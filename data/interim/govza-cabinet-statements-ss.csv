title,date,origin_url,url,text
Sitatimende semhlangano weKhabhinethi wamhlaka 30 kuMabasa 2013,2 May 2013,https://www.gov.za/statement-cabinet-meeting-30-april-2013,https://www.gov.za/ss/statement-cabinet-meeting-30-april-2013,"1. Sincumo seKhabhinethi etindzabeni letigcamile kulesimo sanyalo1.1. IKhabhinethi ikhumbuta tonkhe takhamiti taseNingizimu Afrika kutsi umtsetfosisekelo wetfu ucinisekisa lilungelo lekuteleka lokwentiwa ngekulandzela umtsetfo. IKhabhinethi ikhatsatekile ngekwandza kwetiteleka letineludlame naletingakavikeleki letingaphazamisa intsandvo yetfu yelinyenti. Tinhlamba takamuva tabothishela benhlangano ye-South African Democratic Teachers Union (Sadtu) lebeticondziswe eNdvuneni yeLitiko Letemfundvo Lesisekelo kanye nekukhonjiswa kwetimphahla tangaphasi ngalesikhatsi kushucwa, kuyinkhomba yekungahloniphi bomake futsi akudzingeki. Lentsandvo yetfu yelinyenti takhamiti taseNingizimu Afrika tayilelwa sikhatsi lesidze futsi kamatima, ngako-ke kumele sitichelelanise nekutiphatsa lokungakamukeleki kutenhlalo lokuyintfo lefana nekungabi nemtsetfo.INingizimu Afrika madvute nje itakube ingena esikhatsini setinkhulumiswano temiholo ngako iKhabhinethi yenta lubito kuto tonkhe tinhlaka, tisebenti kanye nasetinhlanganweni tetisebenti kutsi tiyeke kwenta tento letibukela phasi intsandvo yetfu yelinyenti. IKhabhinethi iphindze igcizelele kutsi umzabalazo wetfu wenkhululeko nentsandvo yelinyenti kwacinisekisa kutsi imitsetfo yelive letfu ivumela titeleka letivikelekile naletinekuthula. IKhabhinethi iphindza lubito lwayo lolubhekiswe etisebentini kutsi tisebentise imigudvu lekhona lesemtsetfweni natendlulisa tikhalo tato nalapho kucosiswana khona ngemiholo kulandzelwa umoya wentsandvo yetfu yelinyenti leyalwelwa kamatima.1.2. IKhabhinethi ishayele lihlombe imphumelelo yetinchubomgomo kanye netinhlelo letihlose kucinisa simo seNingizimu Afrika njengendzawo lebalulekile yetekuvakasha kulabavela emaveni emhlaba kanye nalekubanjelwa kuyo imihlangano yetemabhizinisi. Loku kucinisekiswe Tibalo Tetivakashi Temnyaka, letetfulwa nguMengameli Jacob Zuma. Letibalo tikhombisa kutsi nga-2012, tivakashi letitigidzi letiyi-9.2 temave emhlaba letavakashela eNingizimu Afrika, lokulinani lelenyukile kulelo lelitigidzi letisi-8.3 langa-2011. Tibalo tetivakashi letavakashela eNingizimu Afrika tenyuka ngemaphesenti lali-10, 2 nga-2012   lokusibalo lesiphindvwe kabili kuleso semhlaba lesingemaphesenti lamane.Lokwenyuka lokumangalisako kutekuvakasha kubufakazi lobubambekako bebunjalo bemfutfumalo nemoya wekwemukela wetakhamiti taseNingizimu Afrika kanye nelwati lolwehlukene loluniketwa ngulelive kutekuvakasha. Umhlangano Wetekuvakasha wanga-2013 lotakube ubanjelwe eThekwini kusukela ngamhlaka 11 kuya kumhlaka 14 Inkhwenkhweti uniketa litfuba lekukhangisa ngeNingizimu Afrika kanye nebantfu bayo. 1.3. INingizimu Afrika njengelive lokungasiswa kulo litfole kufukulwa ngekuzuza Umklomelo Wekusisa Kwemave Amshiyalowa Wemnyaka wanga-2013 we-European Outsourcing Association (EOA). Loku kwentiwe kwaba yimphumelelo ngulokusisa kwemave emhlaba lokusolomane kuchubeke njalo. Lomklomelo ubonga tindzawo nemave lasebente ngalokwedlulele ekuniketeleni ngetinsita etimakethe taseYurophu. Lomklomelo uvula ematfuba ekutfutseleka ngebunyenti kwebasisi labasha nga-2013 nangemuva kwakhe.1.4. IKhabhinethi ishayele lihlombe imphumelelo yeluhlelo lwemandla lavuselelwako i-South African Renewable Energy Independent Power Producer Procurement Programme (REIPPP) lokuluhlelo lolwabonwa ngalesikhatsi luhlabana Kumklomelo Wemnyaka Wemklamo Wesakhiwonchanti Sekulondvolota Imvelo lokhishwa Sigungu Sebuholi beSakhiwonchanti Semave Emhlaba.1.5. IKhabhinethi ibonga indzima ledlalwe ngito tonkhe takhamiti taseNingizimu Afrika ekusiteni lelive kutsi longe ema Mega Watts (MW) emandla agezi lati-3 586 kusukela nga-2005, lokulinani lelilingana nemkhicito wesiteshi sinye lesiphehla gezi.Ngalona moya, iKhabhinethi ibita kubambisana kuvelonkhe kulobusika kute kwehliswe kakhulu kusetjentiswa kwagezi njengoba kuphakelwa kwagezi sekungena esikhatsini sekuba ngaphasi kwengcindzeti. Ngekubambisana, asonge gezi ngekucisha tintfo letisebenta ngagezi letingakabaluleki. Tonkhe takhamiti taseNingizimu Afrika tinemandla ekwenta kutsi gezi uhlala ukhona.IKhabhinethi iveta kutsi kwanyalo atikho tinhlelo tekwabelana ngagezi ngetikhatsi letitsite. Takhamiti taseNingizimu Afrika titakwatiswa kusenesikhatsi uma kuba khona sidzingo sekutsatsa sinyatselo lesinjalo, kute sitewukwati sonkhe kuhlela ngalokwenele.IKhabhinethi igcizelela kutsi lesimo sagezi lesiyingoti sibangelwa kulungisa lokubalulekile kanye netindzaba letitsintsa kwebiwa kwetintsambo tagezi lokungakalindzelwa.IKhabhinethi icinisekisa takhamiti taseNingizimu Afrika kutsi kunetinhlelo letehlukene tekucinisekisa kutsi kuhlangatjetanwa netimfuno tagezi kanye nekutsi kusebenta kweluhlelo lwemandla agezi lulungiswa ngaso sonkhe sikhatsi. Luhlelo lwekwakhiwa kwesakhiwonchanti luhlose kucinisekisa kutsi temnotfo tesekelwa sakhiwonchanti lesidzingekako kuleminyaka leminyenti letako.1.6. IKhabhinethi indlulisela kuhalalisela kwayo kubo bonkhe labemukeliswe ngeTindondo Tekuhlonishwa Velonkhe iphindze yendlulise kubonga ngekufaka sandla kwabo ekutfutfukisweni kwentsandvo yelinyenti yetfu kute kwentiwe ncono timphilo tetakhamiti taseNingizimu Afrika.1.7. IKhabhinethi ibita bonkhe batali nalabanakekela bantfwana baseNingizimu Afrika labanebantfwana labanetinyanga letiyimfica kuya eminyakeni lesihlanu kutsi banakekele imphilo yabo ngekusebentisa umkhankhaso wavelonkhe wekugonywa kwebantfwana bagonyelwa vendle nencubulunjwana.Litiko Letemphilo licale ngalomkhankhaso wekugoma mhlaka 29 kuMabasa 2013, ngekuniketa ematfonsi emutsi kubo bonkhe bantfwana labafanele, ngetulu kwalokugonywa lokuvamile labakutfolako.1.8. IKhabhinethi yesekela ngalokugcwele umkhankhaso Wamhlabuhlangene Weliviki Lekuphepha Emigwacweni lotakwetfulwa kusukela mhla tisi-6 kuya mhla tili-12 Inkhwenkhweti 2013 ngaphasi kwengcikitsi letsi  Kuphepha Kwalabahamba ngetinyawo .IKhabhinethi ibita tonkhe takhamiti taseNingizimu Afrika, ikakhulukati bashayeli nalabahamba ngetinyawo, kutsi bente lokufanele, bacaphelisise emigwacweni yetfu. IKhabhinethi ivete kutsi labahamba ngetinyawo benta incenye lenkhulu yebantfu labafa emigwacweni eNingizimu Afrika.IKhabhinethi iphindze ibite tonkhe takhamiti taseNingizimu Afrika kutsi ticaphelisise ngalesikhatsi futsi tihloniphe imitsetfo yemgwaco.1.9. Kulandzela kuvakashela ngekwemsebenti lokube yimphumelelo kwaMengameli Zuma eliveni leRiphabhuliki yaseNigeria emkhatsini waMabasa 2013, Mengameli waseNigeria Goodluck Jonathan utawuvakashela ngalokusemtsetfweni eNingizimu Afrika kusukela mhla tisi-6 kuya mhla tisi-7 Inkhwenkhweti 2013. Kulokuvakasha kutawukhulunyiswana kuphindze kutfutfukiswe budlelwane emkhatsini walamave lamabili ngaphasi kweKhomishini yekusebentisana kuVelonkhe phakatsi kweNingizimu Afrika neNigeria.IKhabhinethi igcizelela kutibophetela kwahulumende waseNingizimu Afrika ekuciniseni budlelwane bakhe neNigeria kute kwandziswe kuhwebelana kanye nekusebentisana emkhatsini walamave lamabili ngenhloso yekwakha i-Afrika lencono.1.10. IKhabhinethi yemukele ngalokusemtsetfweni kucolisa kweNdvuna Leyengamele eCentral African Republic, Mnu Nicholas Tiangaye, ngesehlakalo lesilishwa lesaholela ekushoneni kwemalunga eMbutfo Wetekuvikela waseNingizimu Afrika (SANDF).IKhabhinethi iphindze yagcizelela kutibophetela kwayo ekwakhiweni kwe-Afrika lenekuthula, inchubekelembili nalenelutinto ngekungenelela nangetinhlelo letehlukene, lokufaka ekhatsi tinhlelo tekugcina kuthula.1.11. IKhabhinethi, egameni laHulumende kanye nebantfu baseNingizimu Afrika idlulisela emavi endvudvuto kubantfu beRiphabhuliki yaseShayina kulandzela kutamatama kwemhlaba lokwabulala bantfu esifundzeni salela live i Sichuan ngamhlaka 20 kuMabasa 2013. IKhabhinethi iphindze yendlulisa kuvelana kwayo nebantfu base Bangladesh labatsintseka ngengoti leyenteka embonini.1.12. IKhabhinethi yemukela kuvakashelwa kwamengameli wangaphambilini walenhlangano lebusako Mengameli Nelson Mandela. Lokuvakashelwa bekuhambisana nenkhambiso leyemukelekile yeBuntu nekutsi siwatisa kanjani emalunga emmango lasakhulile. Tiphatsimandla letitsintsekako tivete inshisekelo yesive esimeni semphilo yaMengameli wangaphambilini tabuye tasebentisa lelitfuba kwatisa sive, livekati kanye nemhlaba wonkhe ngesimo semphilo salentsandvokati yalelive.2. Tinkhulumiswano netincumo teKhabhinethi letibalulekile2.1. IKhabhinethi ishayelwe lihlombe ngekubamba lichaza kweNingizimu Afrika nangetintfo letihamba embili teMhlangano Wetemnotfo Wemhlaba (WEF) wase-Afrika 2013 lotawubanjelwa eKapa kusukela mhla tisi-8 kuya mhla tili-10 Inkhwenkhweti 2013, ngaphasi kwengcikitsi letsi:  Kwetfula tetsembiso te-Afrika .I-WEF-Africa isigungu lesibukene netemnotfo talesigodzi lesiniketa litfuba emabhizinisi asekhaya newesigodzi kanye nebasisi labanenshisekelo kutsi babelane babuye basebente ngekubambisana nabohulumende.Kubamba lomhlangano kutawunika iNingizimu Afrika litfuba lelengetiwe lekukhulumisana nekuheha baholi base-Afrika kanye nemabhizinisi emave emhlaba newesigodzi ekungeneleleni lokungentiwa kute kuhlanganiswe kuphindze kukhutsatwe kukhula eNingizimu Afrika nasesigodzini.2.2. IKhabhinethi ivume kushicilelwa kwesishicilelo sesitfupha Setinkhomba Tentfutfuko (2012). Tinkhomba Tentfutfuko tiphendvuke taba sishicilelo seminyaka yonkhe kantsi sishicilelo sanga-2012 sifinyeta imininingwane lemayelana netinkhambiso ikakhulukati tesikhatsi lesiyawufinyelela emkhatsini wa-2012. Letinkhomba tisita ekuvisiseni umtselela wemitamo yetinchubomgomo nekwetfulwa kwetinsita nguhulumende.Luhlatiyo lwenkhambiso lolufakiwe lwenkhomba ngayinye lucinisekisa kuvisisa kwetfu kwenchubekelembili yekutfutfukiswa kwebantfu lesikwentako njengesive emikhakheni lesembili yenchubomgomo luphindze luvete imikhakha lokusamele sengete lamanye emandla kuwo. Kutawuhlelwa umhlangano lokhetsekile nebetindzaba lapho kuyakwetfulwa khona lombiko.2.3. IKhabhinethi imemetele mhlaka 31 Ingci 2013 njengelusuku lwekugcina lwebabaleki labatsintsekako base-Angola eNingizimu Afrika. Loku kuhambisana nalokucedvwa kwebabaleki lokumenyetelwe Likhomishini Lamhlabuhlangene Lekukhoselisa Babaleki (UNHCR) ngeMphala 2009, kuphindze kunike litfuba imitamo yekutfutfukisa kusebentisana kwemave alesigodzi.Sekwenteke tingucuko letibalulekile kusukela kwaphela imphi yabomkhaya e-Angola. Kubonakala kutsi babaleki base-Angola batakube sebakwati kuvuselela buve babo eliveni labo, ngobe timo tekutsatsa umuntfu njengembaleki atisekho.Hulumende waseNingizimu Afrika utawucinisekisa kutsi tonkhe takhamiti tase-Angola eNingizimu Afrika tiyatiswa ngaloluhlelo lwekucedvwa kwekuba babaleki kuleyo mimango letsintsekile aphindze agcugcutele takhamiti tase-Angola kutsi titilungiselele ngekutitsandzela kubuyiselwa emuva ekhaya.2.4. IKhabhinethi yatiswe kutsi Indlu Yemdibaniso itakube igubha iminyaka leli-100 yaba khona ngeNgongoni. Iphindze yavuma kutsi lokugujwa kweminyaka leli-100 kwentiwe ngemiklamo lehlukene lenjengeLusuku Lwekubuyisana, mhlaka 16 Ingongoni 2012, ngaphasi kwengcikitsi yekutfutfukisa kusebentisana kutenhlalo, lubumbano kuvelonkhe, kubandzakanya wonkhe umuntfu kanye nekubuyisana.2.5. IKhabhinethi ivume kutsi kukhishwe umbiko Wemsebenti weMkhandlu Wemkhakha Wetemfundvo Nekuceceshela(ema-SETA) lovela kuLitsimba Lelijutjwe yiNdvuna kute sive sitewuphawula ngawo. Lombiko uniketa tiphakamiso tekutsi kungentiwa njani kusebenta kwema SETA kutsi kube ncono ngekwentiwa kweluhlatiyo lolucondziswe emikhakheni leyehlukene leyinhloko, lenjengekuHlela Nekwetfula Tinsita, Kwenta Lokufanele Nekuphatsa kanye Nekuniketwa Nekulawulwa Kwetimali.2.6. IKhabhinethi ivume Luhlelo Lwethekhinoloji Yelwati Lwetekuchumana (ICT), Luwaningo, Kutfutfukisa kanye Nekucamba Kabusha (RDI) njengeluhlelo lwesikhatsi lesidze lwekusisa nekwetfulwa kweluhlelo lwe ICT RDI eNingizimu Afrika kute kwesekelwe kutfutfuka kutemnotfo wetenhlalo.I-RDI emkhakheni we-ICT ibalulekile ekukhuliseni kuchudzelana kweminotfo. Njengobe kuvetwe eLuhlelweni Lwavelonkhe Lwekutfutfukisa lwanga-2012, iNingizimu Afrika ilahlekelwe sitfunti sayo njengemholi walelivekati kutekuchumana nge-inthanethi kanye nalokubanti.Loluhlelo luyindlela yekwetfulwa kwelisu lefanele, lefaka ekhatsi tinhlelo tekwenta kanye neluhlaka lwekwetfula, kute kucondziswe kubuye kusingatfwe kusiswa kweNingizimu Afrika ku ICT RDI kuleminyaka lelishumi letako.Lisu le ICT RDI selivele licale kuveta imiphumela lemihle nalebonakalako lenjengemklamo wethekhinoloji yekungasebentisi tintsambo, leyesekela kwetfulwa kwekuchumana lokubanti lokungabiti kakhulu etikolweni tasetindzaweni tasemakhaya letingetulu kwema-20 eMpumalanga naseLimpopo.2.7. IKhabhinethi yatiswe ngekubanjwa Kwemhlangano Wemhlaba Wenhlangano Yebadvwebi Lababonjiniyela (UIA) nga-2014 eThekwini lowutawubanjwa yi-South African Institute of Architects (SAIA).I-SAIA yahlabana ngekutfola imvume yekubamba lomhlangano eMhlanganweni Wemhlaba we-UIA wanga-2008 lobewubanjelwe eTurin, e-Italy. Lomhlangano wanga-2014 utawudlala indzima lebaluleke kakhulu ekutfutfukiseni kudvweba kwabonjiniyela kulelivekati kuphindze kwembulele ummango webadvwebi lababonjiniyela etimeni tekudvweba kwebunjiniyeli lokugucukako nalokwehlukahlukene.3. Kucashwa kwebantfu3.1. IKhabhinethi ivume kucashwa kwebantfu labalandzelako:a) Mnu. Coceko Bambihlelo Johan Pakade esikhundleni sekuba nguMcondzisi-Jikelele eTikweni Letekutfutfukiswa  Kwetenhlalakahle.b) Mnu. Fhumulani Peter Netshipale esikhundleni sekuba Lisekela leMcondzisi-Jikelele: Kutfutfukukisa Lokuhlanganisako eTikweni Letekutfutfukiswa  Kwetenhlalakahle.c) Mnu. Harold Maloka esikhundleni sekuba Lisekelamphatsi Lomkhulu : Kuhlelembisa kanye Nekusatjalaliswa Kwelwatiso kuTekuchumana Tahulumende Nekuniketela Ngelwati.d) Nks. Mogogodi Doris Dioka esikhundleni sekuba  nguMphatsi Jikelele (Lisekela Lemcondzisi-Jikelele) kuTekushicilela Tahulumende.e) Nks. Constance Glerah Nxumalo esikhundleni sekuba Lisekela leMcondzisi-Jikelele: Tinhlelo Tetenhlalakahle eTikweni Letekutfutfukiswa  Kwetenhlalakahle.3.2. IKhabhinethi yatiswe ngekucashwa kwaMnu Asogan Moodley esikhundleni sekuba Mphatsi Lomkhulu kuMlawuli Wavelonkhe Wekuhlanganiswa Kwetintfo Lokuphocelekile (NRCS) kusukela mhlaka lu-01 Inhlaba 2013 kudzimate kuphele sikhatsi lesisele sekubamba lomsebenti lokungumhlaka 31 Ingongoni 2014.3.3. IKhabhinethi yatiswe ngekucashwa kwalamalunga lalandzelako eBhodini le-NRCS kusukela mhla lu-01 Inhlaba 2013 kudzimate kuphele sikhatsi lesisele sekubamba lomsebenti lokungumhlaka 23 Indlovulenkhulu 2014.a) Mnu. Jeff Molobela (Sihlalo)b) Mnu. Paul Kabelo Kgothatso Serote3.4. IKhabhineti ivumelene nekucashwa kweBhodi yeManti i-Sedibeng, sikhatsi seminyaka lemine kusukela mhlaka 30 kuMabasa 2013.a) Ummeli Shami Kholongb) Mnu. Derick Mbowenic) Mnu. Maemili J Ramataboe (Sihlalo)d) Mnu. Goitse Griessel Ramakaranee) Mnu. Eric Atlholang Gaboronef) Nkt. Kgalalelo Gloria Serekog) Nkt. Pulane Elsie Molokwaneh) Mnu. Moses Mphahlele Mthombenii) Mnu. Matshedisho David Dikoko (Lisekelasihlalo)j) Mnu. Deon Daniel Madyo3.5. IKhabhinethi yatiswe kutsi Libhange Lentfutfuko lase-Afrika litawubamba lukhetfo jikelele lweBacondzisi Labasetulu eMhlanganweni weMnyaka wanga-2013 eMarrakech, eMorocco mhlaka 31 Inkhwenkhweti 2013.a) IKhabhinethi yesekela kuphakanyiswa kwelibito laMnu Shahid Khan kutsi angene esigamini sesibili sekuba nguMcondzisi Losetulu lomele iNingizimu Afrika, iLesotho neSwatini.3.6. IKhabhinethi ivumelene nekucokwa kweBhodi lensha yeSikhungo Sekucamba Kabusha Kuthekhinoloji iminyaka lemine kusukela ngeNkhwenkhweti 2013.a) Nkt Khungeka Njobe (Sihlalo)b) Nkt Rosetta Xabac) Dkt Bonakele Mehlomakulud) Mnu. Mohamed Moollae) Nkt. Helen Brown (ubuyela kwesibili)f) Prof. David Ellis Kaplang) Ummeli Motlatjo Josephine Ralefataneh) Dkt. Petro Terblanchei) Mnu. Fadl Hendricksj) Dkt. Steve Lennon3.7. IKhabhineti ivumelene nekucokwa kwemalunga lalandzelako kudzimate kuphele sikhatsi sawo kuBhodi Yavelonkhe Yemkhatsi e-Afrika leseNingizimu, lesiphela mhlaka 31 Inkhwenkhweti 2014.a) Nkt. Esther Khambuleb) Mnu. Marius Rezelmanc) Prof. ADM Walkerd) Dkt. Daphney Mayindie) Dkt. Jonas MphepyaSitatimende sikhishwe Tekuchumana Tahulumende Nekuniketela ngeLwati (GCIS)Imibuto ingacondziswa ku: Phumla Williams (Sikhulumeli seKhabhinethi Lesibambile)Tinombolo: 083 501 0139"
Sitatimende semhlangano weKhabhinethi wamhlaka 15 Inkhwenkhweti 2013,16 May 2013,https://www.gov.za/statement-cabinet-meeting-15-may-2013,https://www.gov.za/ss/statement-cabinet-meeting-15-may-2013,"1. Tincumo teKhabhinethi mayelana netindzaba letigcamile kulesimo sanyalo1.1. IKhabhinethi ivete kukhatsateka kwayo ngelutfutfuva lwakamuva nje lwetisebenti tasemayini iLonmin eMarikana loluholele ekudvubeni umsebenti kanye nasekuphatanyisweni kwemkhicito. Kubikwe kutsi lokungevani kahle kubangwa ludzaba lwekumelwa kwelinyenti letisebenti lokusemkhatsini kwetinhlangano tetisebenti letimbili lokuyi-National Union of Mineworkers (NUM) kanye ne-Association for Mining and Construction Union (AMCU). IKhabhinethi icela buholi baletinhlangano letimbili i-NUM ne-AMCU kutsi busombulule kungevani kwabo ngekuthula nekutsi bubeke embili timfuno telive netetisebenti. Tisebenti kumele tati kutsi siteleka lesingakavikeleki singaba nemtselela longasimuhle kuto nakulisasa lemayini kanye nasemisebentini yato.IKhabhinethi yenta sicelo nakubaphatsi beLonmin kutsi bente konkhe lokusemandleni abo kucinisekisa kutsi tinkinga letikhona tisonjululwa ngekushesha ngembi kwekutsi umonakalo uchubekele embili. Kuyinshisekelo yelive kutsi letinhlangano letimbili kanye nebaphatsi beLonmin bakhombise buholi lobudzingekako kanye nekusingatfwa kwebudlelwane emsebentini.1.2. IKhabhinethi iyesekela ngalokugcwele imiphumela leyandvulelako yeluphenyo lolumayelana nekuhlaliswa kwendiza yangasese lokungamange kugunyatwe eSikhumulweni Setindiza Tembutfo i-Waterkloof.IKhabhinethi igcizelele kutsi kuphepha nemandla ekulawula eNingizimu Afrika kuyintfo lebaluleke kakhulu. Kwephulwa kwemitsetfo lemayelana nemachweba ekungena eliveni kanye netikhungo tavelonkhe letibalulekile kumele kubukanwe nako ngesandla lesicinile nangaphandle kwekuvuna kumbe kwesekela luhlangotsi lolutsite. Laba lokutfolakala kutsi bephule nobe bacegise imitsetfo kumele babukane nesandla semtsetfo.1.3. IKhabhinethi yemukela umsebenti lowentiwe ngeMatiko aHulumende lokubikwe Tindvuna tematiko lahlukene ngesikhatsi Sekwetfulwa Kwemcombelelo  wematiko. IKhabhinethi itfole kutsi kusakatwa kwaletiwombe Tekwetfulwa Kwemcombelelo wematiko kuyasita ekuhlomiseni ummango ngelwati kuphindze kwente kutsi hulumende abe nekutiphendvulela esiveni. 1.4. IKhabhinethi yemukela tinkhulumiswano emkhatsini weLitiko Letemfundvo Lesisekelo kanye nenhlangano yabothishela i-South African Democratic Teachers' Union (SADTU) lokutinkhulumiswano letiholele ekumisweni kwemshuco.IKhabhinethi ibita bonkhe badlalindzima emkhakheni wetemfundvo kutsi basombulule kungevani kwabo kute imfundvo yelusha lwakitsi ingetuphazamiseka.1.5. IKhabhinethi iwutfolile umphumela weLuphenyo Lwekota Welizinga Lemisebenti lekhona (QLFS) lokhombisa kwenyuka ezingeni lekungasebenti kusukela kumaphesenti langema-24,9 kuya kumaphesenti langema-25,2.Hulumende unonophisa imikhankhaso lenjengekutfutfukiswa kwesakhiwonchanti lokuholwa nguhulumende, kute kwandziswe ematfuba emisebenti ngekungenelela Kwemkhakha Wahulumende. Hulumende ngekubambisana nemkhakha wetisebenti kanye newemabhizinisi wetfule Sivumelwano Setenhlalakahle lesimayelana Nekucashwa Kwelusha ngaMabasa 2013. Loku kuphindze kukhombise kutibophetela ngekubambisana ekusombululeni ludzaba lwekungasebenti. Kuhlahla indlela yekutsi umkhakha ngamunye utibophetele ekufakeni sandla ekulweni nekungasebenti kwelusha ngekubeka imigomo netikhatsi lokutakwenteka ngato, kulandzelelwa kanye nekuhlolwa ngekubambisana kwaloko kungenela lokuphawuliwe.IKhabhinethi inelitsemba lekutsi lemikhankhaso lesevele ichubeka itawusita lelive kutsi lisungule ematfuba emisebenti lemisha liphindze lifeze imigomo letibekele yona yekwakha imisebenti lemisha letigidzi letisihlanu ungekafiki mnyaka weti-2020.1.6. IKhabhinethi yemukela kusayindwa kweluhlelo lwekwenta lokutawuholela ekusebenteni Kwesivumelwano Sekuvana mayelana Nekulondvolotwa kanye neKuvikelwa Kwemvelo emkhatsini weNingizimu Afrika kanye ne Vietnam.Kusebenta Kwaloluhlelo kutawuchubeka kudzimate kube ngu-2017 kantsi kutawusita emitamweni yekulwa nebugebengu lokufaka ekhatsi tilwane tasendle, ikakhulukati kutingelwa kwabobhejane. IKhabhinethi yengeta ngekutsi Hulumende utibophetele ekulweni nalesihlava sekutingelwa kwabobhejane iphindze icinisekise nekutsi tigilamkhuba tiyashushiswa.1.7. IKhabhinethi yemukela simemetelo seLitiko Letasekhaya sekuhlola kusebenta kweluhlelo Lwabomatisi Bemakhadi, lokuyintfo letawucinisa iphindze itfutfukise kuvikeleka kwebuve betfu.Lomgamu lobaluleke nakangaka utawukhona kunonophisa kwetfulwa kwetinsita lokwentiwa nguhulumende, ngakulolunye luhlangotsi ube unciphisa bugebengu nenkhohlakalo letsintsa bomatisi.IKhabhinethi ibita takhamiti taseNingizimu Afrika kutsi tesekele loluhlelo kute kutsi nga-2020 sibe sonkhe sesinabomatisi bemakhadi njengendlela lekhombisa buve betfu.1.8. IKhabhinethi iyakugceka kuhlaselwa kwetincola tetitfunywa Tamhlabuhlangene e-Abyei, eSudan, lokuholele ekufeni kwendvuna yesive kanye nemgcini wekuthula wase-Ethiopia. Lesento lesilishwa sicekela phasi lutinto lwase-Abyei kanye nenchubekelembili lebonakele kamuva nje eSudan naseNingizimu Sudan.1.9. IKhabhinethi igceka kuhlaselwa kweSiriya lokwentiwa ngumbutfo wetekuvikela waka-Israeli. IKhabhinethi ibita Mhlabuhlangene kutsi atibonakalise kumbutfo wetekuvikela wangaphandle kute kuvikelwe emandla ekutimela kweSiriya kuphindze kuvunyelwe bantfu baseSiriya kutsi basebentisane ekusonjululweni kwekungevani kwabo.1.10. IKhabhinethi yemukele kubekwa kweMmeli Lawrence Mushwana njengaSihlalo lomusha weLikomiti Lekusebenta Kwemave Emhlaba (ICC) Letikhungo Tavelonkhe Tekutfutfukiswa Nekuvikelwa Kwemalungelo Eluntfu. Loku kukwekucala kutsi i-Afrika iphatse lihhovisi laSihlalo we-ICC. Sikhundla saSihlalo we-ICC senta kutsi kwandze kugcila kwalelive emlandvweni wemalungelo eluntfu kanye nekuhambisana kwalo nemibandzela yemave emhlaba lemayelana nemalungelo eluntfu.1.11. IKhabhinethi yemukele kugujwa kweminyaka lengema-50 kwasungulwa Inhlangano Yelubumbano Lwe-Afrika (OAU) lesitakube sikubungata Ngelusuku Lwe-Afrika, mhlaka 25 Inkhwenkhweti 2013. IKhabhinethi ivete kutsi kubumbana kwe-OAU ekukhipheni inyumbatane hulumende welubandlululo etinhlakeni tawo kwanika emandla umzabalazo wetfu wenkhululeko kanye nekutfolakala kwentsandvo yelinyenti.INingizimu Afrika itawuhlanganyela nelivekati ekugujweni kweminyaka lengema-50 kwasungulwa Bunye be-Afrika. Lokutakwentiwa kufaka ekhatsi umbukiso wenyanga yonkhe webuciko lobubonwako besikhatsi salamuhla esigodzini se-SADC kusukela mhlaka 24 Inkhwenkhweti kuya kumhlaka 28 Inhlaba 2013. Sikhungo i-Africa Institute of South Africa naso sitawuhlanganisa ummango wetifundziswa nalabahlakatekile njengencenye yemigubho ngamhlaka 19-21 Inkhwenkhweti 2013. Ngetulu kwaloko, kutakuba nembukiso eMnyuziyamu iDitsong (KuMkhandludolobha WaseTshwane) ngenhloso yekugubha Lusuku Lwe-Afrika mhlaka-21 Inkhwenkhweti 2013 ngaphasi kwengcikitsi letsi  Ngemuva Kweminyaka lengema-50 kwasungulwa Inhlangano Yelubumbano lwe-Afrika   i-Afrika kumele ibumbane nobe iChitseke . Loku kutawulandzelwa yikhonsathi yemculo weLusuku Lwe-Afrika eTakhiweni Temdibaniso mhlaka-25 Inkhwenkhweti 2013.1.12. IKhabhinethi yemukele kuphendvula ngekushesha kwaMengameli Jacob Zuma kusimemo selilunga lemmango sekutsi avakashele bantfu base-Eldorado Park kanye nabomakhelwane bayo iKliptown, ngeLesibili, mhlaka 14 Inkhwenkhweti 2013. Ummango bewucele kutewukhulumisana naMengameli ngenkinga leyandzako yekungasetjentiswa kahle kanye nekushushumbiswa ngalokungekho emtsetfweni kwetidzakamiva kulendzawo.Hulumende ngekubambisana nemmango utibophetele ekunonophiseni luhlelo lwekungenelela ekucedzeni lesihlava lesicedza bantfu labasha.1.13. IKhabhinethi yemukele kuvakasha lokulandzela kwangaphambilini kweLisekelamengameli Motlanthe, lapho belihambisana khona nebaholi betinhlaka tahulumende letintsatfu, kuya eDe Doorns eNshonalanga Kapa ngeMgcibelo mhlaka 11 Inkhwenkhweti 2013. Loluhambo netinkhulumiswano nalabatsintsekako kufaka ekhatsi tisebenti tasemapulazini kusukela ekuvakasheni kwangaphambilini kweLisekelamengameli ngamhlaka-12 Indlovana 2013. Kube khona inchubekelembili lecinile ematikweni ahulumende lamanyenti ekwetfulweni kwetinsita kulendzawo. Lokutibophetela lokukhonjiswe ngito tonkhe tinhlangotsi kubeka sisekelo lesicinile kulokukhulumisana lokuchubekako lokubange ekutseni kube nelutinto kulomkhakha wetekulima. 2. Tinkhulumiswano netincumo teKhabhinethi letihamba embili2.1. IKhabhinethi yatiswe ngemalungiselelo eLiviki Lekuvikelwa Kwebantfwana (CPW) emkhatsini wamhlaka-27 Inkhwenkhweti namhlaka-2 Inhlaba 2013, ngaphasi kwengcikitsi letsi:  Kubambisana ekuvikeleni bantfwana. Tinkhulumomphikiswano letimayelana nebantfwana kanye nelusha tibanjwe kuto tonkhe tifundza njengesendlalelo sekwetfulwa kweLiviki Lekuvikelwa kwebantfwana kanye neNgcungcutsela. Njengencenye yekwatisa, Liviki Lekuvikelwa Kwebantfwana litakwetfulwa ngesikhatsi sinye neNgcungcutsela Yetintsandzane, Bantfwana Labasengotini kanye neLusha (OVCY) ngamhlaka-27 Inkhwenkhweti e-Inkosi Albert Luthuli International Convention Centre, KwaZulu-Natal.IKhabhinethi icela tonkhe takhamiti taseNingizimu Afrika kutsi tifake sandla ekuvikeleni bantfwana betfu kanye nasekwakheni simo lesiphephile nalesivikelekile. Takhamiti taseNingizimu Afrika tingakhombisa kwesekela kwato ngalokubonakalako ngekutsi tigcoke iribhoni leluhlata kwetjani njengeluphawu lwemphilo, kukhula, litsemba, kunakekela kanye nekwesekela baholi betfu bakusasa.Liviki Lekuvikelwa Kwebantfwana kanye neNgcungcutsela Yetintsandzane, Bantfwana Labasengotini kanye neLusha kugcile ekubambiseni lichaza kwemntfwana esiveni nasemimangweni yetfu kute kutowulalelwa tintfo letitsintsa bantfwana.2.2.  IKhabhinethi yemukele Luhlaka Lwenchubomgomo Yekudla Lokutfolakala Emantini (NAPF). Lenchubomgomo iniketa luhlaka lolubumbene lwekusungulwa nekutfutfukiswa kwemboni letawufaka sandla ekwakhiweni kwemisebenti nasekwenyusweni kwekusisa lokusimeme.I-NAPF yasungulwa ngekubuka umkhakha wekudla lokutfolakala emantini wemave emhlaba lokubonakele kunesidzingo lesikhulako semkhicito wetinhlanti. ENingizimu Afrika, kudla lokutfolakala emantini kuniketa litfuba lelihle lekwehlukanisa umkhicito wekukhicitwa kwetinhlanti kute kwenetiswe sidzingo salapha ekhaya, kufake sandla ekutfolakaleni kwekudla, ekusungulweni kwemisebenti, ekutfutfukisweni kwetemnotfo nasekutfutfukisweni kwetindzawo tasemakhaya kanye nematfuba ekutfumela umkhicito emaveni angaphandle.2.3.  IKhabhinethi ivume kutsi iNingizimu Afrika ibambe iNgcungcutsela Yesitsatfu Yemave Emhlaba Kutekulima, Kutfolakala Kwekudla kanye Nekugucugucuka Kwesimo Selitulu ekoteni yesine yemnyaka wa-2013, letawuholwa Litiko Letekulima, Temahlatsi Netinhlanti.Kutfolakala kwekudla kuhlala kuyintfo lekhatsatako kantsi leNgcungcutsela itakuba nemitselela lemihle mayelana nekutsi sikukhicita njani, sikuphatsa njani nekutsi sikusebentisa njani kudla.Kusukela ngesikhatsi seNgcungcutsela Yekugucugucuka Kwesimo selitulu i- COP17/CMP7, iNingizimu Afrika ibe live lelihamba embili ekutfutfukiseni simo lesikhutsata tekulima, lokuyimphendvulo yetinselele tekutfolakala kwekudla kanye nekugucugucuka kwesimo selitulu. INgcungcutsela Yemave Emhlaba ihlose kutfutfukisa tinhlelo tekukhula letisimeme kutenhlalo nakutemvelo.2.4.  IKhabhinethi ivume kugunyatwa kweNingizimu Afrika kutinhlelo te-Sanitary and Phytosanitary (SPS) Letiluliwe Emgudvwini Wetekuhwebelana Wemave Latfutfukako ase-Afrika leseNingizimu (SADC) kutsi loku kungeniswe ePhalamende.Lomgudvu Wetekuhwebelana kwe-SADC iNingizimu Afrika lewuvumele uhlose kutfutfukisa kusebentisana kulesigodzi kanye nekuhlanganyela emkhatsini wabohulumende labangemalunga kute kube nekuhwebelana etimphahleni nasetinhlelweni ngekhatsi kulesigodzi, kufaka ekhatsi imikhicito yetekulima.Kwelulwa kwe-SADC SPS Emgudvwini Wetekuhwebelana ku-SADC uniketa luhlaka lwekubambisana ku-SPS. Kuphindze kutfutfukise kusebentisana kwetindlela te-SPS lokwesekelwe etukwemazinga nemihlahlandlela yemave emhlaba kute kuchutjwe kuhwebelana ngemkhicito wetekulima lokuphephile nalokungavuni luhlangotsi kulesigodzi.2.5.  IKhabhinethi yatiswe ngenchubekelembili mayelana nekubanjwa kwemihlangano ye Kimberley Process Certification Scheme (KPCS) eNingizimu Afrika nga-2013, lefaka ekhatsi Umhlangano Wetigaba Letahlukene eKimberley kusukela mhlaka-4 kuya kumhlaka-7 Inhlaba kanye Nemhlangano we-KPCS Lovuleleke Kuwonkhewonkhe eGauteng kusukela mhlaka-26 kuya mhlaka-29 Lweti 2013. Kubanjwa kwemihlangano ye-KPCS kutawufaka sandla ekutfutfukisweni kwemkhakha wemadayimane newetekuvakasha.Simo seNingizimu Afrika njengasihlalo we-KPCS senta kutsi kubonwe indzima lebalulekile iNingizimu Afrika leyidlalako emkhakheni wemadayimane emhlabeni wonkhe. Njengasihlalo iNingizimu Afrika ihlose kucinisa budlelwane betekuhwebelana nemave emhlaba, ngenhloso yekuhlanganisa nekwenyusa ligalelo le-Afrika ngekhatsi ku-KPCS kanye nekufaka sandla esimeni semhlaba lesiphephile.3. Imitsetfosivivinywa3.1.  IKhabhinethi ivume kushicilelwa kweMtsetfosivivinywa Lochitjiyelwe Wekubuyiselwa Kwemalungelo Emhlaba wanga-2013 kanye Nesivumelwano seTindzaba Letitsintfwa Ngumtsetfosivivinywa, kute ummango uphawule ngawo.Loku kwenta kutsi sikwati kusebenta simemetelo saMengameli Senkhulumo Layetfulela Sive yanga-2013 mayelana netichibiyelo letiphakanyiselwe uMtsetfo Wekubuyiselwa Kwemhlaba. Loku kuhambisana nekwelulwa kwelusuku lwekufakwa kweticelo kwalabo labangamange batifake ngelusuku lwekugcina lwamhlaka-13 Ingongoni 1998 nobe labakhishelwa ngaphandle kuloluhlelo.Lokuvulwa kabusha kwekufakwa kweticelo kuholwa ngumbononchanti weLuhlelo Lwavelonkhe Lwekutfutfukisa kanye Neluhlelo Loluphelele Lwekutfutfukiswa Kwetindzawo Tasemakhaya kanye nalamanye emasu ekukhula lokuhloswe ngawo kutfutfukiswa kwekubuyisana kuvelonkhe kanye nekubambisana kutenhlalakahle.3.2.  IKhabhinethi ivume kungeniswa ePhalamende Kwemtsetfosivivinywa Lochitjiyelwe Wetekuchumana nge-Elekthroniki.Lesichibiyelo sibangwe kwandza kwemkhakha wetekuchumana nge-elekthroniki kanye nekutfutfuka ngesivinini kwetheknoloji lokwente kutsi kuhlale kuba khona tihlintekelo teMtsetfo letingasenamsebenti. Letichibiyelo tihlose kubukana nesakhiwonchanti setekuchumana nge-elekthroniki, tindleko tetekuchumana kanye nekwenta ncono sikhatsi setinhlelo tekubonisana.Umtsetfosivivinywa Wekuchibiyela wenta kube nekuhambisana emkhatsini weMtsetfo kanye nemtsetfo loshayiwe wekuhlonyiswa ngalokubanti kwalabamnyama kutemnotfo; kwentiwa ncono kwetindzaba tetimvume; kwentiwa ncono kwetihlintekelo tetekuncintisana kutekuhwebelana; kucedvwa kwekucinana kwetilawulo kanye nekuhlintekwa kwetincenye letitsintsa loludzaba.3.3.  IKhabhinethi ivume kungeniswa ePhalamende Kwemtsetfosivivinywa Lochitjiyelwe Wetekusakata eNingizimu Afrika (ICASA). Lokuchitjiyelwa Kwemtsetfosivivinywa kuphendvula kuletinye tetindzaba letiphakanyiswe eLuhlelweni Lwekutfutfukisa Lwavelonkhe (NDP).Letichibiyelo teMtsetfo Wetekusakata Nombolo 13 wanga-2002 (Mtsetfo we-ICASA) tesekelwe ngaphasi kwesidzingo sekutfutfukiswa kwetikhungo kute kuciniswe kutimela kwalomkhakha. Loku kutakwentiwa ngekucaciswa kwetincenye temandla awo; kwenta uMtsetfo uhambisane neMtsetfo Wekulawulwa Kwetimali Tesive (PFMA) kanye nekwenta ncono kusebenta kahle kwawo. Loku kulandzela umbono wekwenta ncono kutiphendvulela nekungagodli lokutawufaka sandla kutindlelanchubo tekuphatsa letivakalako ngekhatsi ku-ICASA.Hulumende kudzingeka adlale indzima lenkhulu ekucinisekiseni kutsi umkhakha wetekuchumana nge-elekthroniki ulawulwa ngendlela leyesekela tinhloso tavelonkhe. Loku akukameli kutsatfwe ngekutsi kuletsa imikhawulo letsite ekutimeleni kwe-ICASA.Kubaluleka kwekuba nemlawuli lotimele nalongatsatsi luhlangotsi wemkhakha wetekuchumana kuyintfo lengete yagcizelelwa ngalokwecile.4. Kucasha4.1.  IKhabhinethi ivume kucashwa kwaMnu Ebrahim Mohamed kutsi abe nguKhomishana Wekhomishini Yavelonkhe Yetebatsengi sikhatsi lesiminyaka lesihlanu.Sitatimende sikhishwe Tekuchumana Tahulumende Nekuniketela ngeLwati (GCIS)Imibuto ingacondziswa ku: Phumla Williams (Libamba laSomlomo weKhabhinethi)Tinombolo tekuchumana: 083 501 0139"
Sitatimende semhlangano weKhabhinethi wamhlaka 29 Inkhwenkhweti 2013,30 May 2013,https://www.gov.za/statement-cabinet-meeting-29-may-2013,https://www.gov.za/ss/statement-cabinet-meeting-29-may-2013,"1. Tincumo teKhabhinethi mayelana netindzaba letigcamile kulesimo sanyalo1.1. IKhabhinethi icela imimango kutsi ihlale icaphe bugebengu lobuneludlame lobubhekiswe kubekuchamuka lobungaphindze bucubuke. IKhabhinethi icaphele kutsi loludlame ingalubiti ngeludlame lolubhekiswe kubachamuki ngobe bufakazi lobukhona kwanyalo buveta kutsi letento tiholwa bugebengu.IKhabhinethi iphakamise kutsi tikhungo letibukene nemtsetfo titsatse tinyatselo netincumo letiphutfumako. 1.2. IKhabhinethi indlulisa emavi endvudvuto kumindeni nebangani bemajaha lalahlekelwe timphilo tawo ngenca yekusoka lokungamange kuhanjiswe ngendlela lefanele. IKhabhinethi yeleka elubitweni lwaMengameli Jacob Zuma lwekutsi kwentiwe bulungiswa ngekuphutfuma iphindze ibite baholi bendzabuko kanye nemalunga emmango kutsi bacaphe kungasentjentiswa kahle kwaloluhlelo kanye nebudedengu lobentiwako.Hulumende wesekela ngalokugcwele tinkhambiso nemasiko emmango wetfu lowehlukehlukene uphindze asho kutsi kumele kutsi loku kuhambisane nemalungelo lakumtsetfosisekelo.1.3. IKhabhinethi yemukele kubamba lichaza kweNingizimu Afrika Emhlanganweni wakamuva weBunye base-Afrika (AU), lapho iNingizimu Afrika yabeka khona tintfo letinyenti embili eluhlelweni lweMhlangano. Letintfo tifaka ekhatsi Luhlelo Lwemasu eKhomishini ye-AU lwesikhatsi kusukela nga-2014-2017 kanye neLuphakelotimali lwe-AU lwanga-2014; simo sekuthula nekuvikeleka e-Afrika; leminye imitfombolusito yemali yekusita i-AU; Luhlelo Lwentfutfuko lwangemuva kwa-2015; umhlangano weLikomiti Letinhloko Temibuso netaboHulumende beLuhlelo Lwelidlelandzawonye Lelisha Lekutfutfukisa i-Afrika (NEPAD) kanye neNkhundla yeMhlangano weKubuyeketa Kusebenta Kwemave ase-Afrika (APRM).1.4. IKhabhinethi ivume buholi Benhlangano Yemave Latfutfukako Wase-Afrika LeseNingizimu (SADC) kutsi buchube luhlelo lolwaholela ekutsaneni iZimbabwe yemukele uMtsetfosisekelo lomusha. UMtsetfosisekelo waseZimbabwe unemgamu lobalulekile ekwetfuleni ngemphumelelo Sivumelwano Sekuthula Semave Emhlaba.1.5.  Ngembi nje kwekucala Kwenyanga Yelusha iKhabhinethi ibita tonkhe tincenye temmango kutsi tenyuse tinhlelo tekulwa nekusetjentiswa kabi kwetidzakamiva. Ingcikitsi yeNyanga Yelusha itsi:  Kubambisana eKutfutfukiseni Lusha kanye neNingizimu Afrika Lengasebentisi Tidzakamiva. Sincumo saHulumende lesicinile sekubukana nekusetjentiswa kabi kwetidzakamiva e-Eldorado Park, eGauteng, sisondzeta bantfu bakulendzawo ekufezekisweni kwemmango longasebentisi tidzakamiva. IKhabhinethi icaphela iphindze yemukele inchubekelembili leyentiwe ngemaphoyisa, baholi bemmango kanye naletinye tinhlaka e-Eldorado Park ngephasi kwebuholi baHulumende Wesifundza saseGauteng. IKhabhinethi iyati kutsi lesimo sase-Eldorado Park siluphawu lwetintfo letibukene nemimango leminyenti eliveni lonkhe kantsi sibita imimango eliveni lonkhe kutsi ihole imphi yekulwela iNingizimu Afrika  lengasebentisi tidzakamiva  kuto tonkhe tindzawo tayo.NgeNyanga Yelusha, asitibophetele futsi ekulweni nemphi yekusetjentiswa kabi kwetidzakamiva kanye netjwala kuto tonkhe tindzawo talelive.1.6. IKhabhinethi yemukela kwetfulwa kwetiLwimi Temdzabu lokwengetako eBangeni R naseBangeni 1 lapho letilwimi tisengakafundziswa khona.IKhabhinethi iphindze idvumise simemetelo lesentiwe yinyuvesi yaKwaZulu-Natal sekwenta lulwimi lwesiZulu lube lulwimi loluphocelelwako kubafundzi labenta ticu tekucala, labangasheleli elulwimini lwesiZulu, kutsi babhalisele lolulwimi kute batfutfukise emakhono abo ekuchumana ngalo.IKhabhinethi ikhutsata tonkhe takhamiti taseNingizimu Afrika kutsi tifundze lulwimi lwemdzabu njengobe loku kukhutsata buliminyenti kuphindze kusite ekwakheni sive.1.7. IKhabhinethi yatiswe kutsi kusukela mhla lu-1 kuya kumhla ti-3 Inhlaba 2013 Mengameli Jacob Zuma utawuvakasha ngalokusemtsetfweni eJapan aphindze ahambele Ingcungcutsela yesihlanu Yemave Emhlaba Yekufutfukiswa kwe-Afrika (TICAD V). Ingcikitsi ye-TICAD V e-Yokohama, eJapan, itsi:  Kusebentisana ne-Afrika Lenemandla Lamakhulu. 1.8. IKhabhinethi idzabukile ngekushona kwelucwecwe lwentsatseli Vuyo Mbuli iphindze indlulise emavi endvudvuto emndenini wakaMbuli, kubangani nakulabo labekadze asebenta nabo kulemboni yebetindzaba. UMnu Mbuli ufake sandla kakhulu ekucondziseni tinkhulumiswano tavelonkhe etindzabeni letihamba embili kantsi inshisakalo yemsebenti wakhe itsintse tinhlitiyo tetakhamiti taseNingizimu Afrika.1.9. IKhabhinethi indlulisele emavi ayo endvudvuto kutakhamiti tase-Bangladesh kanye nemindeni nebangani betisebenti tasembonini yemphahla labangetulu kwe-1 000 labashone ngalesikhatsi kudzilika sakhiwo. Sivelana futsi  sithandazisa bantfu base-Bangladesh.1.10. IKhabhinethi idzabukile ngekulahleka kanye nekulimala lokubangwe tikhukhula letinkhulu eningizimu nelive lase-China.1.11. IKhabhibethi iphindze yaveta kudzabuka kwayo ngekushona kwebafundzi labasihlanu  engotini yebhasi endzaweni yaseLwandile eNgqeleni, eMphumalanga Kapa. Bafundzi labangema-30 balimele ngalesikhatsi kwenteka lenhlekelele. Hulumende undlulisa emavi endvudvuto kumindeni, bangani, bafundzi kanye nebafundzisi balabo labatsintsekile. Sikhatsi lesibuhlungu lesi lapho iNingizimu Afrika ilahlekelwa khona baholi bakusasa.2. Tinkhulumiswano teKhabhinethi letihamba embili kanye netincumo2.1. IKhabhinethi ivume kutsi Umculu lomayelana Netemaphoyisa ushicilelwe kuGazethi yaHulumende kute ummango utewuphawula ngawo.Kusukela kwasungulwa uMbutfo Wemaphoyisa aseNingizimu Afrika (SAPS) nga-1994, sekube netingucuko letinyenti ngekhatsi nangephandle letibe nemtselela endleleni loMbutfo lovisisa nalosukumela ngayo tindzaba tebugebengu netekuphepha.Ngemuva kwa-1994, hulumende wabukana nekufeza tinjongo letimbili tekusungula umbuso lotfutfukako kanye nekugucula temaphoyisa kutsi tibe sikhungo setekuphatsa.Lomculu lomayelana Netemaphoyisa uphendvula kutinselele letibonakele ngemuva kweluhlolo lwekufaneleka Kwelisu Lekuvimbela Bugebengu (NCPS) langa-1996 kanye neMculu Wetekuphepha Nekuvikeleka wanga-1998.Lokuhlanganiswa naletinchubomgomo kwaba ngumcondvo wekubukana netekuphepha nekuvikeleka ngendlela lephelele ngekusungula nekwetfula tinhlelo letihlanganisako kuyo yonkhe imikhakha. Ngekuhlanganyela kwadzingeka kutsi bete neluhlaka lwekubukana netindzaba letibanti letimayelana netekuphepha nekuvikeleka kudzimate kube nga-2004.Lomculu udzingidza  Kubukana Nebugebengu eNingizimu Afrika Lebuswa Ngentsandvo Yelinyenti, Kucondzisa Umsebenti Wemaphoyisa kanye Nekuhlelwa Kwesikhungo.  Loku kuhlose kubeka i-SAPS esimeni lapho itawukwati khona kuphendvula ngekushesha kugucule simo sebugebengu ngalokunjalo ihlangabetane netidzingo tembuso lotfutfukako.2.2. IKhabhinethi ivume Luhlelo Lwavelonkhe Lwekwenta Lwebantfwana lwanga-2012-2017 njengeluhlelo loluphelele lwekuhola nekucondzisa ematiko ahulumende, ummango kanye nalabanye badlalindzima emkhakheni wetebantfwana kute kufezekiswe emalungelo ebantfwana.Loluhlelo luhlanganisa Umtsetfosisekelo, tivumelwano temave emhlaba netetigodzi, umtsetfo loshayiwe losacalisa lomayelana nebantfwana eNingizimu Afrika, Tinhloso Tentfutfuko kanye Nembononchanti Weluhlelo Lwavelonkhe Lwentfutfuko wanga-2030.Loluhlelo lunetingcikitsi letisihlanu letibalulekile: kuphila kwebantfwana (sib. kuncishiswa kwelizinga lekufa kwebantfwana); kutfutfukiswa kwebantfwana (tinhlelo letibukene nekukhuliswa kwebantfwana labasebancane); kuvikelwa kwebantfwana (sib. kuvikelwa eludlameni nasekuhlukunyetweni ngekwemacansi); lizinga lekuphila lebantfwana (sib. timo tetindzawo tekuhlala tebantfwana) kubandzakanywa kwebantfwana (sib. bantfwana babe nekutiphendvulela ngalesikhatsi batsakasela emalungelo abo).Loluhlelo Lwavelonkhe Lwekwenta Lwebantfwana lwanga-2012-2017 lutawuchazwa kahle emhlanganweni nabetindzaba loseceleni.2.3. IKhabhinethi ivume kutsi Umculu Wekuvuselelwa Kabusha Kwetemasiko ase-Afrika wetfulwe ePhalamende kute uvunywe ngekulandzela Sigaba 231 (92) seMtsetfosisekelo waseNingizimu Afrika.Kuvunywa kweMculu nguhulumende kuyimphendvulo yeSicinisekiso sekuvuselelwa kabusha Kwetemasiko kanye Nekwabelana Ngemagugu Kwemhlangano Lovamile Wetinhloko Temibuso netaboHulumende weBunye be-Afrika (AU) weli-16, wangaBhimbidvwane 2011, kanye neKwetfulwa kwemkhankhaso we-AU mayelana neMculu Wekuvuselelwa Kabusha Kwetemasiko ase-Afrika lokwenteka ngasekupheleni kwa-2011 eNingizimu Afrika.Kuvunywa kweMculu kukhutsata kuvikela kubaluleka kwemasiko ase-Afrika kanye nemagugu esive kuphindze kukhutsate umoya webu-Afrika.LoMculu ukhutsata kubumbana kwemasiko, tebuciko, kubaluleka kwemasiko, lulwimi, emagugu esive kanye netimboni tetemasiko netekucamba njengenkhaba yentfutfuko lesimeme. Loku kunemandla ekufaka sandla ekutfutfukeni kwemnotfo kanye nekuhlalisana kahle kwebantfu. LoMculu uhambisana Nelisu Lelisha Lekutfutfukiswa Kwemnotfo, Luhlelo Lwekutfutfukisa Lwavelonkhe, Umculu Wetebuciko, Emasiko Nemagugu Esive kanye Nelisu Letemnotfo waseMzansi. INdvuna yeTebuciko Nemasiko itakuba nemhlangano nebetindzaba ngaloludzaba.2.4. IKhabhinethi yatiswe ngekubanjwa Kwemhlangano Wekucala weSayensi, iThekhinoloji kanye Nekucamba Kabusha kusukela ngamhlaka-20 kuya kumhlaka-21 kuKholwane 2013.Tinkhulumomphikiswano letihlelelwe sikhatsi seMhlangano titawuniketa litfuba lekuhlola tindlela tekukhutsata kusebentisana emkhatsini wahulumende kanye nemkhakha wangasese.LoMhlangano utakwenta kutsi lababambe lichaza bahlole tindlela isayensi, ithekhinoloji nekucamba kabusha (STI) lekungadlala ngayo indzima lebalulekile endleleni yetfu yekwakha umnotfo lowesekelwe etukwelwati kanye nekufezekisa Umbononchanti wanga-2030.3. Imitsetfosivivinywa3.1. IKhabhinethi ivume tichibiyelo letihlongotwako Kumtsetfosivivinywa weLuhlaka Lwekuphatfwa Kwetimali tesive (PAM) nyalo losotawukhishwa kute ummango uphawule ngawo.Loluhlaka Lwemtsetfosivivinywa luhlose kwakha luhlaka lwetemtsetfo lolufanako eluhlangotsini lwetisebenti nakuletinye tindzaba tetinhlangano netekuphatsa kuvelonkhe, etifundzeni nakubomasipala. Loluhlaka luhlose kukhutsata kwetfulwa kwetinsita ngekulandzela luhlelo lolufanako lwekuphatsa sive, kusebenta lokwentiwe ncono etisebentini kanye nekwakha umgudvu lowodvwa wetakhamiti wekutfola tinsita tahulumende.3.2. IKhabinethi ivume Sichibiyelo Semtsetfosivivinywa Wekhomishini Yemisebenti yaHulumende kute ummango uphawule ngawo kanye nekwetfulwa Kwesichibiyelo Semtsetfosivivinywa ePhalamende.Inhloso yaleSichibiyelo Semtsetfosivivinywa ngukwenta Umtsetfo Wekhomishini Yemisebenti yaHulumende wanga-1997 kutsi uhambisane neMtsetfosisekelo. Lomtsetfosivivinywa uhlose futsi kuhlomisa Ikhomishini Yemisebenti yaHulumende kute uhlahle indlela letsintsa imigomo lelawula kuphatfwa kwesive.Loku kuhambisana nendzima lecinisiwe lehloswe Luhlelo Lwekutfutfukisa Lwavelonkhe lweKhomishini.3.3. IKhabhinethi ivume kutsi Sichibiyelo Semtsetfosivivinywa Wetesimo Selitulu eNingizimu Afrika wanga-2013 ushicilelwe kute ummango uphawule ngawo.Lesichibiyelo Semtsetfosivivinywa Wetesimo Selitulu eNingizimu Afrika sihlose kugucula  Umtsetfo Wetesimo Selitulu eNingizimu Afrika, 2001 (Umtsetfo Nombolo 8 wanga-2001) lovumela kusungulwa, tinhloso, emandla nemisebenti Yetesimo Selitulu eNingizimu Afrika.Kakhulukhulu lesichibiyelo sitawuniketa Tesimo Selitulu eNingizimu Afrika emandla lasemtsetfweni ekwetfula umsebenti wekuphatfwa kwelwati lwelizinga lesimo semoya, kanye nekusebenta njengebalawuli beLuhlelo Lwelwati Lwelizinga Lemoya eNingizimu Afrika.Loku kufaka sandla ekuvikelweni nasekukhutsatweni kwaloko lokutfolakala emvelweni yetfu kanye nemitfombolusito yemvelo.3.4. IKhabhinethi ivume kutsi Sichibiyelo Seluhlaka Lwemtsetfosivivinywa Wekutfutfukiswa Kwetimbiwa, wanga-2012 singeniswe ePhalamende.Lesichibiyelo Seluhlaka Lwemtsetfosivivinywa Wekutfutfukiswa Kwetimbiwa wanga-2012 (Luhlaka Lwemtsetfosivivinywa) sihlose kugucula Umtsetfo Wekutfutfukiswa Kwetimbiwa, wanga-2012 (Umtsetfo Nombolo 28 wanga-2002) njengobe uchitjiyelwe nguMtsetfo Wekutfutfukiswa Kwetimbiwa Lochitjiyelwe, wanga-2008 (Umtsetfo Nombolo 49 wanga-2008).Phakatsi kwalokunye, inhloso lenkhulu yaloluhlaka Lwesichibiyelo Semtsetfosivivinywa kukhutsata kuzuziswa kutimbiwa kute kutfutfukiswe timboni kuphindze kufakwe sandla enhlosweni yavelonkhe yekusungulwa kwemisebenti kanye nekukhuliswa kwemnotfo lokuhloswe Luhlelo Lwekutfutfukisa Lwavelonkhe . Kutakuba nemhlangano loseceleni lapho kutawukhulunywa khona ngaloludzaba.4. Kucashelwa etikhundleniIKhabhinethi ivume kucashelwa etikhundleni lokulandzelako:4.1. Mnu Sithembiso Freeman Nomvalo njengoMphatsi Lomkhulu weSikhungo Sembuso Selwati Lwethekhinoloji nanjengelilunga lesigungu lesisetulu seliBhodi laso Lebacondzisi sikhatsi semnyaka munye.4.2. Mnu Trevor Gordon njengeLisekela Lemcondzisijikelele: Kuphatfwa Kwemakhemikhali Nekungcola eLitikweni Letemvelo.4.3. Nks Yoliswa Makhasi njengeLisekela Lemcondzisijikelele: Kuphatfwa Kwemabhizinisi eLitikweni Letemabhizinisi aHulumende.4.4. Nks Rose Mbono njengeLisekela Lemcondzisijikelele: Umtselela Wetemnotfo Nekucondziswa Kwenchubomgomo eLitikweni Letemabhizinisi aHulumende.4.5. IKhabhinethi ivume kucashelwa etikhundleni eSikhungweni Setibonelelo Tetenhlalo Tahulumende waseNingizimu Afrika (SASSA):a) Nks Emmarentia Dianne Dunkerley esikhundleni Semphatsi Losetulu: Kuphatfwa Kwetibonelelo.b) Mnu. Frank Earl esikhundleni Semphatsi Losetulu: Kundluliselwa Kwetibonelelo.4.6. IKhabhinethi yatiswe ngekwelulwa ngetinyanga letisitfupha kwesikhatsi sekuba setikhundleni kwemalunga langema-20 lakhona kungunyalo weMkhandlu waseNingizimu Afrika Wemisebenti yeSayensi yeTemvelo kudzimate kube ngumhlaka-30 iNyoni 2013.Imibuto ingacondziswa ku:Phumla Williams (Libamba Lasomlomo weKhabhinethi)Tinombolo tekuchumana: 083 501 0139"
Sitatimende semhlangano weKhabhinethi wamhlaka 12 Inhlaba 2013,13 Jun 2013,https://www.gov.za/statement-cabinet-meeting-12-june-2013,https://www.gov.za/ss/statement-cabinet-meeting-12-june-2013,"1. Tincumo teKhabhinethi mayelana netindzaba letigcamile kulesimo sanyalo1.1. IKhabhinethi ifisela Mengameli wangaphambilini Nelson Mandela kwelulama lokuphutfumako iphindze icinisekise sive kutsi utfola kwelashwa lokusezingeni lelisetulu. IKhabhinethi iyakutfokotela kutsi umtimba wakhe ukwemukela kahle kwelashwa lanikwa kona iphindze icele betindzaba kanye nemmango kutsi bahloniphe lingasese laMengameli wangaphambili kanye nemndeni wakhe ngalesikhatsi.1.2. IKhabhinethi idvumisa umsebenti weLicembu Letebulungiswa, Kuvimbela  Bugebengu kanye Nekuvikeleka leliyincenye yeLitsimba Lekulwa Nenkhohlakalo (ACTT) lelasungulwa nguMengameli Jacob Zuma nga-2010. Kube kwekucala ngca emlandvweni wetfu wentsandvo yelinyenti kutsi tigebengu letisebentise kabi kwetsenjwa kwato kanye nemitfombolusito yesive tibekwe ebaleni nekutsi tentiwe kutsi titiphendvulele esiveni ngaletento tato. Umkhankhaso weNingizimu Afrika wekungabeketeleli inkhohlakalo usisondzeta kumbononchanti wetfu wanga-2030 lapho ummango waseNingizimu Afrika utakube wakhiwe ngendlela yekutiphatsa ngalokufanele kanye nesitfunti lokusezingeni lelisetulu.Lesinyatselo lesinemandla sihlose kucedza bantfu emandla emkhakheni wahulumende newangasese ekutibandzakanyeni etentweni tenkhohlakalo nebugebengu kantsi futsi siholwa kutibophetela kwetfu ekucinisekiseni kutsi tonkhe takhamiti tiphephile nekutsi titiva tiphephile.1.3. IKhabhinethi itihlaba kakhulu tento tebuhlanga takamuva nje letentiwe kuletinye tincenye talelive. Atemukeleki  tento tebuhlanga eliveni letfu nasentsandvweni yetfu yelinyenti, ikakhulu etikolweni tetfu, lapho kwatiswa kweMtsetfosisekelo wetfu kumele kukhutsatwe kuphindze kuvikelwe khona.IKhabhinethi idvumisa Litiko Letemfundvo Lesisekelo ngesinyatselo salo lesiphutfumako sekubukana nebuhlanga etikolweni iphindze igcugcutele bonkhe batali, bafundzi nabothishela kutsi babike tento tebuhlanga nekuhlukunyetwa etikolweni. IKhabhinethi ibita tonkhe takhamiti taseNingizimu Afrika kutsi tibambisane nahulumende ekulweni nebuhlanga ngalesikhatsi benteka emmangweni wetfu.1.4. IKhabhinethi yemukela kuvakashela eNingizimu Afrika kwaMengameli waseMelika, Barack Obama lokuyincenye yekuvakashela kwakhe emave lamatsatfu lokuyiSenegal, Tanzania neNingizimu Afrika emkhatsini wamhlaka 26 Inhlaba namhla ti-3 Kholwane 2013. Tinkhulumiswano tetfu tetembusave kanye nelive laseMelika tiyachubeka nekuba nemtselela lomuhle ebudlelwaneni betfu. IMelika isolomane ilive lelibalulekile lesibambisene nalo kutekuhwebelana, tekusisa, tekuvakasha netebuchwepheshe.1.5. IKhabhinethi idvumisa ingcayizivele yemhlangano weluhlelo lwekuniketelwa kweticinisekiso tetimbiwa i-Kimberley Process Certification Scheme (KPCS) lobewubanjwe emkhatsini wamhla ti-4 namhla ti-7 Inhlaba 2013 eKimberley. Phakatsi kwalokunye, kulomhlangano kwakhulunywa ngetindlela tekucinisa kusebenta kahle kweluhlelo lwekucinisekiswa kwemadayimane lahhedlako. Loku kwentelwa kucinisekisa kutsi luhwebo lwemadayimane alusiti ngetimali tinhlangano letineludlame kanye nebasekeli bato labahlose kubukela phasi bohulumende labasemtsetfweni. Tiphakamiso talomhlangano titawubukwa emhlanganweni wekuhlela we-KPCS lotawubanjwa ngasekupheleni kwalomnyaka.1.6. IKhabhinethi yatiswe kutsi kugujwa kweLusuku Lwelusha kwanga-2013 lokuhlanganisa iminyaka lengema-37 yetibhelu taseSoweto tangamhlaka 16 Inhlaba kutawubanjwa ngaphasi kwengcikitsi letsi  Kubambisana ekutfutfukisweni kwelusha kanye neNingizimu Afrika lengasebentisi tidzakamiva . IKhabhinethi yemukela kutinikela lokwentiwa bafundzi banga-1976 ekuguculeni umlandvo welive kanye nekubeka iNingizimu Afrika endleleni lelibangise entsandvweni yelinyenti. IKhabhinethi iphawule ngekutsi, nanobe lusha lwanga-1976 lwalwela inkhululeko kanye nekusungulwa kwembuso wentsandvo yelinyenti, umzabalazo welusha lwalamuhla uhlose ekubukaneni ngemphumelelo netinselele tekucedza buphuya, kungasebenti, Sandvulelangculazi Nengculazi, kutitfutfukisa kwemuntfu kanye nekusetjentiswa kabi kwetidzakamiva. IKhabhinethi igcugcutela tonkhe takhamiti netinhlangano taseNingizimu Afrika kutsi tibambisane ekwenteni ncono timphilo tebantfu labasha kanye nekulwela kususa batsengisi betidzakamiva emimangweni yetfu. Kugujwa kweLusulu Lwelusha kutakwentiwa ngeLisontfo, 16 Inhlaba 2013 eNewcastle, KwaZulu-Natal.1.7. IKhabhinethi ihalalisela Inhlangano Yebafundzi baseNingizimu Afrika (Cosas) ekuhlanganiseni kwayo iminyaka lengema-34, le timphandze tayo tisukela emzabalazweni waseSoweto wanga-1976 wekulwela imfundvo lekhululekile, lesezingeni nalefanele. Lelive lihlanganyela neCosas emgubheni wayo wemphumelelo leyingcophamlandvo kanye nasekuchubeleni embili imfundvo lesezingeni yawo wonkhe umuntfu. IKhabhinethi iphindze yadvumisa buholi beCosas ngemtamo wabo wekuhlanganisa bantfu labasha ekulweni nekusetjentiswa kabi kwetidzakamiva.1.8. IKhabhinethi ihlaba tento temmango tekulahlwa kwemangcoliso ngebudedengu eNshonalanga Kapa lokwentiwe babhikishi labebalwela imithoyi lengemabhakede laphatfwako. Nakhona Hulumende ahlonipha lilungelo letakhamiti lekubhikisha, kepha loluhlobo lwekubhikisha alunanhlonipho futsi lubeka engcupheni temphilo temimango kanye netalabo lababhikishako. IKhabhinethi ibita takhamiti kutsi tihambise tikhalo tato ngendlela leyakhako nekutsi tihloniphe tikhungo tahulumende ngisho nobe tinetikhalo letinato. IKhabhinethi iphindze yabita labasemagunyeni kutsi basombulule ngekushesha tindzaba ngendlela lehambisana neMtsetfosisekelo wetfu. 1.9 Hulumende, ngaphasi kwebuholi beLisekela laMengameli Kgalema Motlanthe, uhlangene nebaholi betenkholo labamele Umkhandlu Wemabandla aseNingizimu Afrika kanye Nenhlangano Yebabhishobhi bemaKhatholika baseNingizimu Afrika kutewukhulumisana ngekukhatsateka kwabo kwekutsi Umklamo Wekutfutfukiswa Kwatselawayeka eGauteng utakuba nemtselela lomubi kulabaphuyile nekutsi hulumende akamange abe neluvelo kutidzingo talabaphuyile.IKhabhinethi iphendvule ngekutsi hulumende utikhululile titfutsi temmango letibhalisile (lo linyenti lato tisetjentiswa ngulabaphuyile) eluhlwini lwekukhokha emigwacweni yaseGauteng lekhokhelwako. Kute kubukanwe nekukhatsateka kwelinyenti lebashayeli betimoti, hulumende wehlise imali lekhokhelwa umgwaco waphindze wetfula emanani lamasha labuyeketiwe ato tonkhe tigaba tetimoti.IKhabhinethi igcugcutela bashayeli betimoti eGauteng kutsi babhalisele ema e-tags nekutsi babone lomklamo njengencenye yenhloso yalelive yekwakha sakhiwonchanti semmango.1.10 IKhabhinethi ihalalisela emacembu elibhola letinyawo iBafana Bafana neBanyana Banyana kanye neLicembu Lekhilikithi ema-Proteas ngekuncoba kwawo kwakamuva nje. IKhabhinethi ihalalisela emacembu esive ngekuhlabana kwawo lakusebentele kamatima kuleliviki lelengcile iphindze igcugcutele tonkhe takhamiti taseNingizimu Afrika kutsi tesekele emacembu etfu esive.1.11 IKhabhinethi yemukela kwetfulwa kwemsakato i-Power FM, siteshi semsakato lesisha setingcoco, njengemsakato lomusha kulomkhakha. IKhabhinethi yatiswe kutsi lomsakato utawubukana kakhulu netindzaba tetembusave, tenhlalo netemidlalo kantsi singena eluhlwini lwetinkhundla temisakato letisetjentiselwa kwatisa takhamiti taseNingizimu Afrika.1.12 IKhabhinethi ihalalisela Umcondzisijikelele weLitiko Letemphilo, Dkt Malebona    Precious Matsoso, ngekukhetfwa kwakhe njengelilunga nalomunye waboSekelasihlalo Bebhodi Lesetulu Yenhlangano Yetemphilo Emhlabeni sikhatsi lesiminyaka lemitsatfu.2. Tinkhulumiswano teKhabhinethi letihamba embili kanye netincumo2.1. IKhabhinethi yatiswe kutsi Sikhungo Sebunhloli Betetimali saseNingizimu Afrika sitawubamba Umhlangano Wemnyaka Wekuhlela kanye Nemihlangano Yemacembu Emisebenti yeLicembu le-Egmont yetinhlaka tebunhloli betetimali.Licembu le-Egmont liyinhlangano yetinhlaka tebunhloli betetimali temave lali-131. Lamacembu ahlangana njalo kute kusebentisana kwemave emhlaba kukwati kukhomba imitselela yebugebengu, kulwisana nekubolekisa ngemali kanye nekusitwa ngetimali kwemaphekula ngenhloso yekuvikela sitfunti seluhlelo lwetetimali.2.2. IKhabhinethi yatiswe ngekukhetfwa kweNingizimu Afrika kutsi ibe Semkhandlwini Wetemnotfo Netenhlalo Kumhlabuhlangene (ECOSOC) kulesikhatsi 2013 - 2015. Loku kuniketa litfuba lekubeka buholi beNingizimu Afrika etindzabeni tekutfutfukisa nekucinisa indzima yalelive njengelilunga lelitintile nalelisebenta kahle ebudlelwaneni bemave emhlaba.INingizimu Afrika itawuphindze icinisekise kutsi i-ECOSOC iyaciniswa kuya embili ibuye ihlelwe kabusha kute ihlangabetane kancono netinselele letivelako temave emhlaba kanye netidzingo temave lasatfutfuka.2.3. IKhabhinethi yatiswe ngembiko webulunga Besikhashana beNingizimu Afrika Emkhandlwini Wekuvikela Wamhlabuhlangene (UNSC) kusukela mhlaka 1 Bhimbidvwane kuya kumhlaka 31 Ingongoni 2012.Lombiko uchaza ligalelo leNingizimu Afrika eluhlelweni lwekuphatsa lwemhlaba ekugcinweni kwekuthula nekuvikeleka emaveni emhlaba.Ngekuhambisana nalokwatiswako kanye nenshisekelo yavelonkhe, iNingizimu Afrika ku-UNSC ibeke embili kusonjululwa kwetimphi, kuthula kanye nelutinto eLivenikati lase-Afrika. Bulunga be-UNSC buphindze baniketa iNingizimu Afrika litfuba lekucinisa budlelwano nemave latfutfukako ladlala indzima lenkhulu - iBrazil, India, Nigeria kanye neChina   nawo lanebulunga beMkhandlu kanye neNingizimu Afrika.3. Imitsetfosivivinywa3.1. IKhabhinethi ivume kushicilelwa kweSichibiyelo Semtsetfosivivinywa Wekuphatfwa Kwetinhlekelele kute ummango uphawule ngawo.Lomtsetfosivivinywa uhlose kubukana netinselele lekuhlangatjetenwe nato kuto tonkhe tinhlaka tahulumende ngemuva kwekucala kweMtsetfo Wekuphatfwa Kwetinhlekelele wanga-2002. Lesichibiyelo sitakucinisa umsebenti wabomasipala betigodzi mayelana nemsebenti wekunika emandla entfutfuko kanye nekuhanjiswa kweluhlelo lwekuphatfwa kwetinhlekelele. Loku kufaka ekhatsi kwetfulwa kwemsebenti wekuphatfwa kwetinhlekelele endzaweni yamasipala.  UMtsetfo Wekuphatfwa Kwetinhlekelele wanga-2002 ugcile etintfweni letine: Usungula luhlaka loluvakalako lwesikhungo lwekuphatfwa kwetinhlekelele; ucinisa kutfutfukiswa lokubanti kwenchubomgomo kanye nelisu leluhlaka lwekuhlelwa kwekuphatfwa kwetinhlekelele. Lomtsetfosivivinywa uphindze uniketele kwehlukaniswa kanye nekumenyetelwa kwenhlekelele; uphindze ubukane kwesikhashana netimali tekusimama futsi ngemuva kwenhlekelele kanye nekulungiswa. Uhlinteka ngemavolontiya ekuphatfwa kwenhlekelele kanye naletinye tintfo letelekako letingaphasi kwayo.3.2. IKhabhinethi ivume kungeniswa ePhalamende kweSichibiyelo Semtsetfosivivinywa wentsela yetindlu yaboMasipala Babohulumende Basekhaya.UMtsetfo wentsela yetindlu yaboMasipala Babohulumende Basekhaya wacala kusebenta mhlaka ti-2 kuKholwane 2005. Wachitjiyelwa kabili nga-2008 nanga-2009. Letichibiyelo tihlose kususa kungacaci kahle lokukhona tiphindze tinikete sicinisekiso lesicinile semtsetfo.Lesichibiyelo sitakwenta kube khona kungagodli ekubekweni kwetigaba letahlukene tentsela yetindlu, ngaloko kukhutsateke kuvisisa kwekubitwa kwentsela yetindlu kubaniyo bato. Lesichibiyelo ngete safaka ekhatsi takhiwonchanti tetinsita temmango  letitsite letinjengemigwaco, loliwe, tindzawo tekupaka tindiza nekuhamba kwato etikhumulweni tetindiza, emadamu kanye netivimbela temanti kutsi tibitwe intsela. Letindzawo tilawulwa ngummango kantsi ngete tabeka imikhakha yangasese esimeni lesingasisihle. Loku kutawukhutsata umsebenti wetemnotfo kuyo yonkhe iminyele yamasipala. Kutawuphindze kufake sandla endzimeni yekutfutfukisa emabhizinisi ahulumende ngekunciphisa tindleko tabo letingagucuki.3.3. IKhabhinethi ivume kuntjintjiselana kweMtsetfo Loshayiwe Wekutfunyelwa Ngemkhumbi Kwemphahla Letsengiwe kutsi wetfulwe ePhalamende. Lemitsetfosivivinywa iba yincenye yetindlela letisungulelwe kusebentisa emagunya eNingizimu Afrika ngephasi kweSivumelwano seMtsetfo Wenhlangano Yemave Emhlaba Setitfutsi Tasemantini sanga-1992.3.3.1 Inhloso yeMtsetfosivivinywa Wekutfunyelwa Ngemkhumbi Kwemphahla Letsengiwe (Sivumelwano Sekuncesiteliswa Kwalabatsintseka Ngekungcoliswa Nguwoyela) ngulena: kugucula Sivumelwano seMtsetfo Wenhlangano Yemave Emhlaba Setitfutsi Tasemantini sanga-1992; nekutsi sichibiyelo seSivumelwano Sekuncesiteliswa Kwebantfu Ngekonakalelwa Lokubangwa Kungcoliswa Nguwoyela sanga-1969 sentiwe umtsetfo. Sivumelwano Sekubekwa Licala sicalisa siphindze silawule licala lelibekwa umniyo wemkhumbi lobhalisile.3.3.2 Inhloso Yemtsetfosivivinywa Wekutfunyelwa Ngemkhumbi Kwemphahla Letsengiwe (Sikhwama Sekuncesiteliswa Kwalabatsintseka Ngekungcoliswa Nguwoyela) ngulena: kwetfula Sivumelwano sanga-1992 Sesivumelwano Semave Emhlaba lesimayelana Nekusungulwa Kwesikhwama Sekuncesitelisa Konakalelwa ngenca Yekungcoliswa Nguwoyela, sanga-1971 (Sivumelwano Sesikhwama).Sivumelwano Sesikhwama sisungula Sikhwama semave emhlaba, lesibitwa Ngesikhwama Sekuncesitelisa Konakalelwa ngenca Yekungcoliswa Nguwoyela (IOPC). Inhloso yalesikhwama kukhokhela sincesiteliso kulabahlukunyetwe kungcoliswa nguwoyela (ngaphasi kwencazelo yeSivumelwano Sekubekwa Licala. Sikhwama i-IOPC sitfola imali yaso kubaniyo bemphahla.Imitsetfosivivinywa Wekubekwa Licala kanye neweSivumelwano Sesikhwama ibukene neludzaba lwekubekwa licala kanye nekuncesitelisa ngenca yekulahlekelwa nobe konakalelwa lokubangwe kudungeka lokubangwe kuphuma lokuchubekako kwawoyela lovela emathangini.3.3.3 Lomtsetfosivivinywa Wekufaka Sandla Ekutfunyelweni Ngemkhumbi Kwemphahla Letsengiwe (Sikhwama Sekuncesiteliswa Kwalabatsintseka Ngekungcoliswa Nguwoyela) kanye Nemtsetfosivivinywa Wekuphatfwa Kwekufunyelwa Ngemkhumbi Kwemphahla Letsengiwe (Sikhwama Sekuncesiteliswa Kwalabatsintseka Ngekungcoliswa Nguwoyela) itawuniketela ngekwetfulwa kweSivumelwano seMtsetfo Wenhlangano Yemave Emhlaba Setitfutsi Tasemantini sanga-1992 kutsi sichibiyele Umtsetfo Wemave Emhlaba mayelana Nekusungulwa Kwesikhwama Semave Emhlaba Sekonakalelwa ngenca Yekungcoliswa Nguwoyela, yiNingizimu Afrika.Umtsetfosivivinywa Wekuphatsa utawuniketa ligunya lelifanele kutiphatsimandla lelitakwenta kutsi Lihhovisi Lemtselisi waseNingizimu Afrika likwati kusingatsa kugcogcwa kwentsela Yesikhwama Semave Emhlaba Sekonakalelwa ngenca Yekungcoliswa Nguwoyela. Lomtsetfosivivinywa Wekufaka Sandla unguMtsetfosivivinywa wemali lohlinteka ngekwetfulwa nekugcogcwa kwemali lokumele ikhokhwe eSikhwameni.4. Kucashelwa etikhundleni4.1. IKhabhinethi ivume kucashelwa etikhundleni kwemalunga lasikhombisa sikhatsi lesiminyaka lesihlanu kusukela mhlaka 12 Inhlaba 2013, kutsi asebente eSikhungweni Sekusatjalaliswa Kwetimali Tetemidlalo Nekukhibika, ngekuya kweMtsetfo Welotho (Nombolo 57 wanga-1997).a. Dkt Vukile Charles Mehana;b. Mnu Thandisenzo Aleck Skhosana;c. Nks Muditambi Ravele;d. Nks Annamarie Louise van Wieringen;e. Nks Krubavathi Jaram;f. Mnu Ado Moloabi; kanye nag. Mnu Goliath Munro.4.2. IKhabhinethi ivume kucashelwa etikhundleni kwemalunga lamatsatfu sikhatsi seminyaka lesihlanu kusukela mhlaka 12 Inhlaba 2013, kutsi asebente eSikhungweni Sekusatjalaliswa Kwetimali Tetemasiko, Buciko kanye Nemagugu Esive ngekuya kweMtsetfo Welotho (Nombolo 57 wanga-1997).  a. Nks Hellen Kentse Makgaeb. Nks Violet Tyamzashe; kanye nac. Nks Brenda Sesane4.3. IKhabhinethi ivume kukhetfwa futsi kweBacondzisi lababili Labangasibo Labasetulu eBhodini Lelibhange Lentfutfuko ye-Afrika LeseNingizimu (DBSA) ngekuya kwesigaba 7 seMtsetfo we-DBSA, (Umtsetfo 13 wanga-1997).a. Nkt Thembisa Dingaanb. Profesa Omar Latiff.4.4 IKhabhinethi ivume kucashelwa etikhundleni kweMasekela eBacondzisijikelele lalandzelako:a. Nks Maseapo Kganedi Lisekela Lemcondzisijikelele: Tinhlelo Temacembu eLitikweni Letebuciko Nemasiko.     b.  Mnu Mpho Joseph Mofokeng: Sikhulu Lesisetulu Setetimali: Ku-Akhawunti Yekuhweba Ngemanti eLitikweni Letemanti.Imibuto ingacondziswa ku:Phumla Williams (Libamba Lasomlomo weKhabhinethi)Tinombolo tekuchumana: 083 501 0139"
Sitatimende semhlangano weKhabhinethi wamhlaka 26 Inhlaba 2013,2 Jul 2013,https://www.gov.za/statement-cabinet-meeting-26-june-2013,https://www.gov.za/ss/statement-cabinet-meeting-26-june-2013,"1. Tincumo teKhabhinethi mayelana netindzaba letigcamile kulesimo sanyalo1.1. IKhabhinethi ihlanganyela nesive kanye nemmango wemhlaba ekuthandazeleni babe wesive, Mengameli wangaphambilini Nelson Mandela. Ngalesikhatsi lesimatima, sonkhe asikhombise lutsandvo neluvelo sente Madiba abe nekutigcabha. 1.2. IKhabhinethi yatiswe ngekugujwa kweminyaka lengema-58 yekusayinwa kweMculu Wenkhululeko lokwentiwa mhlaka tingema-26 Inhlaba 1955 lokusisekelo sentsandvo yetfu yelinyenti kanye neMtsetfosisekelo wetfu. IKhabhinethi ibita tonkhe takhamiti taseNingizimu Afrika kutsi  Tidlale Indzima Yato  ekusondzeteni lelive kumbononchanti weNingizimu Afrika lebumbene, lengacwasi ngekwebuve, lengacwasi ngekwebulili, lenentsandvo yelinyenti nalenenchubek elembili.1.3. IKhabhinethi yemukela kutibophetela lokuvuselelwe kabusha kweLitiko Letemphilo, kanye nebacwaningi ekubukaneni netindzaba letiphosa inselele emtameni loyinhlanganisela wekulwa neSandvulelangculazi (HIV). IKhabhinethi iphindze yemukele emalungiselelo eLitiko Letemphilo ekwetfula kungenelela lokusha etinhlelweni letivele tikhona letifaka ekhatsi kwatisa lokwandzisiwe nge-HIV neNgculazi (AIDS), kanye netindlela tekunciphisa bungoti bekwesuleleka nge-HIV.1.4. IKhabhinethi yendlulisela emavi endvudvuto ngemuva kweluhlaselo lolwetfusako Lwesizindza Samhlabuhlangene eMogadishu, eSomalia mhlaka tili-19 Inhlaba 2013 lokushiye bantfu labali-15 bashonile kufaka ekhatsi takhamiti taseNingizimu Afrika letimbili. Sibita onkhe emacembu etembusave langekho eluhlelweni lwetembusave eSomalia kutsi ayekele ludlame nekutsi avete kukhatsateka kwawo kuHulumende Lowodvwa waseSomalia ngendlela leyakhako nalenekubuyisana.1.5. IKhabhinethi ibita tonkhe takhamiti taseNingizimu Afrika kutsi tinikele ngemaminitsi langema-67 esikhatsi sato ngeliLanga laNelson Mandela (18 Kholwane) kute tisite tigucule imimango yato kanye neNingizimu Afrika ibe ngulencono. Umcimbi walomnyaka utakwenteka ngaphasi kwengcikitsi letsi  Tsatsa sinyatselo; gcugcutela luntjintjo; yenta emalanga onkhe abe Lilanga laMandela  ngekugcila ekubeni khona kwekudla, indzawo yekufihla inhloko kanye nekukwati kufundza nekubhala.1.6. IKhabhinethi yatiswe kutsi njengencenye yeliLanga laMandela, kutawetfulwa luhlelo lwaboMatisi bemakhadi lolutakwentiwa ngetigaba letehlukene. Lokwetfulwa kwalabomatisi kusinyatselo lesibalulekile sekwehlukanisa sikhatsi sangaphambilini lesandlula kuso kanye nekucedza iminyaka yabobhukwana eNingizimu Afrika. Lelikhadi lamatisi lilikhadi lelisebentisa buchwepheshe betekuchumana lolutawukwati kufaka lwati loluvela kulabatsintsekako labehlukahlukene esikhatsini sanyalo nasesikhatsini lesitako. INdvuna yeLitiko Letasekhaya itawunika lolunye lwati esigcwanini lesihleliwe sabetindzaba lesitakuba khona madvute nje.1.7. IKhabhinethi yemukela kwetfulwa kwemkhankhaso weLitiko Letemfundvo Lesisekelo lobitwa Imiklamo lengema-94+ yaMadiba yekubungata lilanga lwekutalwa kanye nemlandvo waNelson Mandela. Lomkhankhaso uhlose kwenta ncono sakhiwonchanti etikolweni letingetulu kwema-94 kutsi tibe tikhungo tebuchwepheshe besimanje letiniketela ngemfundvo lesezingeni lelisetulu. Ngenyanga yaMandela kusukela ngaKholwane 2013, litiko litakube lihola kwendluliselwa kwetikolo letinsha lesetiphotfuliwe kwakhiwa njalo ngeliviki njengencenye yekutibophetela ekwenteni ncono lizinga lemfundvo lesisekelo.1.8. IKhabhinethi yemukela kuphotfulwa nekuniketelwa kweLibhuloho Lemlandvo weNkhosi Dalibhunga Mandela kummango waseMvezo loholwa yiNkhosi Mandla Mandela, umtukulu waMengameli wangaphambilini Nelson Mandela, mhla tili-18 Kholwane 2013. Lokuniketelwa kwalelibhuloho kutawucondzana nelusuku lwekutalwa lwaMengameli Wangaphambilini Nelson Mandela, lotakube acedza iminyaka yebudzala lengema-95 ngalolo lusuku.1.9. IKhabhinethi yatiswe ngekugujwa kweLusuku Lwamhlabuhlangene Mhlabawonkhe Lwekulwa Nekungasetjentiswa kahle Kwetidzakamiva neKushushumbiswa Lokungekho Emtsetfweni mhla tili-26 Inhlaba 2013, eKimberley, eNingizimu Afrika. Lolusuku lwasetjentiselwa kugcizelela kubaluleka kwekubukana netinselele letibukene nemhlaba wonkhe, letifaka ekhatsi, bugebengu, i-HIV ne-AIDS, kulahleka kwesimilo, ludlame lwasemakhaya kanye nekutetfwala kwalabasebancane.1.10. IKhabhinethi yemukela kubanjwa kweMhlangano weSayensi, iThekhnoloji neKucamba Kabusha lotawubanjwa kusukela mhla tingema-20 kuya mhla tingema-21 kuKholwane. Lomhlangano utawubhunga ngetiphakamiso tembiko weLikomiti leNdvuna Lekubuyeketa, kuhlela nekusebentisana lokwentiwe ncono ngekhatsi eLuhlelweni Lwavelonkhe Lwekucamba Kabusha kanye netinkhulumiswano letinemandla emkhatsini wahulumende, tetimboni kanye nemkhakha wemfundvo lephameke.1.11. IKhabhinethi yemukela umbiko lomayelana nenchubekel embili leseyentiwe kummango waseMuyexe eGiyani, esifundzeni saseLimpopo ekwetfulweni kwekutibophetela lokwentiwa nguhulumende ekwenteni ncono timphilo tebantfu. IKhabhinethi iphindze yevakalisa kukhatsateka kweMengameli kwekutsi onkhe emazinga ahulumende kumele anonophise kwetfulwa kwetinsita kulandzela tinhlelo lokuvunyelenwe ngato.1.12. IKhabhinethi yemukela kwetfulwa kweLuhlelo Lwesakhiwonchanti Semanti Nemangcoliso (SIP-18) ngeMgcibelo mhla tingema-29 Inhlaba 2013 lolumayelana netindzaba letitsintsa sakhiwonchanti ngenhloso yekwetfula emanti kanye nendlela yekuhanjiswa kwemangcoliso. Lomklamo utawucinisekisa kuniketelwa lokusimeme kwemanti kute kuhlangatjetanwe netidzingo tetenhlalo kuphindze kwesekelwe kukhula kwemnotfo.1.13. IKhabhinethi yemukela umbiko lewutfolile mayelana netivumelwano tekusebentisana emkhakheni wetekwakha. IKhabhinethi yemukela umphumela weluphenyo lolute nebufakazi bekugucuguculwa kwemanani, emachinga ekuntjintja emanani kanye nenkhohlakalo embonini yetekwakha yangasese. Lizinga lekuguculwa kwemanani lidzinga kutsi kutsatfwe tinyatselo leticinile ngulabo labasemagunyeni etekuncintisana. IKhabhinethi ilindzele umphumela weLuhlelo Lweluphenyo Lwetekuncintisana kepha yatiswe kutsi bufakazi buveta umonakalo lomkhulu kuloko lokutimfuno tesive mayelana nemanani lantjintjiwe lakhokhelwe nguhulumende ngenca yemachinga alokuguculwa kwemanani."" 2. Tinkhulumiswano netincumo teKhabhinethi letihamba embili2.1. IKhabhinethi yemukele Luhlelo Lolukhulu Lwavelonkhe Lwetidzakamiva (2013-2017) kanye nekwetfulwa kwalo kuleminyaka lesihlanu letako. Loluhlelo luluhlaka lwalelive lwekuvimbela nekunciphisa kusetjentiswa kabi kwetjwala netidzakamiva kanye nemtselela wako kutenhlalo nakutemnotfo emmangweni waseNingizimu Afrika.2.2. IKhabhinethi yemukele Kubanjwa kweMhlangano Wavelonkhe Wekuhlonyiswa Lokubanti Kwalabamnyama Kutemnotfo ngeMphala 2013. Lomhlangano Wavelonkhe utawukhombisa tindzaba letibe yimphumelelo uphindze ucacise kungenelela kwahulumende ekwesekeleni kubamba lichaza lokuphumelelisako nalokusimeme kutemnotfo kanye nekufinyelela kwalabamnyama eluhlelweni lolukhulu lwetemnotfo, ngendlela letawufaka sandla ekukhuleni lokuhlanganisako.2.3. IKhabhinethi yemukele kubanjwa ngekuhlanganyela kweNgcungcutsela  Yekuhola Ingucuko Edolobhenikati  kanye neluhlelo Lwamhlabuhlangene Lwekuhlaliswa Kwebantfu  (UN-HABITAT) mhla tisi-5 namhla tisi-6 Inyoni 2013. Lengcungcutsela itakube igcile ekubambeni lichaza kwabomake emphilweni yasetindzaweni tasemadolobheni e-Afrika. Lengcungcutsela itawunika i-Afrika inkhundla yekubukana netinselele tekutfutseleka emadolobheni iphindze ihlanganise kutfutseleka emadolobheni kute kutfutfukiswe bantfu.2.4. IKhabhinethi ivume Luhlaka Lwemculu Wemgomo lomayelana Nemindeni kanye Nekwetfulwa kwawo. Luhlaka Lwemculu Wemigomo lomayelana Nemindeni lutakwenta kutsi Hulumende kanye nalabanye badlalindzima basebentise umndeni njengesisekelo sekufezekisa kuphila ngalokufanele kwemmango. Lomculu Wemigomo uphakamisa emasu lahamba embili lamatsatfu, Kukhutsatwa kwekuphila ngalokufanele kwemndeni, Kuciniswa Kwemndeni kanye Nekulondvolotwa Kwemndeni.2.5. IKhabhinethi ivume kuphotfulwa kanye nekufakwa kumculu wahulumende Kwelisu Lavelonkhe Lensita Yemanti lesibili. Lelisu lakhela etukweLisu Lavelonkhe Lensita yemanti langa-2004. Lisu Lavelonkhe Lensita Yemanti lesibili linika luhlatiyo mayelana nendzima yemanti kutemnotfo liphindze livete tinselele letitsite, ematfuba entfutfuko kanye netinyatselo letilandzela luhlaka lokuvunyelenwe ngalo etincenyeni letisembili talelive. Lelisu lesibili lifuna futsi kucinisekisa  kusimama, kulinganisa nekutfolakala kwemanti ekwenteni imphilo nendzawo lencono yawo wonkhe umuntfu kanye nekutsi emanti aphatfwa ngalokufanele nangalokuphumelelisako ngenhloso yekukhula nekutfutfuka lokulinganako nalokusimeme.2.6. IKhabhinethi ivume umbiko Wemiphumela yemhlangano weli-16 weNgcungcutsela Yetihlangano eNgcungcutseleni Yemave Emhlaba lemayelana Nekuhwebelana Ngetinhlayiya Tasendle Teluhlobolunye Tetitjalo Letisengotini (CITES CoP 16), lobewubanjelwe eBangkok, eThailand kusukela mhla titi-3   14 Indlovulenkhulu 2013. IKhabhinethi iphindze yavuma kutsi iNingizimu Afrika ilungise ibuye ifake siphakamiso sekuhwebelana kute kukhulunywe ngaso ku-CITES CoP 17 eNingizimu Afrika nga-2016.2.7. IKhabhinethi yemukele simemo lesivela eBhange Lentfutfuko LaseNingizimu Afrika sekuba lilunga Lelicembu Lesakhiwonchanti le-Afrika (ICA) lelatfulwa Emhlanganweni wemacembu emave e-G8 nga-2005. Kusisa lokukhulu kweNingizimu Afrika kusakhiwonchanti esikhatsini lesisemkhatsini lesitako kutawukhutsatwa ngebulunga bayo ku-ICA ikakhulukati ekusungulweni kwemininingwane nemikhicito yelwati kanye nekuhlelwa kwetinchubomgomo tentfutfuko emkhatsini wemacembu emave e-G20 kanye nemave ase-Afrika.2.8. IKhabhinethi ivume siphakamiso Semgudvu Wekutfutfukiswa Kwemmango waseNingizimu Afrika kuTekuhwebelana Ngetinhlelo lesetfulwe ePhalamende kute sivunywe ngekulandzela sigaba sema-231 seMtsetfosisekelo. Tinhloso taloMgudvu kukhulula kuhwebelana ngetinhlelo emkhatsini wetigodzi talelivekati lokusekelwe etukwekulingana kanye nekuzuza lokulinganako emkhatsini wawo. Lomgudvu uphindze ubeke luhlaka lwekukhululwa kwekuhwebelana ngetinhlelo emkhatsini kwemalunga embuso Wemave Latfutfukako ase-Afrika leseNingizimu  uphindze ube sisekelo setinkhulumomphikiswano.2.9. IKhabhinethi yatiswe ngekwetfulwa kweSicu Semfundvo Setekutfutfukisa Kuhlaliswa Kwebantfu (BHSD) ngekubambisana emkhatsini weLitiko Letemfundvo Lephakeme Nekucecesha kanye ne-Nelson Mandela Metro University. Lesicu i-BHSD sihlose kutfutfukisa ngalokuphumelelisako baphatsi netisebenti Tetekuhlaliswa Kwebantfu labatakuba nelwati kanye nemakhono lafanele naladzingekako ekwakheni, ekutfutfukiseni nasekunonophiseni kwetfulwa kwetindzawo tekuhlalisa bantfu eNingizimu Afrika.2.10. IKhabhinethi ibita onkhe ematiko ahulumende, bomasipala tinkampani letingaphasi kweluphiko lwahulumende letisebenta eGauteng kutsi tibhalise tonkhe timoto tembuso eluhlelweni lwemigwaco lengutselawayeka lekhokhelwako.2.11. IKhabhinethi ivume kwetfulwa kwetinyatselo letiphakanyisiwe tekusungulwa kweLuphiko Lwekuphatfwa Kweminyele (BMA). I-BMA itawusingatsa tindzaba tekutfutseleka kwebantfu, imphahla lengena eliveni kanye netinhlelo tekulawula indzawo yasemnyeleni kanye nekuchumanisa ngalokuphumelelisako tinhlelo tawo onkhe ematiko emachwebeni ekungena. Litiko Letasekhaya kutakuba ngilo leliholako ekusungulweni kwe-BMA.3. IKhabhinethi ivume leMitsetfosivivinywa lelandzelako kutsi ingeniswe ePhalamende:3.1. Umtsetfosivivinywa Wekulawulwa Kwemphahla Lengena Eliveni, Umtsetfosivivinywa Wekukhokhelwa Kwemphala Lengena Eliveni, 2013 kanye Nesichibiyelo seMtsetfo Wemphahla Lengena Nalephuma Eliveni, 2013   Lemitsetfosivivinywa iniketa sisekelo sekuchutjwa kwekuhwebelana kwemave emhlaba nekuvikelwa kwetemnotfo kanye nemmango, ngaleyo ndlela kwakhele kusimama emkhatsini wekulawulwa kwemphahla lengenako kanye nekuchutjwa kwetekuhwebelana.3.2. Sichibiyelo Semtsetfosivivinywa Welucwaningo Lwemanti   Lesichibiyelo sihlose kucondzisa lomtsetfosivivinywa kutsi uhambisane netingucuko letinkhulu etikhungweni, kunchubomgomo, kusayensi yetemanti nakutemtsetfo uphindze wandzise sandla lesifakwa yiKhomishini Yelucwaningo Lwemanti etidzingweni telucwaningo lwemanti taseNingizimu Afrika kanye nekucinisekisa kutsi lelive linelisu lekubukana netidzingo kanye netinselele telive lelingenawo emanti lanele lelinjengeNingizimu Afrika.3.3. Sichibiyelo Semtsetfosivivinywa Wemitsetfo Yekuphatfwa Kwemvelo, 2013   Lomtsetfosivivinywa uphakamisa tichibiyelo kutihlinteko letitsite ngaphasi kweMtsetfo Wavelonkhe Wekuphatfwa kwemvelo, 1998 (Umtsetfonombolo 107 wanga-1998) uphindze ucinisekise kutsi imitfombolusito yemvelo yalelive ivikelelwa situkulwane sanyalo nesitukulwane lesitako njengobe kubekwe eLuhlelweni Lwavelonkhe Lwekutfutfukisa.3.4. Luhlaka Lwavelonkhe Lwekuphatfwa Kwemvelo: Sichibiyelo Semtsetfosivivinywa Welizinga Lemoya, 2013   Lomtsetfosivivinywa wenta tichibiyelo kutihlinteko letitsite ngaphasi kweLuhlaka Lwavelonkhe Lwekuphatfwa Kwemvelo: Umtsetfo Welizinga Lemoya, 2004 lolawula lizinga lemoya eliveni kute kuvikelwe imvelo ngekuta netindlela letivakalako tekuvimbela kungcoliseka kanye nekonakaliswa kwetinhlelo talokuphila emvelweni ngakulolunye luhlangotsi kube kukhutsatwa kutfutfuka kwetemnotfo netenhlalo lokufanele.3.5. Kuphatfwa Kwetemvelo Kuvelonkhe: Sichibiyelo Semtsetfosivivinywa Wemfucuta, 2013   Lomtsetfosivivinywa uchibiyela Kuphatfwa Kwetemvelo kuvelonkhe: Umtsetfo Wemfucuta, 2008 (Umtsetfonombolo 59 wanga-2008) lolawula kuphatfwa kwemfucuta kute kuvikelwe temphilo kanye nemvelo.3.6. Kuphatfwa Kwetemvelo Kuvelonkhe: Sichibiyelo Semtsetfosivivinywa Setindzawo letivikelekile, 2013   Lomtsetfosivivinywa uchibiyela Kuphatfwa Kwetemvelo kuvelonkhe: Umtsetfo Wetindzawo letivikelekile, 2003 (Umtsetfonombolo 57 wanga-2003). Tichibiyelo tihlanganisa kuphatfwa Kwetindzawo Letinemanti Letivikelekile eluhlelweni lwekuphatfwa kwaletinye Tindzawo letivikelekile kanye nekulandzela Timemetelo taMengameli letehlukanisa imisebenti emkhatsini wekuphatfwa kwetetinhlanti kanye netemvelo.3.7. Sichibiyelo Semtsetfosivivinywa Wetemaposi aseNingizimu Afrika   Inhloso lemcoka yeMtsetfo Wetemaposi aseNingizimu Afrika, 2010 (Umtsetfonombolo 9 wanga-2010) kusungula sikhungo setetimali lesitakwatisa bantfu ngekonga nekusisa kanye nekwakha libhange labangatikhetsela lona bantfu labahola kancane.3.8 IKhabhinethi ivume Sichibiyelo Semtsetfosivivinywa Wemshwalense Walabaphelelwe Ngumsebenti 2012 kutsi bantfu baphawule ngawo nekutsi kuchunyanwe neBalingani Betenhlalo beMkhandlu Wavelonkhe Wekutfutfukiswa Kwetemnotfo Netebasebenti. Lomtsetfosivivinywa uchibiyela Umtsetfo Wemshwalense Walabaphelelwe Ngumsebenti, Nombolo 63 wanga-2001. Lesichibiyelo silungisa ludzaba lwetisebenti letikhishelwe ngaphandle kuloMtsetfo siphindze sente ncono kukhokhelwa kwetimbuyeketo kulabo labekadze batikhokhela, selule sikhatsi sekukhokhelwa kwetimbuyeketo kulabatikhokhelako kusukela etinyangeni letisiphohlongo kuya kuletilishumi nakubili siphindze sivumele kukhetfwa kwalabatawutfola imali yembuyeketo nakwenteka kushona lokhokhako.3.9  IKhabhinethi ivume setfulo Sesichibiyelo Semtsetfosivivinywa Wetelukhetfo, 2013 ePhalamende. Lesichibiyelo Semtsetfosivivinywa sihlose kuniketa emavoti lakhetsekile elukhetfweni Lwelibandla Lavelonkhe, kanye nekwenta kutsi bavoti labangephandle kweRiphabhlikhi bakwati kubhalisela kuvota kute batewukwati kuvota ngalokukhetsekile.4. Kucashelwa etikhundleni4.1. IKhabhinethi ivumelana nekucashwa kweMnu Romeo Adams esikhundleni seLisekela Lemcondzisijikelele: Tinhlelo Temabhizinisi eLitikweni Letebulungiswa Nekutfutfukiswa kweMtsetfosisekelo.4.2. IKhabhinethi ivumelana nekucashwa kwaNks Irene Rofhiwa Singo esikhundleni Sesikhulu Setimali Lesisetulu eLitikweni Letetimbiwa.4.3. IKhabhinethi ivumelana nekucashwa kwaNks Kalayvani Pillay esikhundleni seLisekela Lemcondzisijikelele: Kutfutfukiswa Kwemtsetfo eLitikweni Letebulungiswa Nekutfutfukiswa kweMtsetfosisekelo.4.4. IKhabhinethi ivumelana nekucashwa kwaDkt. Bismark Tyobeka esikhundleni seMphatsi Lomkhulu kuMlawuli Wavelonkhe Wenyukla eNingizimu Afrika.4.5. IKhabhinethi ivumelana nekucashwa lihlandla lesibili kwaMnu. Tsietsi Mokhele njengeMphatsi Lomkhulu Wesikhungo Lesengamele Tekuphepha Kutaselwandle eNingizimu Afrika sikhatsi lesiminyaka lesihlanu kusukela mhla lu-1 Mabasa 2013.4.6. IKhabhinethi ivumelana nekucashwa lihlandla lesibili kwelamalunga lalandzelako langasito Tikhulu Letisetulu ebhodini Leluhlelo Lwavelonkhe Lwekugunyata eNingizimu Afrika, le sikhatsi sawo sekuphatsa siphela mhla tingema-30 kuLweti 2013, kutsi achubekele esikhatsini sekuphatsa lesilandzelako kusukela mhla lu-1 Ingongoni 2013 kuya mhla tingema-30 kuLweti 2018.  Mnu Vernon Roderick Seymour  Mnu Phakamisa Zonke4.7. IKhabhinethi yatiswe ngekucashwa lihlandla lesibili kwemalunga lalishumi nakutsatfu Emkhandlu Wetindzaba Tasemkhatsini eNingizimu Afrika  kusukela mhla tingema-24 Inhlaba 2013 kuya kumhla tingema-24 Inhlaba 2015. IKhabhinethi iphindze yatiswa ngekucashwa kwalabamele Litiko Letekuvikela, Umkhandlu Wekucwaninga ngekweSayensi (CSIR) kanye neLitiko Letebudlelwane Bemave Emhlaba kusukela mhla tingema-24 Inhlaba 2013 kuya kumhla tingema-25 Inhlaba 2015.a. Dkt Peter Martinezb. Nks Nomfuneko Majajac. Mnu Kim Victor Gorringed. Dkt Sandile Bethuel Malingae. Nks Pontsho Marupingf. Nks Andiswa Mlisag. Dkt Valanathan Munsamih. Mnu Tenza Thembai. Mnu Ron Olivierj. Mnu Linden Petzerk. Mnu Hendrik Rheederl. Adv Phetole Patrick Sekhulem. Dkt Jo-Ansie Karina van Wykn. Kuphakanyiswa kwelibito lalovela eLitikweni Letekuvikelao. Kuphakanyiswa kwelibito lalovela e-CSIR.p. Kuphakanyiswa kwelibito lalovela eLitikweni Letebudlelwano Nekubambisana  Kwemave Emhlaba.4.8. IKhabhinethi yatiswe ngekucashwa kwaMnu. Kutoane Obed Kutoane njengeMphatsi Lomkhulu Wenhlangano Yemshwalense Wekutfunyelwa Kwemphahla yaseNingizimu Afrika sikhatsi lesiminyaka lemitsatfu kusukela mhla lu-1 Ingci 2013 kuya kumhla tingema-31 Kholwane 2016.4.9. IKhabhinethi yatiswe ngekucashwa lihlandla lesibili kwaProfessor Linda De Vries njengaSihlalo Longekho Esikhundleni Lesisetulu Selibhodi Lavelonkhe Letekugembula sikhatsi sesibili sekuphatsa kusukela mhla lu-1 Ingongoni 2013 kuya kumhla tingema-30 kuLweti 2018.4.10. IKhabhinethi yatiswe ngekucashwa kwaMnu. Ndwakhulu Samuel Mukhufhi njengeMphatsi Lomkhulu Wesikhungo Savelonkhe Setekulinganisa saseNingizimu Afrika (NMISA) sikhatsi lesiminyaka lesihlanu kusukela mhla lu-1 Ingci 2013 kuya kumhla tingema-31 Kholwane 2018.4.11. IKhabhinethi yatiswe ngekucashwa kwaNks Agnes Tsele-Maseloanyane njengelilunga leNkhundla leliphelele eNkampanini yetiNkhundla sikhatsi lesiminyaka lesihlanu kusukela mhla lu-1 Kholwane 2013 kuya kumhla tingema-30 Inhlaba 2018.Imibuto ingacondziswa ku:Phumla Williams (Libamba Lasomlomo weKhabhinethi)Tinombolo tekuchumana: 083 501 0139"
Sitatimende semhlangano weKhabhinethi wamhla tisi-7 Ingci 2013,12 Aug 2013,https://www.gov.za/statement-cabinet-meeting-7-august-2013,https://www.gov.za/ss/statement-cabinet-meeting-7-august-2013,"1. Tincumo teKhabhinethi etindzabeni letigcamile kulesimo sanyalo1.1. Ikhabhinethi ihalalisele bantfu baseZimbabwe kanye nemacembu etepolitiki ngekubamba lukhetfo lwephalamende nelwendzawo ngekuthula, ngekuvumelana nangemphumelelo.Ikhabhinethi income imitamo yaMengameli Jacob Zuma njengeMchumanisi Wemmango Lotfutfukako We-Afrika LeseNingizimu kutiNgcoco Nekubonisa neZimbabwe ekucinisekiseni kutsi onkhe emacembu etepolitiki atinikele kulolukhetfo lolunekuthula.1.2.  Ikhabhinethi igceke kuhlasela ngebhomu kusakhiwo bekuhlaliswe kuso tisebenti teLihhovisi Lemancusa aseTurkey  eMogadishu, Somalia, labuye futsi lalilela boHulumende kanye nebantfu baseSomalia nebaseTurkey.1.3.  Ngembi kwekuba Yiminyaka lengema-20 Yenkhululeko, Ikhabhinethi ihlanganyele nesive ekugubheni Inyanga yaBomake ngaphansi kwalesihloko  Umnyakalikhulu Wekusebentisana Kute Kuzuzwe Kuhlonyiswa Kwabomake Ngemakhono Nekulingana Ngekwebulili .Lomnyakalikhulu uhlonipha kuzabalaza lokwentiwa bomake kusukela lapho sidlamlilo lesigcamile, Charlotte Maxeke, sahola litsimba labomake eBloemfontein emshucweni wekulwa nemitsetfo yekuphatfwa kwemapasi nga-1913.Ligalelo lelentiwa bomake ekulweni nemitsetfo yekuphatfwa kwemapasi futsi ngakuletinye tinhlangotsi talomzabalazo wenkhululeko tiyincenye lebalulekile lefake inshisekelo ekubeni khona kwaboMatisi labangemaKhadi labasandza kwetfulwa.Njengoba sive sigubha imphumelelo  yabomake, Ikhabhinethi nayo imema bonkhe bantfu baseNingizimu Afrika kutsi batsatse luhlangotsi balwe nekuhlukunyetwa kwabomake nebantfwana babuye bahloniphe emalungelo abomake njengoba agcinwe kumtsetfosisekelo.1.4.   Ikhabhinethi nayo iphindze livi laMengameli Jacob Zuma laphambilini lekubonga sive kanye nemmango wemhlaba ekwenteni Lusuku Lwemhlaba LwaNelson Mandela  kutsi lube lusuku lolukhulu lolungatange selube khona lwekugubha kutalwa kwaMadiba. Mhla ti-18 kuKholwane tinkhulungwane tebantfu eNingizimu Afrika nasemhlabeni jikelele batinika sikhatsi sekusebenta basite bantfu labeswele.Ikhabhinethi imeme bantfu baseNingizimu Afrika kutsi besekele kwetfulwa nekumiswa kweLusuku LwaNelson Mandela Lwemidlalo Netemasiko eNkhundleni Yetemidlalo i-FNB, eJozi, mhla tili-17 Ingci. Emabhokobhoko atawudlala ne-Argentina, Bafana Bafana batawudlala neBurkina Faso bese kutsi Licembu lalabakhulile leliBhola laseNingizimu Afrika lona lidlale neTaliyane, bese kutsi ntsambama sekulandzela ikhonsathi yemculo wabososatiwako.Yonkhe imali letawutfolakala lapho itawuyiswa kumklamo wesibhedlela sebantfwana iNelson Mandela.Ikhabhinethi nayo futsi iphindze yamema bantfu baseNingizimu Afrika kutsi "" Batsatse Tinyatselo; Bashisekelele Ingucuko (futsi) Bente Tonkhe Tinsuku Tibe Lusuku LwaMandela"".Ikhabhinethi iyachubeka nekumema bonkhe bantfu baseNingizimu Afrika kutsi bachubeke bacabange babuye bathantazele Mengameli wayitolo Nelson Mandela njengoba elulama ekwelashweni nje.1.5. Ikhabhinethi iyadzabuka ngekusishiya emhlabeni kwaloyo bekaLijaji Lelikhulu Pius Langa lobekwe endlini yakhe yekugcina mhla titi-3 Ingci 2013 ngekuNgcwatjwa Ngendlela Lekhetsekile Yembuso. Ikhabhinethi iletsa emavi endvundvuto emndenini, kubangani kanye nakulabo bekasebenta nabo.Loyo bekaLijaji Lelikhulu Pius Langa utawukhunjulwa ngeligalelo lakhe lalifaka eMzabalazweni Wenkhululeko, kuvikela kwakhe intsandvo yelinyenti yemtsetfosisekelo wetfu kanye, nalakwente kamuva nje, umsebenti wakhe kuKhomishini Yekukhululeka Kwemaphephandzaba.1.6 Ikhabhinethi iyatibona tingucuko letinhle letentiwe kumkhakha wetemfundvo, ikakhulu kuciniswa kweSitatimende Senchubomgomo Yekharikhulamu Nekuhlola kanye nekwesekela kwabothishela lokuchubeka njalo ekuphunyelelisweni kwato. Ikhabhinethi yemukele kusungulwa kweLitsimba Lekusebenta lelimiselwe kulawula kuphunyeleliswa Kwekharikhulamu Yelulwimi Lwetimphawu LwaseNingizimu Afrika nga-2014 kusukela kuLibanga R kuya kuleli-12, ngekuhambisana nesimemo saMengameli sekutsi lulwimi lwetimphawu lutsatfwe njengelulwimi lolusemtsetfweni. Lekharikhulamu lensha itawenta bonkhe bantfu bakwati kutfola ematfuba etemfundvo.1.7 Ikhabhinethi imema labo labenta matikuletjeni nyalo nga-2013 kutsi babhalise nyalo etikhungweni tetemfundvo lephakeme kute bakwati kungena nga-2014 ngekuhambisana nemkhankhaso iKhetha weLitiko Letemfundvo Lephakeme Nekucecesha lotsi Bhalisa Nyalo!Bafundzi bakhutsatwa kutsi bacabangisise ngetinhlobo temisebenti labayifunako babese bahlola tidzingo tabo tetimali. Bafundzi bakhunjutwa ngeSikimu Sekusita Bafundzi Ngetimali Savelonkhe lesisita ngetimali bafundzi labafanele ngekwemfundvo nalabaswele.1.8 Ikhabhinethi ihalalisa kwetfulwa kweshaneli yetindzaba tamabonakudze letawusakata ema-awa langema-24 letfulwe Yinhlangano Yetekusakata yaseNingizimu Afrika  lephendvula kukhula kwelizinga lekufunwa kwetindzaba takamuva letimayelana nemikhosi noma-ke tehlakalo letibalulekile kuvelonkhe noma emhlabeni wonkhe lebuye futsi inikete bonkhe bantfu baseNingizimu Afrika livi nenkhundla.1.9 Ikhabhinethi ihalalisela babhukushi Cameron van der Burgh, Chad le Clos naGiulio Zorzi lebente lelive latigcabha ngekutsi bawine timendlela eNhlanganweni Yemhlaba Yetekubhukusha  Yebushampeni Bemhlaba ye-15 (FINA)  eBarcelona.1.10 Ikhabhinethi ifisela eMasulumane aseNingizimu Afrika tilokotfo letinhle ekugubheni umkhosi wawo we-Eid.  Ikhabhinethi ibuye futsi ifisele Ummango weMajuda waseNingizimu Afrika tilokokotfo letinhle tenyanga lenenjabulo ye-Elul.2. Tinkhulumiswano netincumo teKhabhinethi letihamba embili2.1.  Ikhabhinethi ivume kutsi kucalwe inchubo yetingcoco tekubonisana mayelana  Nekuma Kwenchubomgomo Yemanti Avelonkhe teLitiko Letemanti.Inhloso yekubuyeketwa kwalenchubomgomo kutfola nekulungisa nanome nguyiphi imiphumela lengakahloswa kanye netikhala letikutinchubomgomo temanti tamanje.Loku kucondziswe ekuzuzeni Umgomo waHulumende wekufinyelela emanti ngalokukulinganako nalokuchubekela embili ngalokungenamkhawulo.Letimo letibuyeketiwe talenchubomgomo titawusita ekucondziseni kabusha emanti, emkhatsini walokunye, kubasebentisi bemanti labebancishwe emanti phambilini. Titawenta siciniseko sekutsi kute timiso temanti letivimbela imimango, ikakhulu imimango yasemaphandleni lete imitfombo yemanti.2.2. Ikhabhinethi ivume kushicilelwa kweNchubomgomo Yemphahla Yengcondvo Yavelonkhe, kute kutsi bantfu bente tiphakamiso ngayo sikhatsi lesingemalanga langema-30.Lenchubomgomo ihlose kwenta kuhambisana ngalokuphelele nekulungisa tonkhe tinkinga letiphatselene nemphahla yengcondvo, letikhona kuyo yonkhe imikhakha, kufaka ekhatsi: tekuhweba, isayensi, tekulima kanye netemphilo. Ngako-ke, kunesidzingo sekusebentisa inchubomgomo yinye emazingeni avelonkhe newemhlaba levela kuHulumende.2.3.  Ikhabhinethi ivume luhlakamsebenti lolumiselwe kulandzelela takhamuti lolubitwa ngekutsi  Ikhabhinethi ivume luhlakamsebenti lolumiselwe kulandzelela takhamuti lolubitwa ngekutsi vela kuHulumende.a yengcond.Ematiko ahulumende labandzakanyeka ekwetfulweni kwetinsita kubantfu, adzingwa kutsi, alungise tinhlakamsebenti tawo telulandzelela nekuhlola kute tifake ekhatsi tindlela tekufaka ekhatsi imibono naloko takhamuti letihlangabetene nako mayelana nekwetfulwa kwetinsita. Loko kwakha sisekelo sekufaka ekhatsi kulandzelela lokumiselwe kutakhamuti kundlela yahulumende yekulandzelela.Kuloluhlakamsebenti, kulandzelela lokumiselwe kutakhamuti kuchaza indlela yekulandzelela kusebenta kwahulumende lokugcile kuloko takhamuti letetayelekile letihlangabetene nako kute kuciniswe kutiphendvulela kwebantfu kubuye futsi kuchube kwentiwa kancono kwetfulwa kwetinsita.2.4.  Ikhabhinethi ivume iMitsetfotimiso Yekuphatfwa Kwetimali Tahulumende Nematsimba Ekuphatsa Timali.Lemitsetfotimiso iniketa inkhombandlela lemayelana nekutsi emandla eSiphatsimandla Lesiphetse abelwa kanjani Sisebenti Lesitiphendvulelako nekwendlulela kutimiso letincane njengoba kubekiwe kuMtsetfo Wetinsita TaHulumende kanye nakuMtsetfo Wekuphatsa Timali TaHulumende.Lemitsetfotimiso yenta inchubo yekuphakela emandla ibe lula, lokutawukhutsata kwetfulwa kwetinsita kahle nangemphumelelo.Indvuna Yetemisebenti Yahulumende Nekuphatsa itawuchubeka ichaze leMitsetfotimiso kanye naloko letikucondzako esikhatsini lesitako.2.5.  Ikhabhinethi ivume letivumelwano letilandzelako kutsi tivunywe ePhalamende ngekwemibandzela yeSiganba 231 seMtsetfosisekelo weRiphabliki yaseNingizimu Afrika:  Kwekucala, Kufinyelela kweNingizimu Afrika eSivumelwaneni sekusungulwa kwe-Indian Ocean Tuna Commission (IOTC), Kwesibili Sivumelwano i-Conservation of Southern Bluefin Tuna (CCSBT) kanye neKwesitsatfu Sivumelwano Setindlela Letibukene Netikhumulo Temikhumbi tahulumende Tekuvikela Nekucedza Nya Kudvweba Tinhlanti Lokungekho Emtsetfweni, Lokungabikwa naLokungalawulwa (IUU) Kwenhlangano Yamhlabuhlangene Yekudla Netekulima (FAO).Indvuna Yetekulima, Temahlatsi Netinhlanti nayo iwungenele lomhlangano kute ichaze kabanti ngekubaluleka nemali lokutawuyiletsa kumboni yekudweba neligalelo lekutawulifaka ekukhuliseni umnotfo wetfu.2.6.  Ikhabhinethi iphasise kutsi iNingizimu Afrika itawemukela ingenise Inkomfa Yemacembu (COP) ye-11 kuNkomfa ye-Abidjan eKapa kusukela mhla tingema-24-28 Indlovulenkhulu 2014.Inkomfa ye-Abidjan ingulesinye seTivumelwano Tetilwande Tetigodzi letili-18 lapho khona tinhlelo tekusebenta tentiwa Luhlelo Lwesimondzawo Lwamhlabuhlangene njengencenye yekuphumelelisa i-Ajenda ye-Stockholm ya-1972.Lenkomfa iniketa luhlakamsebenti lwetemtsetfo lwekubambisana kwesigodzi emkhatsini wemave latsintsekako kutsi asebentisane ekusombululeni tinkinga letihlangene tesimondzawo selugu nelwandle lanato.Umtimba lophakeme lotsatsa tincumo weSivumelwane se-Abidjan yiNkomfa Yemacembu  ngumhlangano lobanjwa njalo ngeminyaka lemibili lohlanganisa Tindvuna Tesimondzawo kanye netingweti tebucwepheshe temacembu lanemaKontileka, kanye nemave labukelako, nalamanye ema-ejensi aMhlabuhlangene kanye netinhlangano letingekho ngaphansi kwaHulumende.2.7.  Ikhabhinethi yatiswa ngalombiko wekuhlanganyela kweLitsimba laseNingizimu Afrika kuKhomishini Yemhlangano waMhlabuhlangene Lemayelana Nesimo Sabomake yema-57, lebewubanjwe mhla titi-4 kuya kumhla tili-15 Indlovulenkhulu 2013.Umhlangano wema-57 bewubanjelwe eNhlokohhovisi yaMhlabuhlangene eNew York, futsi indzikimba lebeyihamba embili beyitsi eKucedvwa Kwebudlova lobentiwa kuBomake neMantfombatana eKwentiwa kutinikela lokunyenti kwabuye futsi kwemukelwa njengetincumo ngulabo labahlanganyele ekucedzeni budlova lobentiwa kubomake nemantfombatana. Ikhabhinethi imeme onkhe ematiko ahulumende kutsi ahlanganyele ekuphunyelelisweni kwalokutinikela.2.8. Ikhabhinethi ivume kwetfulwa kwembiko wenchubekela embili yeLubuyeketo Lwengculazi Lwemhlaba Lwesigaba Lesisemkhatsini eMhlanganweni Jikelele waMhlabuhlangene. Lombiko uphendvula Sifungo Setepolitiki lesimayelana nalokucondziwe lokulishumi kweLigciwane Lesandvulelangculazi Nengculazi lokususelwe kutinkhomba letibalulekile letibekiwe. Ikhabhinethi income Litiko Letemphilo ngembiko lokhombisa kutsi iNingizimu Afrika isendleleni lefanele yekuzuza tinkhomba letinyenti letibalulekile nakufika sikhatsi semncamulajucu lesibekiwe, 2015.2.9 Ikhabhinethi yatiswa ngekuphunyeleliswa kweSigaba 100 (1) (b) kungenelela kuSifundza saseLimpopo. Banconywa kulokwatfolwa lokubalulekile kumbiko lophenyako, kungenelela lokwentiwa nenchubekel  embili leyentiwe kute kube ngumanje. Babuye futsi banconywa kutindzaba letisengakaphetfwa letisadzinga kuphetfwa.  Mhla tingema-31 Kholwane 2013 sikweleti lebesisele bekungu-R3,3 wetigidzigidzi kumalisikweleti lengu-R1,7 wetigidzigidzi ngesikhatsi icashelwa ngeliso lelibukhali ngeNgongoni 2011.Ngemuva kwekudvumisa tindlela tekulungisa letihleliwe kulamatiko lasihlanu lalawulwako, Ikhabhinethi ivumile kutsi Likomidi Letindvuna lingachubeka licale inchubo yetinyanga letisitfupha yekwendlulisa kulawulwa kweLimpopo likwendlulisele kuNdvunankhulu kunye neSigungu sakhe Lesiphetse lesisha. Ikhabhinethi ivumile kutsi kuchutjwe neluphenyo lwetintfo letifuna kwenta tintfo tingahambi kahle nalapho futsi kutfolakele kutsi bantfu abakahambisi ngendlela lefanele tinchubo tekutfola tintfo letidzingekako, kutawubese kusetjentiswa tinchubo letifanele tekucondzisa tigwegwe. Kutawubuye kube nalomunye umhlangano ngesikhatsi lesifanele lapho khona Likomidi Letindvuna litawubika kabanti.3. Imitsetfosivivinyo3.1.  Ikhabinethi ivume kungeniswa kweMtsetfosivivinyo Wekukala Ng`emtsetfo ePhalamende.Lomtsetfosivivinyo wentelwe kukhombindlela konkhe lokwentiwe yimboni nayihweba isebentisa tikali, emamitha kanye netisetjentiswa tekukala kutsi kuyanemba.  Lomtsetfosivivinyo uhlose kukhutsata kuhweba lokufanele, kuvikela temphilo yebantfu nekuphepha kanye nesimondzawo. Lomtsetfosivivinyo utawubuye ulungise tinkinga temagebe eMtsetfo Wekukala Wetimboni wanga-1973 okhona  nyalo.Lomtsetfosivivinyo ubaluleke kakhulu ekwenteni kancono Simiso setebucwepheshe baseNingizimu Afrika lokufaka ekhatsi Emazinga, Kuciniseka Ngekhwalithi, Kufaneleka neNchubo yekukala (SQAM).3.2. Ikhabinethi ivume kungeniswa kweMtsetfosivivinyo Wekuchibiyela Temitsi Nalokusamitsi Lokuphatselene Nayo wanganga-2012 ePhalamende.Lomtsetfosivivinyo uchibiyela Umtsetfo Wetemitsi Nalokusamitsi lokuphatselene nayo, wanga-1965 (Umtsetfo Nombolo. 101 wanga-1965) njengoba kuchitjiyelwe nguMtsetfo 72 wanga-2008. Lomtsetfosivivinyo ufuna kusungula siphatsimandla sekulawula imitsi lesikahle nalesiphumelelako futsi lesinemandla.4. Kubekwa etikhundleniIkhabhinethi ivume kubekwa etikhundleni kwanaba labalandzelako:4.1. Phrofesa Edith Veronica Vries ubekwe waba nguMcondzisi Jikelele weLitiko Letekulima, Temahlatsi Netinhlanti.4.2. Nks. Duduzile Charity Baby Mbongwa ubekwe waba Lisekela Lemcondzisi Jikelele: Temasu Nekusebenta eHhovisi laMengameli.4.3. Nks. Loraine Elzabe Rossouw ubekwe waba Sisebenti Lesikhulu Lesibukene Netetimali  kuLitiko Letebulungiswa Nekutfutfukiswa Kwemtsetfosisekelo.4.4. Ikhabhinethi iyavumelana nesincumo sekutsi Mengameli abeke esikhundleni Phrofesa Fiona Tregenna kutsi abelilunga lelingakabekwa ngalokuphelele leLibandla Letekuchudzelana sikhatsi lesiminyaka lesihlanu kusukela mhla lilu-1 Inyoni 2013.4.5.  Ikhabhinethi ibonile yabuye yabeka laba labalandzelako kutsi babe kuBhodi ye-Ejensi Yekutfutfukisa Emabhizinisi Lamancane sikhatsi lesiminyaka lemitsatfu kusukela mhla lulu-1 Inyoni 2013 kuya kumhla tingema-31 Ingci 2016.a) Dkt. Ivor Zwane (uphindze uyakhetfwa futsi)b) Dkt. Marius Venter (uphindze uyakhetfwa futsi)c) Mnu. Mojalefa Mohoto (lomelele Litiko Letekuhwebelana Netetimboni).4.6. Ikhabhinethi ibonile yabuye yabeka Nks. Thabang Sophie (Peppy) Kekana kutsi abe lilunga leBhodi Yelotho Yavelonkhe  sikhatsi lesiminyaka lesihlanu kusukela mhla lulu-1 Inyoni 2013 kuya kumhla tingema-31 Ingci 2018.Sitatimende sikhishwe Tekuchumana TaHulumende (GCIS)Imibuto ingacondziswa ku: Phumla Williams (Libambela Lasomlomo weKhabhinethi)Inombolo yekuchumana: 083 501 0139"
Sitatimende semhlangano weKhabhinethi wamhla tinge-21 Ingci 2013,22 Aug 2013,https://www.gov.za/statement-cabinet-meeting-21-august-2013,https://www.gov.za/ss/statement-cabinet-meeting-21-august-2013,"1. Tincumo teKhabhinethi etindzabeni letigcamile kulesimo sanyalo1.1. IKhabhinethi yemukele kwetfulwa esiveni kwelushicilelo lwesitfupha lweTinkhomba tekuTfutfukisa lwetfulwa yiNdvuna eHhovisi leMengameli Letekucaphela Nekulinganisa Kusebenta kwaHulumende. Njengoba sive silungiselela kugubha umkhosi weMinyaka yeNkhululeko lengema-20, bantfu baseNingizimu Afrika bafanele batigcabhe ngekutsi imphilo seyagucuka yaba ncono kusukela nga-1994.Letinkhomba tinkhombisa kutfutfuka etindzaweni letibalulekile tibuye futsi ngesikhatsi sinye tinkhombise kusebenta kamatima lokusadzingekako kute kubukwane naletinye tinselele tetfu letisaphikelela. Ngetulu kwaloko, letinkhomba tikhutsata inkhulumomphikiswano mayelana netinselele live letfu lelibukene nato futsi tisebenta njengetikhonkhwane endleleni yetfu yenchubekela embili kutenhlalo netemnotfo.1.2. IKhabhinethi income ema-41% (115) wabomasipalati labatfola titatimende  tetimali letihlobile kuluhlomabhuku lwetimali lwanga-2011/12. Ichubekile futsi  yabonga kwenta kancono lokwentiwe bomasipalati labange-21 lekwatsi  phambilini emnyakeni lowendlulile batfola titatimende tekuhlolwa  kwemabhuku letingasitinhle noma titatimende tekuhlolwa kwemabhuku  lebetingakhombisi sitatimende lesimayelana nesimo setimali.  IKhabhinethi iyawutfokotela umsebenti lowentiwe nguMhlolimabhuku Jikelele  ekusiteni labomasipalati kutsi bente kancono ekuhambisaneni netidzingo  tekwengamela. Ibuye futsi yabonga kutinikela kwebaholi babomasipalati  ekuchubekeni nekusebenta kute kwentiwe kancono letindzawo letigcizelelwe  nguMhlolimabhuku Jikelele.1.3  IKhabhinethi ibonge bonkhe bantfu baseNingizimu Afrika ngekwesekela  Lusuku LwaNelson Mandela Lwetemidlalo Nemasiko lolwentelwe kusita  umklamo weSibhedlela Sebantfwana iNelson Mandela. Bantfu  baseNingizimu Afrika bayakhutsatwa kutsi bachubeke basebente  emimangweni babuye futsi babambisane nahulumende kute kwentiwe  kancono timphilo tetakhamuti  kubuye futsi kufezekiswe emagugu Madiba  lanikela imphilo yakhe kuwo.1.4 IKhabhinethi yatiswe ngeluhambo lolutako lwaMengameli Jacob Zuma  lwekuvakashela iRiphabliki yaseRashiya. Utawube ayohlanganyela  kuNgcungcutsela Yelicembu LaMave langema-20 (G20)  e-St Petersburgmhla tisi-5 namhla tisi-6 Inyoni 2013 njengencenye yekutfutfukisa  nekukhutsata timfuno tetepolitiki netemnotfo taseNingizimu Afrika.INingizimu Afrika iyachubeka nekwesekela i-ajenda yekutfutfukisa ye-G20  letfutfukisa inchubekela embili lengenamkhawulo yemnotfo wemave  emhlaba kanye nekukhula ngalokungenamkhawulo kwesikhatsi lesidze  nekuvuleka kwemisebenti.1.5 IKhabhinethi income umhlangano wekucala weMkhandlu weBhizinisi  weBrazil, iRashiya, i-Indiya, iShayina kanye neNingizimu Afrika (BRICS),  lowente kutsi baholi bemabhizini lababuya kulamave bahlangane eNingizimu  Afrika. Lomhlangano bewungenelwe futsi nabaholi bebhizinisi labagcamile  lababuya kulamanye emave ase-Afrika lali-19.1.6 IKhabhinethi yemukele sicinisekiso lesaniketwa eNkhundleni yemnyaka ye-12  yeMtsetfo Wekukhula Nematfuba we-Afrika (AGOA) kute kuvusetelwe i- AGOA ngembi kwekutsi iphelelwe sikhatsi nga-2015. I-AGOA izuzise iMelika nelivekati lase-Afrika futsi icinise nesisekelo  sekuhwebelana lokukhulako nalokusimeme lokusemkhatsini weNingizimu Afrika neMelika.INingizimu Afrika ikholelwa ekutsini i-AGOA iniketa luhlakamsebenti lolufanele lwekwakha kuhwebelana lokuzuzisa lamave omabili kanye nebudlelwane belutjalomali  nekucinisa kusebentisana emkhatsini weMelika kanye nelivekati lase-Afrika ngebubanti balo.1.7 Njengencenye yemgubho wavelonkhe weNyanga YaboMake, Lisekela  laMengameli Kgalema Motlanthe ngaLesihlanu, 23 Ingci 2013  utawuvakashela Sigodzi saseGombani kuMasipala iMutale, eLimpopo,  kuyowetfula tindlu kulommango. Bomake baseGombi bahlanganyela  ngemdlandla ekwakhiweni kwaletindlu.1.8 Indvuna yeTekuvakasha itawetfula Inyanga Yetekuvakasha mhla tingema-28  Ingci 2013 e-Amanzingwe Lodge, Hartebeespoort, ngaphasi kwalengcikitsi: Emanti Ayajabulisa .Njengencenye yetintfo nemisebenti letokwentiwa kulenyanga, kutokwentiwa  Umbukiso Wemsebenti Wetekuvakasha Wavelonkhe e-International  Convention Centre yaseMonti emkhatsini wamhla tili-19 namhla tinge-21 Inyoni 2013  kukhangiswe ematfuba emisebenti kulomkhakha lokhulako lesewuvele  ucasha bantfu baseNingizimu Afrika labangetulu kwehhafu yesigidzi.1.9 IKhabinethi itfole kutsi Indvuna  Yekutfutfukiswa Kwetindzawo Tasemaphandleni Netingucuko Kutemhlaba itawuniketa ngalokusemtsetfweni bazuzi be-District Six tindlu letinge-70, ngeMgcibelo, 24 Ingci 2013.Loku kuyincenye yemitamo yekujikisa umshiyandvuku weMtsetfo Wemhlaba  Webemdzabu wanga-1913 lowashiya tinkhulungwane tebantfu labamnyama bangenamakhaya futsi bangenamhlaba.1.10 IKhabhinethi ibuye yakhulumisana ngetindzaba letivela emhlanganweni weKhabhinethi lobitwa i-Lekgotla lebewubanjwe mhla ti-13 kuya kumhla ti-15 Ingci, 2013. Indvuna Rob Davies ikhona lapha kutsi yatise ngetincumo teKhabhinethi mayelana naloku.Imibuto ingacondziswa ku:Phumla Williams (Libambela Lasomlomo  WeKhabhinethi)Inombolo yekuchumana: 083 501 0139"
Sitatimende semhlangano weKhabhinethi wamhla titi-4 Inyoni 2013,5 Sep 2013,https://www.gov.za/statement-cabinet-meeting-4-september-2013,https://www.gov.za/ss/sitatimende-semhlangano-wekhabhinethi-wamhla-titi-4-inyoni-2013,"05 Sep 20131. Tincumo teKhabhinethi etindzabeni letigcamile kulesimo sanyalo1.1. Ikhabhinethi iyakwemukela kwetfulwa kweMculu Wetemisebenti Yahulumende ubuye futsi uncome tinyonyane tebasebenti bahulumende kanye neMbuso njengemcashi kulokutinikela lokwentiwe ngaloMculu.Lomculu ungenisa emazinga ekusebenta kutetinsita tahulumende lapho khona tinyonyane tebasebenti bahulumende tifunga ticinisekisa kutinikela kwato ekwesekeleni lamazinga ekusebenta.1.2. IKhabhinethi iyakubona kutsi imikhakha leminyenti kwamanje noma-ke beyiloku ikhulumisana ngemiholo. IKhabhinethi iyatemukela tincumo letentiwe kuleminye imikhakha futsi iyaticaphela tingcoco tekubonisana ngemiholo letisachubeka kuleminye imikhakha. IKhabhinethi iyakwemukela kutsi entsandvweni yelinyenti, tisebenti tinalo lilungelo lekutelega. IKhabhinethi iyakugcizelela kutsi lilungelo lelinjalo lifanele lisetjentiswe ngendlela lete budlova kanye nekuhambisana nemtsetfo ngalokuphelele.Baholi betinyonyane, bacashi kanye netinsita tetekuvikela tembuso tinesibopho sekwenta siciniseko sekutsi umtsetfo uyagcinwa, tento letibhebhetsela budlova tiyagwenywa nekutsi futsi titelega tentiwa ngekuthula.IKhabhinethi imema onkhe emacembu kutsi asebentise imitamo yawo ekusombululeni tingcoco tekubonisana ngemiholo ngekushesha kute kutsi kungwenywe tincabano letitsatsa sikhatsi lesidze kusonjululwa. Tisombululo letifinyelelwa masinyane titawusita ekunciphiseni tindleko kutemnotfo kanye nekukhutsata kuzuzwa kwemisebenti yalelive nemigomo yekutfutfuka.1.3. IKhabhinethi yemukele umhlangano lobitwa ngekutsi pheceleti, Lekgotla Wekumbiwa Kwetimbiwa Wemnyaka lebewubanjwe kuleliviki leliphelile. Le-Lekgotla letfule lelinye litfuba lekutsi badlalindzima lababalulekile kulemboni yekumbiwa kwetimbiwa bachubeke nekukhulumisana mayelana nekutfola tisombululo talomphela taletinselele lemboni lebukene nato. Ngaphansi kwebuholi beLisekela LaMengameli Kgalema Motlanthe hulumende naye uyachubeka nekwesekela luhlakamsebenti lwesivumelwane kanye nekuphunyeleliswa kwalo kumkhakha wekumbiwa kwetimbiwa lonenchubekela embili lengenamkhawulo nalesimeme.1.4. Kusachutjekwa kucondvwe kuMinyaka yeNkhululeko lenge-20 mhla tinge-27 Mabasa 2014, iKhabhinethi imema bonkhe bantfu baseNingizimu Afrika kutsi sikhumbule umlandvo wetfu sibuye futsi sigubhe kwehlukahlukana kwemasiko etfu ngeNyanga Yetemafa Nemagugu. Imigubho yalomnyaka itawube igujwa ngaphansi kwengcikitsi letsi:  Kubuyisa Emasisweni, Kubuyisela Endzaweni Lefanele kanye nekuGubha Temafa Nemagugu Etfu Laphilako .Imigubho yemikhosi yeLusuku Lwetemafa Nemagugu itawentiwa eNkhundleni Yetemidlalo eSisa Dukashe eMdantsane, kuMasipala loMkhulu i-Buffalo City, eSifundzeni saseMphumalanga Kapa mhla tinge-24 Inyoni 2013.Njengencenye yemkhankhaso weMinyaka yeNkhululeko lenge-20, tebudlelwane betekuchumana bavelonkhe butawetfula  Lesihlanu weNkhululeko  mhla tinge-20 Inyoni 2013, lokutawuniketa bantfu baseNingizimu Afrika inkhundla lapho khona batawutfokotela inkhululeko yetfu lesayilwela sayitfola kamatima kute kucinisekiswe kutsi titukulwane letitako tikhone kuzuza kuntsandvo yetfu yelinyenti letfutfukisako.NgeNyoni, ngekusekela imitamo yetfu yetekuvakasha kwangekhatsi eliveni lakitsi, iKhabhinethi ikhutsata bonkhe bantfu baseNingizimu Afrika kutsi bavakashele tindzawo temagugu kute sitikhumbute ngeluhambo lwetfu lwekuya enkhululekweni. Phindze futsi, kwesekelwe emafa nemagugu etfu emvelo ngekutsi kuvakashelwe tindzawo tekungcebeleka nekukhibika tavelonkhe mahhala kusukela mhla tiyi-9 kuya kumhla ti-13 Inyoni 2013 njengencenye yemkhosi wemnyaka wesiphohlongo weLiviki Letindzawo Tekungcebeleka Nekukhibika Tavelonkhe taseNingizimu Afrika.1.5. IKhabhinethi ikhutsata bonkhe batali nebalondvoloti bebantfwana kutsi besekele bantfwababo mayelana nemalungiselelo eKuhlolwa Kwavelonkhe Kwemnyaka (i-ANA) letitako kutekukwati kubhala nekufundza kanye netekubala letitawentiwa emkhatsini wamhla ti-10 namhla ti-13 Inyoni 2013.Batali nebalondvoloti bebantfwana bafanele bente siciniseko sekutsi bayayibuka imiphumela ye-ANA yanga-2013 njengoba loku kulithulusi lelihle lekutfola emandla nebutsakatsaka bebafundzi.Mayelana nemalungiselelo ale-ANA letako batali, balondvoloti bebantfwana kanye nebafundzi bayacelwa kutsi basebentise lamathulusi laniketwa Litiko Letemfundvo Lesisekelo. Lamathulusi atfolakala kuwebhusayithi yeLitiko letsi: www.education.gov.za.1.6. IKhabhineti yendlulisa umlayeto wekwesekela emasotja Embutfo Wetekuvikela Wavelonkhe waseNingizimu Afrika latfunyelwa emphumalanga yeDemocratic Republic of the Congo kusukela mhla ti-13 Inhlaba 2013 kuya kumhla tinge-31 Indlovulenkhulu 2014. Kumenywa bantfu baseNingizimu Afrika kutsi besekele  babuye bahloniphe lamasotja latikhali tekucinisekisa kutinikela kweNingizimu Afrika kutekuthula, kusimama kanye nekucinisa intsandvo yelinyenti kulelivekati le-Afrika.1.7. IKhabhinethi idvumisa kubekwa esikhundleni lihhovisi laMengameli kweMnu. Mxolisi Sandile Oliver Nxasana sekuba Mcondzisi waVelonkhe weTekushushiswa naVasantrai Soni njengeNhloko yeLuphiko Lwekuphenya Lolukhetsekile.1.8. IKhabhinethi ifisela Ummango weMajuda waseNingizimu Afrika tilokotfo letinhle tekugujwa kwemkhosi wawo we-Rosh Hashanah (kusukela mhla tisi-5 kuya kumhla tisi-6 Inyoni 2013). I-Rosh Hashanah ibaluleke kakhulu kuMmango weMajuda ngoba ikhombisa kucala kwenchubo yekutihlolisisa nekubuyeketa lokufikela ku-Yom Kippur, Lusuku Lwekungcweliswa.1.9. IKhabhinethi ililela Indvuna Mthethwa nemndeni wakhe mayelana nekushona kwamake wakhe Nks.Nurse Gumbi mhla titi-3 Inyoni 2013.2. Tinkhulumiswano netincumo teKhabhinethi letibalulekile2.1. IKhabhinethi itfole umbiko mayelana nemiphumela yeLithulusi Lekuhlola Kusebenta Kwebaphatsi bematiko avelonkhe newetifundza  ngemnyaka wetimali 2012/13. Lombiko ungulelinye lithulusi lelihlose kwenta kancono lizinga letinsita letiniketwa ngulamatiko.  Lihlola tindzawo letibanti letine letiphetfwe lekukutsengwa nekutfolakala kwetintfo netinsita letidzingwako; kuphatfwa kwebasebenti; kuhlela ngekwelisu kanye nekwentiwa kancono kwetfulwa kwetinsita. Loluhlolo lwentiwa ngetigaba letintsatfu, kutihlola; inchubo yekulungisa leyentiwa ngumhlolimabhuku wangekhatsi bese kutsi ekugcineni kulungisa litsimba lalabalungisi labatimele.Lombiko utawubuye ucaciswe kabanti Litiko Letekucaphela Nekulinganisa Kusebenta Kwahulumende nakwetfulwa i-MPAT eKapa kuleliviki lelitako.2.2. IKhabhinethi itfole yabuye yemukela imibiko yekota yekucala yanga-2013/14 yekuphunyeleliswa kweTivumelwane Tekusebenta teMiphumela. Lemibiko itawucaciswa kabanti kuluchungechunge lwetemibiko yebetindzaba yeMphumela ngamunye yale-12.2.3. IKhabhinethi itfole umbiko lovela  kuMklamo Wekususa Lwatiso Lolunga Nemtselela Lomubi Ekutfoleni Sikweleti  yabuye futsi yavuma tincomo teLikomodi Lemkhandlu Wetifundza Wavelonkhe kuTekuhweba Nebudlelwane Bemave Emhlaba.Loku kucondze kulungisa ludzaba lwekufinyelela kutfola tikweleti kwalabo bantfu baseNingizimu Afrika labangakhona kutfola tikweleti. Loku kungaba batsengi labakhokhele tonkhe tikweleti tabo ngalokuphelele futsi sebasesimeni sekutsi banganikwa lesinye sikweleti kepha kufinyelela kwabo leso sikweleti kuvinjwe lwatiso lwetikweleti lolungaluhle kumarekhodi abo.Loku kumayelana kakhulu nekucinisekisa kutsi Umtsetfo Wetikweleti Wavelonkhe (Umtsetfo 34 wanga-2005) usebenta njengobe kuhlosiwe mayelana nekucinisekisa kutsi batsengi labangakhona kunikwa sikweleti, bayakhona kusifinyelela. Kungafinyeleleki noma kubita kakhulu kwesikweleti kukhinyabeta kukhula. Kufinyeleleka kwemakethe yetikweleti lechubekela embili ngalokungenamkhawulo kubaluleke kakhulu kuyo yonkhe imigomo yekutfutfukisa.2.4. IKhabhinethi ivume Umtsetfosihlongoto lomayelana  nekuBuyiselwa Emuva Kwelicala Uboshiwe kanye nekungeniswa kwawo ePhalamende.Luhlaka lweMtsetfosihlongoto luhloso kwentiwa kancono kwenchubo kumela kutekwa kwelicala uboshiwe emajele aseNingizimu Afrika. Lomtsetfo lohlongotwako uniketa emabalengwe emitsetfosimiso lotawuchuba kulawulwa kubuyiselwa emuva kwelicala uboshiwe. Lombiko utawukhiswa ngenchubo yePhalamende.2.5. IKhabhinethi ivume kutsi Sivumelwane seTikhali Temphi Letitichumane siyiswe ePhalamende kute siyovunywa. IKhabhinethi iyakwesekela kususwa kwetikhali letitichumane ngekuhambisana naLesivumelwane.NgeLweti 2006 inkhomfa yaMhlabuhlange ayikhonanga kufinyelela sivumelwane lesimayelana nekutsi kufanele kubukwane kanjani nemphumela lomubi lowenteka kubantfu lobangelwa nguletikhali. Loku kwaholela ekutsini kube nelicembu lemave lange-46, lelifaka ekhatsi iNingizimu Afrika, lelacala inchubo ngaphandle kwaMhlabuhlangene, lelibitwa ngekutsi pheceleti Oslo Process, lavala kusetjentiswa kwetikhali letitichumane.INingizimu Afrika kanye nalamanye eMave lange-93 asayina Sivumelwane ngeNgongoni 2008. Mhla lu-1 Ingci 2010 leSivumelwane sacala kusebenta. LeSivumelwane sala kusetjentiswa, kukhicitwa, kugcinwa kwesitoko kanye nekwendluliswa kwemikhakha letsite yetikhali letitichumane. Kuvunywa kwaleSivumelwane kuyahambisana nekutinikela kweNingizimu Afrika kugcina emalunga eluntfu kanye nemitsetfo lebukene nebantfu nakuliwa.2.6. Ikhabhinethi ivume kungeniswa kwembiko mayelana nekuHlolwa Kwemhlaba Wembuso Lobhalisiwe kanye nekucutjungulwa Kwekuba Ngumninimhlaba Wangasense eNingizimu Afrika, nguMhloli Lomkhulu Jikelele, ePhalamende.Lwati mayelana nemhlaba lubaluleke kakhulu ekuphumeleleni kwato tonkhe tintfutfuko letenteka eveni. Inhloso yaloluhlolomabhuku lwemhlaba wembuso lobhalisiwe kutfola kutsi ungakanani umhlaba longewembuso, usetjentiselwa ini nekutsi futsi bobani labahleti kuwo nome labawusebentisako.Loku kutawenta kancono bucotfo berejista yemhlaba, lokutawuba sisekelo sekwentiwa kancono kuhlelwa kwemhlaba nekuwulawula, kufaka ekhatsi leminye imisebenti lephatselene nekulawulwa kwephothifoliyo yemphahla leyitakhiwo) kanye netinsita letentiwe ncono.2.7. IKhabhinethi ivume emadizayini eNkampani Lekhicita Imali YaseNingizimu yanga-2013 ya-R2 (1/4 oz) weluchungechunge lwelunhlavumali  lwesikhumbuto lolungu-24 ct weligolide kanye na-2013 R1 (1/10 oz) weluchungechunge lweluhlavumali  lolungu-24 ct weligolide.Idizayini yanga-2013 ya-R2 loluhlavu loligolide itawufaka ekhatsi lulwmi lwema-San bese kutsi idizayini yanga-2013 ye-R1 leliyinhlavu leligolide itawuba yi-pollinator yesitsatfu   i-Fruit Bat. Lokudizayinwa kwalemali letinhlavu kanye neTimemetelo kutawubhalwa kuGazethi yaHulumende. Ngemuva kwaloko letinhlavu titawukhicitwa tibuye titsengiswe ngetindlela letetayelekile.2.8. IKhabhinethi ivume kungeniswa kulikomidi laMhlabuhlangene lelibukene neMalungelo eMntfwana kanye nakuLikomidi Letingcweti Tetinyonyane tase-Afrika imibiko lemitsatfu lephatselene nenchubekela embili leyentiwe ekugcineni emalungelo nekuphila kahle kwebantfwana. Lemibiko iniketa iNingizimu Afrika litfuba lekubeka tintfo ebaleni nalelibalulekile lekuhlola inchubekela embili leliyentile kuletindzawo;a)  Kubika Kwelive mayelana nePhrothokholi Yekutikhetsela yeKutsengiswa kweBantfwana, Kwengisa Ngemitimba Yebantfwana kanye Nekwenta Imibukiso Yetemacansi Yebantfwana.b)  umbiko lohlanganisiwe wesibili, wesitsatfu newesine mayelana neSivumelwane SaMhlabuhlangene mayelana neMalungelo eBantfwana.c)  Umculu wase-Afrika lemayelana neMalungelo Nekondleka Kahle kweBantfwana: Umbiko Welive wekucala lobhekiswe kuTingcweti TetiNyonyane Tase-Afrika mayelana neMalungelo Nekondleka Kahle Kwemntfwana.IKhabhinethi ibonga imimango lehlukahlukene letinikele kanye nalekusetjentiswana nabo bemave angaphandle lababambisene nahulumende ekuphumeleliseni lokutinikela ekuvikeleni bantfwana lokususelwa kuMtsetfosisekelo wetfu.3. Imitsetfosivivinyo3.1. Ikhabinethi ivume kungeniswa ePhalamende kwekweMtsetfosivivinyo Wekuchibiyela Emalungelo Ekubuyiselwa Kwemhlaba Kubanikati Bawo Labafanele.LoMtsetfosivivinyo uchibiyela Umtsetfo Wekubuyiselwa Kwemhlaba Kubanikati Bawo Labafanele kute kuchutjelwe embili lusuku lwekufaka ticelo tekubuyiselwa umhlaba kumhla tinge-30 Ingongoni 2018; kwentiwa kube licala lebugebengu kufaka sicelo sekubuyiselwa umhlaba lesingesilo liciniso; kwentiwa kube lula inchubo yekubekwa etikhundleni kweMajaji eNkantolo Yeticelo Tekubuyiselwa Umhlaba; kanye nekuchitjelwa kwemigomo letsite lecondze kukhutsata kuphunyeleliswa kahle kwaloMtsetfo. Lokuvulwa kabusha kwekufakwa kweticelo tekubuyiselwa umhlaba kucondziswa ngumbononchanti weLuhlelo Lwekutfutfukisa Lwavelonkhe (i-NDP) kanye neLuhlelo Lolubanti Lwekutfutfukiswa Kwetindzawo Tasemaphandleni kanye nelamanye emasu ekutfutfukisa lekuhloswe ngawo kutsi kutfutfukiswe kubuyisana nekubumbana kwetenhlalo kuvelonkhe.3.2. Ikhabinethi ivume kungeniswa ePhalamende kweMitsetfo yeteSayensi neteBucwepheshe, Umtsetfosivivinyo Wekuchibiyela.LoMtsetfosivivinyo wekuChibiyela ubukene nekuchibiyela Imitsetfo yetikhali temphi leyengamele kusebenta kwemitimba (imikhandlu yetesayensi) leyasungulwa ngekuya kwaleMitsetfo lekukhulunywa ngayo. LoMtsetfosivivinyo uhlose kwenta kube khona kuhambisana kwenchubo yekuphakamisa, kubekwa esikhundleni kwemalunga, kanye nekuvalwa kwetikhala temisebenti kumaBhodi noma kumiKhandlu yalemitimba. LoMtsetfosivivinyo wenta kancono lokwenetisako nangalokungagucuki ekusebenteni nasekwenganyelweni kwemitimba yahulumende lebika eNdvuneni yeteSayensi neTebucwepheshe.Ekuciniseni indzima ledlalwa yiPhalamende emisebentini leyengamele, loMtsetfosivivinyo uhlose kukhulula iPhalamende kuleminye imisebenti yetekuphatsa letsite lephatselene nekubekwa kwemalunga ePhalamende nekugcwalisa tikhala temisebenti kumaBhodi nakuMikhandlu. Loku kuhambisana nemtsetfomgomo wemtsetfosisekelo wekwehlukaniswa kwemandla.3.3. IKhambinethi ivume kushicilelwa kweMtsetfosivivinyo Wetendzabuko kuGazethi yaHulumende kute kutsi kwentiwe tiphakamiso.LoMtsetfosivivinyo wenta kutsi emaKhoi-San emukelwe ngalokusemtsetfweni ubuye futsi ulungise imikhawulo lekumitsetfo lekhona yebuholi bendzabuko nekwengamela.Kusukela nga-1994 hulumende ubukene netinselele emaKhoi-San labukene nato futsi ikakhulu, kunakwa nekwemukelwa kwemimango yemaKhoi-San nebaholi. LoMtsetfosivivinyo utawufaka ligalelo kulokubalulekile kakhulu lokuhloswe yi-NDP lephatselene nekukhulisa kuvana nekubumbana kwetenhlalo  ube futsi ulungisa kungalingani kwaphambilini.3.4. Ikhabinethi ivume kungeniswa ePhalamende kweLuhlakamsebenti Lwekubuyeketwa KweMtsetfo Wetikweleti Wavelonkhe neMtsetfosivivinyo Wekuchibiyela Umtsetfo Wetikweleti.Umtsetfo Wetikweleti Wavelonkhe, 2005 (Umtsetfo 34 wanga-2005) wacala kusebenta ngalokuphelele kusukela mhla lu-1 Inhlaba 2007 wangenisa sikhatsi lesisha sekulawulwa kwetikweleti kunchubo yetemtsetfo yaseNingizimu Afrika.LoMtsetfosivivinyo uhlose kucinisa Umlawuli Wetikweleti Wavelonkhe kute abukane netinselele letitsite ikakhulu mayelana netinchubo tenkantolo nekucinisa kusentjentiswa nekuphunyeleliswa kwemigomo yeMtsetfo Wetikweleti Wavelonkhe 34 wanga-2005.Litiko Letekuhwebelana Netetimboni (i-dti) nalo liphetse ngekutsi inchubomgomo yeluhlakamsebenti kuBatsatsi Tikweleti, lokususelwa kubo Umtsetfo Wetikweleti Wavelonkhe 34 wanga-2005, ibhadlile futsi ifanele. Loku kulandzela lubuyeketo lolukhulu, lwanga-2012 lolwentiwa yi-dti.3.5. Ikhabinethi ivume kungeniswa ePhalamende kweTintfo teMtsetfosivivinyo Wekuchibiyela Kwekuncunywa Kwemholo Wemalunga Wetikhungo ngokweMtsetfosisekelo, 2013.LoMtsetfosivivinyo uhlose kwenta kutsi kube khona kufanana mayelana nekuncunywa kwemholo, imbasha kanye naleminye imibandzela netimo tekucashwa kwemalunga eTikhungo teSehluko 9 Letesekela Intsandvo Yelinyenti, ngaleyo ndlela-ke kutawuba khona kuphumelela lokuncono nekungagucuki ekusebenteni nekwengamela kwaletikhungo letibaluleke kakhulu. 4. Kubekwa etikhundleni4.1. IKhabhinethi ivume kubekwa kweMnu. Mokutule Joseph Kgobokoe esikhundleni sekuba Lisekela Lemcondzisi Jikelele: Kuciniseka Ngekudla Nekulungiswa Kwetekulima kuLitiko Letekulima, Temahlatsi Netinhlanti.4.2. IKhabhinethi ivume kubekwa kwaNks. Zandile Yvonne Mathe esikhundleni sekuba Lisekela Lemcondzisi Jikelele: Sakhiwo Semtfombo Wemanti Savelonkhe kuLitiko Letemanti.4.3. IKhabhinethi ivume kubekwa etikhundleni kwanaba bantfu labalandzelako njengemalunga ebhodi Ye-Ejensi Yekutfutfukisa Emabhange Labambisene:a) Sethe Patricia Makhesha (Sihlalo)b) Peter Koch (uyaphindvwa futsi kukhetfwa kuba Lisekela laSihlalo)c) Venete Jarlene Kleind) Lufuno Nevondwee) Thabo Vaughan Shenxanef) Samuel Senalor Akrongg) David Ginsburgh) Renganayagee Kisten.4.4. IKhabhinethi ivume kubekwa etikhundleni kwalamalunga lalandzelako Kumkhandlu Wetekucwaninga Wetekulima ngekwemibandzela yesigaba 9(1) seMtsetfo Wetekucwaninga Wetekulima, 1990 Umtsetfo Nombolo. 86 wanga-1990  sikhatsi lesingendluli iminyaka lemitsatfu.a) Mnu. Jonathan Winston Alexander Godden (uphinde uyakhetfwa futsi)b) Phrof. Michael Jeffrey Kahn (uphindze uyakhetfwa futsi)c) Phrof. Sibusiso Vil-Nkomo (uphindze uyakhetfwa futsi)d) Dkt Joyce Chitja (uphindze uyakhetfwa futsi)e) Nks. Wilna Jansen Van Rijssen (uphindze uyakhetfwa futsi)f) Nks. Dudu Msomi (uphindze uyakhetfwa futsi)g) Mnu. Mzolisi Dyasi (uphindze uyakhetfwa futsi)h) Phrof. Frans J.C Swanepoel (uphindze uyakhetfwa futsi)i) Mnu. Gerard John Martinj) Nks. Dora Ndabak) Mnu. Ismail Cassim Motalal) Nks. Muhle Joyce Mashitengm) Nks. Rowen Graham Nicholisn) Mnu. Clive Douglas Knealeo) Phrof. Louw C. Hoffmanp) Mnu. Allen Henry Bishop.4.5. IKhabhinethi ivume kubekwa etikhundleni kwanaba bantfu labandzelako Kumkhandlu Wesiphatsimandla Sekulawula Semboni Yetekuvikela Yangasense  sikhatsi lesingendluli iminyaka lemitsatfu:a) Mnu. Daniel Claude Mojalefa Rathebe (Lisekela laSihlalo)b) Brigadier Cynthia Lindiwe Philison (likhansela)c) Mnu Benjamin Somangamane Ntuli (likhansela)d) Nks. Nontokozo Mthembu (likhansela).4.6. IKhabhinethi ivume kwelulwa kwekontileka yekusebenta yaDkt. Vuyelwa Nhlapho njengeSisebenti Lesikhulu Lesiphetse ku-Ejensi Yekutfutfukisa Yavelonkhe iminyaka lemibili kusukela mhla lulu-1 Inyoni kuya kumhla tinge-31 2015.4.7. IKhabhinethi ivume kubekwa kweMnu. Mokadi Max Mathye esikhundleni sekuba Sisebenti Lesikhulu Lesiphetse Siphatsimandla Sekufundzisa Nekucecesha Kumkhakha Wekudla Nekwekunatsa.4.8. IKhabhinethi ivume kuphindvwa kukhetfwa kwemalunga lacinisekisa kuba khona kwawo kutsi achubeke asebentele Umkhandlu Wekutfutfukisa Umtfombolusito Lobantfu WaseNingizimu Afrika kusukela ngeNyoni 2013 kuya ku-Ingci 2018.Lomkhandlu wekweluleka lomkhakhaminyenti uholwa Lisekela Lamengameli Kgalema Motlanthe longusihlalo wawo futsi uneTindvuna leti-13 talomphelo futsi letimelele hulumende. Uphindze ube nebameleli labavela kutemabhizinisi netetisebenti letihlelekile, kutalabafundzile, ummango kanye nemalunga lafakiwe. (Emagama kuSeleko Sekucala)Ikhabhinethiivume kubekwa etikhundleni kwanaba labasha:a) Mnu. Mongwena John Maluleke (tetisebenti letihlelekile)b) Mnu. Thero Micarios Lesego Setiloane ( temabhizinisi lahlelekile)c) Mnu. Seeraj Mohamed (talabafundzile)d) Dkt. Octavia Khabelani Mkhabela (lilunga lelifakiwe)e) Dkt. Raymond Patel (lilunga lelifakiwe)f) Dkt. Duduzile Rosemary Mkhize (lilunga lelifakiwe)g) Nks. Happy Mavis Sibande (lilunga lelifakiwe).Imibuto ingacondziswa ku: Phumla Williams (Libambela Lasomlomo  WeKhabhinethi)Inombolo yekuchumana: 083 501 0139 SELEKO SEKUCALAIKhabhinethi ivume kuphindvwa kukhetfwa  kwalabantfu labalandzelako kutsi basebente kuMkhandlu Wekutfutfukisa Umtfombolusito Lobantfu  kusukela ngeNyoni 2013 kuya ku-Ingci 2018, kwengeta kulaba labasikhombisa lababekwa etikhundleni labashiwo ngetulu.a) Mnu. Dennis George (FEDUSA)b) Mnu. Narius Moloto (NACTU)c) Nks. Nolitha Fakude (SASOL)d) Nks. Lulama Nare (SADTU)e) Nks. Fezeka Loliwe (SADTU)f) Mnu. JJ Mbana (East Cape Midland College)g) Dkt. Jeffrey Mabelebele (Imfundvo Lephakeme YaseNingizimu Afrika)h) Dkt. Rob Adam (AVENGE GROUP)i) Mnu. Bheki Ntshalintshali (COSATU)j) Mnu. Nape Maepa (SA Academy of Engineering)k) Mnu. Brian Whittaker (VUMELANA)l) Dkt. Allyson Lawless (SA Institute of Civil Engineering)m) Mnu. Ravi Naidoo (Infrastructure and Development Advisory Practice)n) Phrof. Cheryl de la Rey (University of Pretoria)o) Phrof. Vuyiswa Mazwi-Tanga (Cape Peninsula University of Technology)p) Nks. Buelah Mosupye (BLH Consulting)q) Mnu. Sizwe Nxasana (First Rand Bank)r) Nks. Mzolisi Toni (Litiko Letabomake, Bantfwana Nebantfu Labanekukhubateka)s) Phrof. Peliwe Lolwana (Witwatersrand University)t) Mnu. Brian Angus (Business Leadership South Africa)u) Dkt. Florus Prinsloo (Litiko Letemfundvo Lephakeme Nekucecesha)v) Nks. Janet Lopes (Skills Engineering Industries Federation of SA)w) Adv. Rams Ramashia (Rand Refinery Limited)x) Dkt. Xolani Mkhwanazi (BHP Billiton)y) Phrof. Edward Webster (Witwatersrand University)z) Mnu. Edward Majadibodu (Siphatsimandla Semakhono Avelonkhe)aa) Mnu. Elija Litheko (Institute of People Management)bb) Phrof. Lekoa Solly Mollo (Sikhungo sekuceceshela Buholi Nekuphatsa Imisebenti Yahulumende)cc) Nks. Jenny Cargill (Hulumende Wesifundza SaseNshonalanga Kapa)dd) Nks. Yershen Pillay (Sikhungo Savelonkhe Sekutfutfukiswa Kwelusha )ee) Nks. Jenna Ferreirinha (The Portuguese Forum)."
Sitatimende semhlangano weKhabhinethi wamhla ti-18 Inyoni 2013,23 Sep 2013,https://www.gov.za/statement-cabinet-meeting-18-september-2013,https://www.gov.za/ss/sitatimende-semhlangano-wekhabhinethi-wamhla-ti-18-inyoni-2013,"23 Sep 20131. Tincumo teKhabhinethi etindzabeni letigcamile kulesimo sanyalo1.1 Ngaphansi kwebuholi baMengameli Jacob Zuma, hulumende ucala kusebentisa luhlelo lwetakhiwo tahulumende lolubita tigidzigidzi tetigidzi lokuhloswe kutsi luvute ematfuba emisebenti lubuye futsi luletse tinsita kubo bonkhe bantfu baseNingizimu Afrika.Ngekwetfula letinhlelo, hulumende wenta umsebenti wakhe wekutinikela ekwakheni ematfuba emisebenti leminyenti. Kusukela kwemukelwa Indlela Yekutfutfukisa Lensha kucashwa sekukhule nge-750 000, ngaphansi nje kwehhafu yalemisebenti, lecalwe kutemisebenti yahulumende, ikakhulu etikhundleni talabasebenta ngetemphilo, bothishela kanye nemaphoyisa.Letinhlelo tibeka embili kutfutfukiswa kwemabhizinisi lamancane lokuyincenye lebalulekile yekuvula ematfuba etemnotfo.IKhabhinethi iphakamisa kubonga kwayo imikhakha lebambisene nahulumende ekuphumeleliseni loku lokuchuba lesimiso lesikhulu kangaka ibuye futsi icela lokunye kubambisana lokuchubekako ekulandzeleleni imitamo kwakha ematfuba ekucashwa nekugucula umnotfo kanye nemmango wetfu.Njengencenye yekucala kusebentisa lesakhiwo semmango Mengameli Jacob Zuma mhla tinge-20 Inyoni 2013 utawuvula siteshi sekuphehla gezi i-Grootvlei Power Station abuye futsi ahlolo jantji wesitimela lowakhiwako eMpumalanga.IKhabhinethi yemukele kwakhiwa kwenyuvesi lensha iSol Plaatje University eKimberley, eNyakatfo Kapa lelindzeleke kucala kwakhiwa ekupheleni kweNyoni 2013.Leli ligcatsi lelikhulu ekukhuleni nasekutfutfukeni kwemkhakha wetemfundvo lephakeme eNingizimu Afrika. Lesehlakalo lesiyincalisakuvela sakhombisa kucala ngalokusemtsetfweni kwakhiwa kwalekhempasi.Kwakhiwa kwenyuvesi lensha kuboniwe kwabuye kwabekwa embili kuMiklamolisu Lehlanganisiwe (i-SIP 14) Likomidi Lekuchumanisa Tekwakha leLihhovisi laMengameli (i-PICC).1.2  Mengameli Jacob Zuma kanye neKhabhinethi yakhe utawuhlonipha takamuti letikhulile taseNingizimu Afrika eSefako M. Makgatho Endlini Yetvakashi teLihhovisi laMengameli ePitoli mhla tinge-29 Inyoni 2013. Loku kwenta incenye yekugubha ligalelo lelifakwa takhamuti letikhulile/dzala ekutfutfukiseni imimange yetfu nalelive. Loku kutawuba kutawukhombisa kucala kweLiviki Lebantfcu Labadzala, lelitawuphela mhla ti-6 Imphala, lokuLusuku LwaboGogo NaboMkhulu.1.3  Mengameli Jacob Zuma utawetfula inkhulumo kuNkhulumomphikiswano Jikelele Yekuhlangana Kwe-68th Kwemhlangano Jikelele Wamhlabuhlangene (i-UNGA68) eNew York mhla tinge-24 Inyoni 2013.Ingcikitsi yalomnyaka itsi:  I-ajenda Yekutfutfukisa Yangemuva Kwa-2015: Lokuvula Inkhundla!  kubuye kugcile elusukwini lolucondziwe lweMigomo Yemnyakankhulungwane (ema-MDG) lwanga-2015, kanye ne-Ajenda Yekutfutfukisa kuchubekela embili.I-UNGA68 iniketa iNingizimu Afrika inkhundla yekusebentisa indlelalisu yetfu yekuzuza lama-MDG kanye ne-Ajenda Yekutfutfukisa Yangemuva Kwa-2015. Kuhlanganyela kwetfu kutawubuye kumiselwe kutmfuno tavelonkhe teNingizimu Afrika nalokuphuma embili, kanye nekutinikela kwetfu kwesigodzi nekwelivekati.1.4 IKhabhinethi iyasigceka kakhulu sento sekwentela phansi igridi yagezi bangeneli besitelega lesingekho emtsetfweni lokwaholela ekucisheni kwagezi kuletinye tincenye teJozi. Sento lesinjena ngesikhatsi lapho khona lelive lisondzela ekusimamiseni kupakela kwalo gezi angeke singanakwa sendlule singajeziswa futsi kunale kubukwane naso ngekwemtsetfo ngalokuphelele.1.5  Kukhululwa Kwetibalobalo Tebugebengu Tavelonkhe TaseNingizimu Afrika temnyaka 2012/13 kucinisekisa kukholelwa kwetfu ekutsini uma sisebentisana sitawufinyelela umgomo wetfu wemmango lokhululekile lote bugebengu, loheha lutjalomali kucinisekisa kuthula nekusimama emimangweni yetfu.IKhabhinethi imema bonkhe labantsintsekako kutsi bachumane ngalokwakhako naloko lokutfoliwe. Hulumende ukhipha letibalobalo kanye ngemnyaka kute kutsi, ikakhulu, anikeke ummango lwatiso lwakamuva mayelana nekulwa nebugebengu kulelive, kanye nekubuyeketa letinye tetindlela tekubukana nebugebengu. Tibalobalo tebugebengi tibuye futsi tisetjentiswe onkhe malanga njengendlela yekulawula kukhonjwindlela kwetinhlelo teLuphiko Lwemaphoyisa LwaseNingizimu Afrika (i-SAPS).IKhabhinethi iyayincoma imitamo lengaphelimandla ye-SAPS kanye nayo yonkhe imitimba lehlelekile neyemmango lebambisene nahulumende ekulweni nebugebengu.  IAKhabhinethi imema bonkhe bantfu baseNingizimu Afrika kutsi bahlanganyele ekulweni nebugebengu. Ngekusebentisana sisonkhe sitawucinisekisa iNingizimu Afrika lapho khona iNingizimu Afrika itiva iphephile futsi ivikelekile.1.6 IKhabhinethi ivakalise kukhatsateka kakhulu ngaletingoti temgwaco letishwacisa lugogo levele ngekulandzelana. Letingoti taloluhlobo tishiye leminye imindeni indzindza futsi tinelifutse nemphumela lomubi kutemnotfo. IKhabhinethi imema bonkhe mashayeli betimoto kutsi bente siciniseko sekutsi timoto tabo tisesimeni lesifanele kutsi tingaba semgwacweni nekutsi futsi bashayele ngalokufanele lokunesibopho. Mayelana naloko iKhabhinethi imema tiphatsimandla temgwaco kutsi tichubeke nekugcina umgomo wekungakubeketeli nakancane kushayelwa kwetimo letingekho esimeni lesifanele kutsi tibe semgwacweni kanye nekunatsa tjwala ube ushayela. IKhabhinethi ibuye futsi imema nalabahamba ngetinyawo kutsi nabo bayihloniphe imitsetfo yemgwaco.1.7 IKhabhinethi imema bonkhe bantfu baseNingizimu Afrika kutsi bagubhe umkhosi weLusuku Lwemafa Nemagugu, 24 Inyoni 2013 ngekutsi bavakashele tindzawo tetfu letinotsile temafa nemagugu kulo lonkhe lelive bagubhe Iminyaka lenge-20 satfola Inkhululeko. Bonkhe bantfu baseNingizimu Afrika, tikolwa, bemabhizinisi nemimanga imenywa kutsi kutsi iphephetelise etulu umjeka wetfu njengeluphawu lwetfu lwekugubha Iminyaka lenge-20 yeNkhululeko kanye nekwesekela umkhankhaso   waleSihlanu weNkhululeko  lotawetfulwa mhla tinge-20 Inyoni 2013.1.8 IKhabhinethi ibongisa u-Lucas Sithole lophumelele kutfola umklomelo we-quad singles ku-US Open Tennis Tournament eNew York. Kukhuphuka kwaSithole kusuke kumunye umdlalo kwaya kulandzela kuncoba, lokwaba Sicoco lesikhulu sekucala se-International Tennis Federation kwemuntfu wase-Afrika newaseNingizimu Afrika.IKhabhinethi imema bonkhe bantfu baseNingizimu Afrika kutsi besekele ema-athilethi etfu lakhubatekile lachubeka nekwenta live letfu litigcabhe ngekudla umdlalo wemhlaba nekusifaka sonkhe inshisekelo yekutsi sifinyelele emazinga lasetulu. 1.9 IKhabhinethi yemukela Ingcungcutsela Yekuhlonyiswa Kwalabamnyama Ngemakhono (i-BBBEE) letawube ibanjwe kusukela mhla titintsatfu kuya kuma tisihlanu Imphala 2013 ngaphansi kwalengcikitsi:  Umnyakalishumi Wekuhlonyiswa Ngemnotfo .Lithulusi lenchubomgomo yeKuhlonyiswa kwalabamnyama Ngemnotfo lilisu lekukhula lekuhloswe kutsi likhulise sendlalelo semnotfo walelive ngekucondza kungalingani lokunguloku kuyindzawo lebutsakatsaka kumnotfo waseNingizimu Afrika.LeNgcungcutsela itawuhlola inchubekela embili ye-BBBEE ngemuva kwe kwemkhosi weminyaka le-10 kusukela kwashaywa umtsetfo we-BBBEE nga-2003. Labatsintsekako betemabhizinisi, bameleli betinhlangano tetisebenti, emacembu etepolitiki netinhlangano temmango  titawuhlanganyela ekuphindvweni kwesitsatfu kwemculu wetetsembiso teNingizimu Afrika tekuhlonyiswa kwalabamnyama ngemnotfo neMtsetfo we-BBBEE lochitjelwe kanye neKhodi e-BBBEE lentiwa aba sezingeni lelisetulu ekuSenta Ngalokufanele.1.10 IKhabhinethi ihalalisela Litiko Letekutfutfukisa Kwetenhlalo ngelisu lalo lekwenta kancono kwetfula tinsita kwalo letingumklamo lobitwa ngekutsi pheceletiProject Mikondzo lelitawukhulisa kufinyelela kwetinsita tetenhlalo kulabaphuyile nalabasengotini kuwo onkhe emakhona aseNingizimu Afrika.Ngesikhatsi seNyanga Yetekutfutfukiswa Kwetenhlalo, Litiko Letekutfutfukiswa Kwetenhlalo kanye nemitimba yalo, i-Ejensi Yekucinisekisa Ngekudla YaseNingizimu Afrika kanye ne-Ejensi Yetekutfutfukisa yavelonkhe, itawuchubeka nekwetfula i-Project Mikondzo kumawadi ebantfu labaphuye kakhulu laba-1 300 kuboMasipalati beTigodzi labange-23 njengoba bakhonjwe babuye babekwa embili yiKhabhinethi.1.11  IKhabhinethi ikhutsata bantfu baseNingizimu Afrika kutsi bahlanganyele kuLiviki Lembizo Lekugcilwe Kulo lelitako enkhatsini wamhla tisikhombisa namhla ti-13 Imphala 2013.Ngemuva kwekuphumelela kweLiviki Lembizo Lekugcilwe Kulo langeNhlaba 2013, leLiviki Lekugcilwe Kulo lesibili litawuniketa inkhundla leBahlanganyeli labaTikhulu tetePolitiki kutsi tichubeke tichumane nemmango.Lesikhatsi siveta lelinye litfuba lapho khona takhamuti ttawuwuchuma buso nebuso neMalunga eSigungu Lesiphetse, kute kugujwe umkhosi wekuphumelela nekubukana netinselele letiphatselene nekuphunyeleliswa kwetinhlelo tahulumende. Indzawu lekutawuhlanganelwa kuyo kanye neluhlelo lwaeloViki  kutawumenyetelwa nasekusondzele sikhatsi.2    Tinkhulumiswano netincumo teKhabhinethi letibalulekile2.1 IKhabhinethi ivume Inchubomgomo Yavelonkhe Yekucinisekiswa Ngekudla Nekuvikeleka, Lisu Lekudla Kwemndeni Nekucinisekiswa Ngekudla Nekuvuikeleka nekungenelela kwemkhicito lobitwa ngekutsi pheceleti,  Fetsa Tlala (Kukhicitwa Kwekudla Lokucedza Indlala).Lenchubomgomo Yavelonkhe ifuna kuphendvula kuletinselele letiyenti letiphatselene nekuciniseka ngekudla eNingizimu Afrika. Yesekelwa ngemasu ngco latsite ekungenelela kute kubukwane netinselele tekweselakala kwekudla emindenini nekukhuphula lizinga lekukhicitwa kwekudla kute kucedvwe indlala nga-2030. Lelisu kanye nemkhicito we-Fetsa Tlala tinhlelo letichumanisa ematiko angekhatsi lesekele leNchumbomgomo.Kutawuba khona kwetfulwa lokutawucacisa leTinhlelo taleNchubomgomo.2.2 IKhabhinethi ivumeLuhlakamsebenti LweNingizimu Afrika lwekuchumana neNhlangano Yekubambisana Kutemnotfo Nekutfutfuka  (i-OECD) lwalesikhatsi: 2013/14   2016/17.INingizimu Afrika ifuna kubusenentisa lobudlelwane kute izuze imigomo lemikhulu lemitsatfu:i) kutfutfuka ngalokusezingeni leliphakeme kwetemnotfo lofaka konkhe ekhatsi, lokubaluleke kakhulu ekubukaneni kungacashwa, buphuya nekungalingani;ii)a tisebenti leticeceshekile naletikhonako, kwesekelwa kwetfulwa kwalokuhlosiwe kwekutfutfukisa kwavelonkhe; kanyeiii)neKuphumelelisa i-ajenda ye-Afrika, lapho khona iNingizimu Afrika itawufuna kufaka umtselela we-ajenda yemhlaba lapho khona iminotfo yase-Afrika ingazuza khona.Emave e-OECD aloku abalingani lababalulekile kutekuhweba nelutjalomali e-Afrika. Kutfolwe kutsi emave e-OECD afake ligalelo lelingetulu kwa-65% we-GDP yemhlaba nga-2011.Lendlela iniketa ematiko ahulumende luhlakamsebenti lwekulawula kuchumana kwawo ne-OECD. Loluchumano lwelontiwe labancuno kuhulumende lutawenta tinzuzo letisezingeni lelisetulu titfolwe ekusebentgisaneni.3 Imitsetfosivivinyo3.1 IKhabhinethi ivume Umtsetfosivivinyo Wesikhutsato/Sifakamdlandla Wemtselo Wekusebenta kutsi ukhishwe kute sive sitewenta tiphakamiso ngawo.Lomtsetfosivivinyo wetfula sikhutsato/sifakamdlandla lesihlose ikakhulu kukutsata/kufaka umdlandla bacashi kutsi baashe bantfu labafuna umsebenti labasesebancane futsi labanesipiliyoni semsebenti lesincane. Lesikhutsato singulesinye kuletinyenti lesitawungena ngaphasi kwesambulelo saHulumende selisu lekucashwa kwelusha futsi sitawugcwalisela tinhlelo tahulumende letikhona.Sikhutsato sentsela yekucasha bantfu labasesebancane labangena emakete yetisebenti futsi labahola ngaphasi kwelizinga lemali lengenako umuntfu lakhokhiswa intsela kuyo.  Ngekwenta njalo, sihloso emakhona laphasi, umholo lomncane webantfu labanematfuba lamancane ekutfola umsebenti. Letikhutato titawakha timo letivula ematfuba emsebenti tibuye futsi tente kancono ematfuba ekucashwa etisebenti leticisheka ematfuba.Kutawubanjwa umhlangano lohleliwe wekucacisa loMtsetfosivivinyo.3.2   IKhabhinethi ivume Luhlaka LweMtsetfosivivinyo Wekhomishini Lelawula Umhlaba, 2013 kutsi ukhishwe kute sive sitewenta tiphakamiso ngawo.Emkhatsini waleminye, Umtsetfosivivinye Wekhomishini Lelawula Umhlaba, 2013 ufuna kusungula iKhomishini Letawulawula Umhlaba.  Lekhomishini Lelawula Umhlaba itawudzingeka kutsi itsatse tincimo mayelana netincabane tebuniyo bemhlaba lapho kukhona kungenteka kutsi kuniketwe ematayitela lamabili noma ngetulu emhlaba munye.LeKhomishini itawuphindze indzingeke kutsi isungule ibuye igcine idathabhesi lenkhulu yagulumende yawo wonkhe umhlaba wembuso lobhaliswe ngaphasi kweligama lelitiko kufaka ekhatsi noma ngabe ngumuphi lomunye umhlaba wembuso lotfolakale ungakabhaliswa.3.3   Ikhabhinethi ivume kungeniswa kweMtsetfosivivinyo Welusito Lwetemtsetfo, 2013 ePhalamende.NgaloMtsetfosivivinyo kuhlolwe kucitfwa Umtsetfo Welusito Lwetemtsetfo, 1969 (Umtsetfo 22 wanga-1969) ingekuhambisana netimo letikhona, ikakhulu umtsetfosisekelo lomusha, nekulinganisa kusetjentiswa kwawo.NgaloMtsetfosivivinyo kuhloswe kwenta kancono kusebenta ngalokwenele nalokunemphumelelo kweLusito Lwetemtsetfo LwaseNingizimu Afrika, lokutawuba nembuyiselo lenhle kumiphumela kummango jikelele. Ungcachunyaniswa nalokucondziwe lokubalulekile kwekujulisa inchubo yekuciniseka yekuvikeleka kwetenhlalo, ubuso lokhonako nalosebenta ngenkhambo lelungile lophetse takhamuti tawo ngesizotsa.3.4  IKhambinethi ivume kushicilelwa kweMtsetfosiviviso Wekulawula Temphilo Temhlaba Jikelele, 2013 kuGazethi yaHulumende kute kutsi ummango wente tiphakamiso.LoMtsetfosivivinyo uhlose kucitsa Umtsetfo Wekulawula Tetemphilo Jikelele, 1974 (Umtsetfo 28 wanga-1974) kanye nekufaka ekhatsi Imitsetfosimiso Tetemphilo Yetemhlaba Jikelele, 2005 kumtsetfo wavelonkhe.Imitsetfosimiso yetemphilo Yemhlaba Jikeleke (2005) ngumtsetfo wemhlaba losita emave kutsi abambisane ekusindziseni bantfu nalabatiphilisa ngako kutehlakalo lotibangelwa kusabalala kwetifo/kugula kwemave emhlaba nalokunye lokuyingoti kutemphilo.3.5  Ikhabhinethi ivume kwetfulwa kweMtsetfosivivinyo Wekuchibela Lokutidzakamiva Nalokuhambisana Nato, 2012 ePhalamende.LoMtsetfosivivinyo Wekuchibela uchibela Umtsetfo Lophatselene Nemitsi Nalokuhambisana Nayo, 1965 (Umtsetfo 101 wanga-1965) njengoba uchitjelwe nguMtsetfo 72 wanga-2008.Kufinyelela kulingana, imitsi lengabiti kakhulu nalephephile netisetjentiswa tetekwelashwa kuyinsika labaluleke kakhulu kutemphilo yemmango futsi kufaka ligalelo ekuzuzeni umgomo waHulumende wekukhulisa iminyaka yekuphila yebantfu baseNingizimu Afrika.3.6 IKhabhinethi ivume kushicilelwa kweMtsetfosivivinyo Wekulawula Kutsengiswa Kwetjwala, 2013 kuGazethi yaHulumende kute kutsi ummango wente tiphakamiso.Tjwala buyinkinga lenkhulu levimba kufinyelela imiphumela yemigomo yahulumende yemphilo lendze nalekahle yabo bonkhe bantfu. LoMtsetfosivivinyo uhlose kunciphisa kulimala lokuphatselene netjwala ngekulawula kutsengiswa kwetjwala.Njengoba hulumende akakwati kutsi angavala tjwala futsi angeke avumele kukhutsata kunatfwa kwetjwala ngekutsi avumele ummango ikakhulu lusha kutsi lokholelwe ekutsini imphilo itawentiwa ncono kantsi ecinisweni kulabanyenti itawuba nemphumela lowehlukile kulowo.Lokungenelela kufanele kubonakale kuseceleni kepha kube kuyincenye yesinyatselo lesikhulu sahulumende sekunciphisa kulimala lokuphatselene netjwala.Kutawubanjwa umhlangano lohleliwe wekucacisa loMtsetfosivivinyo.3.7    IKhabhinethi ivume kufakwa kugazethi iMitsetfosivivinyo lemibili, lechibele Umtsetfo Lophatselene Nebantfwana,  2005 (Umtsetfo 38 wanga-2005) njengoba uchitjelwe nguMtsetfo 41 wanga-2007 ngekwemibandzela yaSigaba 75 seMtsetfosisekelo neSigaba 76 , kute ummango wente tiphakamiso.Lomtsetfosivivinyo uhlose kufaka inchazelo welicala letemacansi kutsi nanoma ngabe ngubani lobekwe licala letemacansi njengobe kuchaziwe kuMtsetfo Webugebengu  (Emacala Etemancansi netindzaba Letiphatselene Nawo) Umtsetfo Wekuchibela, No. 32 wanga-2007, ubonakala ungafanele kusebenta kubantfwana.LoMtsetfosivivinyo ubuye futsi uhambisane neMtsetfo  nesincumo seNkantolo yeMtsetfosisekelo  kute kubuyeketwe kusebenta kwemajaji kwesincumo sekususa nekubeka umntfwana endzaweni yesikhashana yekuphepha ngemyalelo wenkantolo noma ngaphandle kwemyalelo wenkantolo ngesikhatsi lesitsite.Umtsetfosivivinyo Wekuchibela Umtsetfo Lophatselene Nebantfwana Wesibili, 2013 ucinisekisa kutsi bonkhe bantfwana batfola tinsita betinzuzo leticondze kuchuba kufinyelela kunakeelwa ngetenhlalo nekuphepha nekwenta inchubo yekunakekelwa ngetenhlalo lesebentako. Ubuye futsi ufune kuniketa indzawo lephephile nalenekucamba yekubeka bantfwana labatfolakala badzinga kunakekelwa nekuvikelwa.4 Kubekwa etikhundleni4.1 IKhabhinethi ivume kubekwa etikhundleni teLitiko Letemanti kwanaba labalandzelako.a) Mnu. Johannes David Mahlangu esikhundleni seLisekela leMcondzisi Jikelele: Tinsita Tekubambisanab) Mnu. Anil Bijman Singh esikhundleni seLisekela leMcondzisi Jikelele: Imitsetfosimiso Nekuhambisanac) Nkts. Deborah Gabaakelwe Mochotlhi LIsekela leMcondzisi Jikelele: Kuhlela neLwatiso.4.2 IKhabhinethi ivume kubekwa etikhundleni teLitiko Letetisebenti kwanaba labalandzelako.a) Nks. Agnes Moiloa esikhundleni seSikhulu Lesikhulu Setemisebenti.b) Mnu. Thobile Maxin Lamati esikhundleni seLisekela leMcondzisi Jikelele: Tinsita Tekuhlola Nekucindzela Kusetjentiswa Kwemtsetfo4.3 IKhabhinethi ivume kubekwa etikhundleni kwanaba bantfu labalandzelako ku-i-Ejensi Yetebucwepheshe Belwatiso Lwembuso:a) Dkt. Anna Mokgokongb) Umm. Mantshare Beatrice Matlejoanec) Umm. Thabani Masukud) Mnu. Zukile Nomvetee) Nks. Seadimo Chabaf) Nks. Ganelang Zeth Maleleg) Nks. Graeme Alvan Victorh) Nks. Nozipho January-Bardilli) Nks. Sindi Mabaso-Koyanaj) Nks. Vuyokazi Felicity Mahlatik) Nks. Stadi Mngomezulul) Nks. Michelle Oddette Williamsm) Mnu. David  Clephane Niddrie  (Longummeleli weTekuchumana)n) Mnu. Nkhangweleni Walter Mudau (Lomelele i-DPSA)o) Mnu. Geoffrey Rothschild.4.4 IKhabhinethi ivume kubekwa etikhundleni kwalamalunga lalandzelako kuBhodi Yetinsita Tetimali.a) Nks. Jabu Mogadimeb) Nks. Hilary Wilton (Lisekela laSihlalo)c) Phr. Phillip J Sutherlandd) Nks. Zarina Bassae) Nks. Di Turpinf) Mnu. Ismail Momoniatg) Mnu. Olano Makhubela (Lojikeletako)h) Nks. Dudu Msomii) Mnu. Abel Sithole (Sihlalo).4.5 IKhabhinethi yemukela kubekwa kwaNks. Hlonela Lupuwana njengeSikhulu Lesikhulu Lesiphetse se-Ejensi Yekutfutfukisa Emabhizinisi Lamancane iminyaka lesihlanu.4.6 Ikhabhinethi yemukele kubuye kukhetfwe futsi kwaDkt. Prins Nevhutalu njengaSihlalo weBhodi kuSikhungo Setekukala Savelonkhe SaseNingizimu Afrika.4.7 IKhabhinethi ivume kubekwa etikhundleni kwanaba bantfu labandzelako kuKhomishini Yetinsita Tembutfo Wetekuvikela kusebenta ngetikhatsi letitsite lesingendluli iminyaka lemitsatfu:a) Nks. Magirly Rebecca Mokoapeb) Nks. Lindiwe Daphney Zuluc) Nks. Dipuo Mvelase.Imibuto ingacondziswa ku: Phumla Williams (Libambela Lasomlomo  WeKhabhinethiInombolo yekuchumana: 083 501 0139Issued by: Government Communications"
Sitatimende semhlangano weKhabhinethi wamhla ti-09 Imphala 2013,10 Oct 2013,https://www.gov.za/statement-cabinet-meeting-9-october-2013,https://www.gov.za/ss/sitatimende-semhlangano-wekhabhinethi-wamhla-ti-09-imphala-2013,"10 Oct 20131. Tincumo teKhabhinethi etindzabeni letigcamile kulesikhatsi sanyalo1.1. IKhabhinethi iyakwemukela kusayina kwaMengameli Jacob Zuma, kusayinela kutsi Umtsetfosivivinyo Wekuchibela Umtsetfo Wetitfutsi Naletinye Tintfo Letiphatselene Nawo ube ngumtsetfo nesinyatselo lesitsetfwe yiNkantolo Lenkhulu Lekwendluliselwa Kuyo Emacala  sekucitsa licala lelendluliselwe kuyo Lubumbano Loluphikisana Nekukhokhelwa Kwemigwaco Lemikhlu lolubitwa ngekutsi pheceleti, Opposition to Urban Tolling Alliance (Outa)  kunselele yayo yekuphikisana nekukhokhelwa kwemigwaco kwe-South African National Roads Agency Limited (Sanral).IKhabhinethi ikholelwa ekutsini letintfutfuko manje tivumela bantfu baseGauteng nebaseNingizimu Afrika ngalokwetayelekile kutsi bagcile kutinzuzo lesevele sititfolile   naletisetawutfolwa   ekwentiweni kanco kwemigwaco lemikhulu/lebotsela wayeka enhlitiyweni yemnotfo waseNingizimu neNtansi neNingizimu Afrika.Lenchubo yekukhokhelwa kwemigwaco ngulenye incenye yeMklamo Wekwenta Kancono Imigwaco yaseGauteng Lebotsela Wayeka leseyente kancono kuhamba kwebantfu nekutfutfwa kwemphahla futsi itawenta umnotfo wesifundza newavelonkhe ube nemandla nakusasa.Imali lekhokhelwa imigwaco yehlisiwe ngenhloso ekuphendvula tiphakamiso letentiwe ngummango; bagibeli labaphuyile banakekelwe ngekutsi kungakhokhiswa banikati betitfutsi temmango; kwetfulwe luhlelo lwekungakhulisi silinganisomali semali lekhokhwa ngenyanga, futsi kukhona nenchubo yetinkampani tetitfutsi yekubuyiselwa imali nangabe bakhokhe kakhulu. IKhabhinethi imema bonkhe bantfu labasebentisa imigwaco yaseGauteng lengutsela wayeka kutsi balandzele umtsetfo, bakhombise kuba takhamuti letikahle babuye futsi bafake sandla ekwenteni iNingizimu Afrika lencono ngekutsi babhalisele kutfola tigcebhezana labatawukhokhiswa ngato, letatiwa ngekutsi pheceleti, e-tags babuye futsi bafake sicelo sekusebentisa lemigwaco leyincalisakuvela.IKhabhinethi icela bantfu baseNingizimu Afrika kutsi basebentisane kute bente Umklamo Wekwenta Kancono Imigwaco YaseGauteng Lebotsela Wayeka ube yimphumelelo kanye nekutfokotela lentfutfuko lemangalisako yetetitfutsi netekuchumana tesimanje kulelive.  Indvuna Yetekutfutsa itawumemetela lusuku lekutawucala ngalo kukhokhelwa kwemigwaco. IKhabhinethi icela bonkhe bashayeli betimoto labavamise kusebentisa imigwaco yaseGauteng lengutsela wayeka kutsi babhalise futsi batsenge ema-e-tag kute bakwati kutfokotela tinzuzo tetephulelo.1.2. IKhabhinethi ibabata luhlelo lwetetitfutsi nekuchumana lwemmango lolubita tigidzigidzi tetigidzi tetimali lolwetfulwa njalo, ngaphasi kwebuholi baMengameli Jacob Zuma, lolufaka ekhatsi kwetfulwa lokusandza kwentiwa kwemigwaco iR71 neR81 lechumanisa iPolokwane nelidolobha laseGiyani kanye nekuvulwa kwemiklamo yeBridge City neRail Link KwaZulu-Natal mhla ti-19 Imphala 2013. Buchakachaka bemigwaco lobuhlanganisiwe buyintfo lebalulekile ekuheheni lutjalomali kulelive nakulelivekati.Lapho siphucula imigwaco kulo lonkhe lelive, iKhabhinethi imema bonkhe bantfu labasebentisa lemigwaco kutsi bacaphelisise nabayisebentisa lemigwaco. IKhabhinethi inelunako mayelana nekukhula kwetehlakalo letifaka ekhatsi bantfu labahamba ngetinyawo kulemigwaco lemikhulu. Bantfu labahamba ngetinyawo benta-46% webantfu labafako emigwacweni. Bashayeli betimoto kanye nebantfu labahamba ngetinyawo banesibopho sekutsi bacaphelane emigwacweni. IKhabhinethi icela bonkhe bantfu baseNingizimu Afrika kutsi babe yincenye yeMinyakalishumi YaMhlabuhlangene Yekutsatsa Tinyatselo Tekuphepha Emgwacweni (2011-2020) leholwa Litiko Letetitfutsi.1.3. IKhabhinethi imema bonkhe bantfu baseNingizimu Afrika kutsi bahlanganyele kuLiviki Lekugcila Lembizo lelichubekako kwamanje, kute kube ngumhla ti-13 Imphala 2013. Loku kuniketa bantfu litfuba lekukhulumisana neSigungu lesiphetse mayelana netintfo letibatsintsako kanye nekuniketa hulumende litfuba lekwatisa bantfu ngemsebenti wakhe.1.4. Egameni lebantfu baseNingizimu Afrika, iKhabhinethi ibonga Sikhwama Semhlaba Jikelele ngekwesekela iNingizimu Afrika ngesikhatsi sesimo lesibucayi sekudzinga kusitwa ngetimali letengetiwe. Lena yimali yinye yesibonelelo se Sandvulelangculazi (i-HIV) ne-TB lesivela kumesekeli ngetimali lomphacanyenti emlandvweni wetekubukana Nengculazi (i-AIDS).Ngetudlwana nje kwehhafu (52%) wa-R3 wetigidzi utawunikwa Litiko Letemphilo Lavelonkhe. Emkhatsini waletinye tinhlelo, letimali titawusetjentiselwa naku lokulandzelako: kutsengwa kwemitsi yetidzambisigciwane yetigulane leti-350 000, kwesekela ngetimali kuniketwa kwemitsi yetidzambisigciwane, ihanjiswe ngemakhoriya ayiyise emakhaya etigulane noma etindzaweni lapho tigulane tingayilandza kuto emmangweni, tinsita tekuhlolwa i-TB kwato tonkhe tiboshwa kuwo onkhe emajele aseNingizimu Afrika, kanye nekuhlolwa i-TB ne-HIV kwebavukuti basemigodzini/etimayini labange-100 000 etimayini letincane letite tinsita tato tatetemphilo.1.5. IKhabhinethi ibabata kuzuza lokuchubeke njalo kweluhlelo lweKubambisana ekulweni ne-HIV ne-AIDS, lolugubhe umkhosi weminyaka le-15 solo lwabakhona loluhlelo mhla ti-09 Imphala 2013.Kwanje iNingizimu Afrika iphumelelisa luhlelo lolukhulu kakhulu emhlabeni  lwetekwelashwa ngetidzambisigciwane. Lolubanjiswano lubuye lwadlala indzima lebalulekile ekuhlelweni kweLisuluhlelo Lwavelonkhe 2012-2016.1.6. IKhabhinethi incoma indlela lekuchutjwe ngayo kukhulumisana nekubonisana ngetemiholo tabuye futsi taphetfwa kuleyo mikhakha lekwatfolwa kuyo tisombulelo letinesizotsa naletisheshako.Kuchumana ngetenhlalo mayelana neluhlakamsebenti lwemtsetfo lolucondzene netisebenti kusolo kusesebaluleke kakhulu ekuvimbeni budlova lobuphatselene netitelega.Lapho tisebenti tibuyela emsebentini, iKhabhinethi icela bacashi netisebenti kutsi basebentisane, ikakhulu ngoba umnotfo wemhlaba usesecindzetelekile, ekwenteni umnotfo weNingizimu Afrika usebente ngalokunemandla, ukhicite kanye nekugcina ngalokunenchubekela embili lengenamkhawulo imisebenti lenesitfunti.1.7. IKhabhinethi yemukela Ingcungcutsela yaVelonkhe lemayelana neKuvimba Kutibulala Kwemaphoyisa kuLuphiko Lwemaphoyisa Lwavelonkhe LwaNingizimu Aifrika (e-SAPS) letawubanjwa mhla ti-16 kuya kumhla ti-18 Imphala.  Lenchubo ihlose kwenta Lisu Lavelonkhe Lekuvimbela Kutibulala kwemaphoyisa e-SAPS.1.8. Mengameli Jacob Zuma utawemukela Mengameli Francois Hollande waseRiphablikhi yaseFulansi eKuvakasheni Kwakhe Lokuhlelekile Nalokusemtsetfweni e-Union Buildings kusukela mhla ti-14 kuya kumhla ti-15 Imphala 2013.Lokuvakasha Lokuhlelekile Nalokusemtsetfweni kutawucinisa buhlobo betfu  neFulansi betepolitiki netemnotfo; bucinise kusebentisana kweNshonalana neNingizimu kanye nekuchubekisela embili i-Ajenda yetfu yase-Afrika.2. Tingcoco letibalulekile netincumo teKhabhinethi2.1 IKhabhinethi ivume kuLawula Ngekwebucwepheshe Kufunwa Kwaphethiloli Nekusetjentiswa Budlabha kutsi kushicilelwe kuGazethi yahulumende kute kuphawulwe ngako.2.2 IKhabhinethi ivume kutsi kubanjelwe kuleli lakitsi umhlanganosikolwa i-International Competition Network (ICN) Cartel Workshop ingeniswe yiKhomishini yetekuchudzelana yaseNingizumu Afrika kusukela mhla ti-16kuya kumhla ti-18 Imphala 2013, eKapa.Umhlanganosikolwa i-ICN Cartel yenta kube khona kwabelana ngemibono netindzaba tekuhlangana letiphatselene netinhlangano temalunga ayo lahlanganyelako kanye nema-Ejensi emhlabeni wonkhe jikelele langesiwo aHulumende.2.3 IKhabhinethi yatisiwe ngenchubekela embili leyentiwe ngekota yekucala ya-2013/14 yeSivumelwano Sekucashwa Kwelusha lesasayinwa mhla ti-18 Mabasa 2013.Tindzawo letisitfupha letibalulekile taleSivumelwano nguleti (1) temfundvo nekuceceshwa, (2) kuvetwa kumatfuba emsebenti, (3) emavulandlela elusha, (4) lokuhlosiwe kwelusha lokubekwe eceleni, (5) emabhizinisi elusha ntinhlangano lebomasibambisane kanye (6) nemitamo yemikhakha yangasense.Lokuzuziwe lokuphuma embili kukota yekucala kufaka ekhatsi luhlolomabhuku lwekucala lwemisebenti nemitamo yelusha kuwo wonkhe umbuso kanye netinyatselo letitsatfwako /kumkhakha wangasense.3 Imitsetfosivivinyo3.1 IKhabhinethi ivume kushicilelwa kweMtsetfosivivinyo Wekuchibela Kuba Ngumnikati Welitayitela  Weluhlaka Lolweluliwe kute kutsi ummango wente tiphakamiso.Lomtsetfosivivinyo wekuchibela uchibela Kwelulwa Kwemtsetfo Wekucinisekisa Kuba  Ngumnikati Welitayitela, 1997 (Umtsetfo No 62 wanga-1997) kute ucinise, ucacise  ubuye uvikele emalungelo ekuhlala emhlabeni (labahlala emapulasini).Lomtsetfosivivinyo uhlose kutfola sisombululo sekuba nematayitela emhlaba ngekuhlanganisa tindlela tekwabiwa kabusha kwemhlaba lokunetindlela letisebentako tekuvikeleka ngekwemtsetfo nekusombulula tincabano. Lomtsetfosivivinyo ufuna kwenta kancono emalungelo etisebenti tasemapulasini kanye nalabahlala khona. Labanye labahlala emapulasini kuvamise kuba bomake nebantfwana.3.2 IKhabhinethi ivume kushicilelwa kweLuhlaka lweMtsetfosivivinyo weMtsetfo Wetemphilo Yasemayini kanye Nekuphepha, 2013 kuGazethi yaHulumende kute kutsi ummango wente tiphakamiso.Lomtsetfosivivinyo uhlose kuchibila Umtsetfo Wetemphilo Nekuphepha eMayini 29 wanga-1996 kute kubuyeketwe kulandzelwa kwawo, kwenta kubelula tinchubo tekuhlawulisa nekucinisekisa tinhlawulo.Ekwenteni kancono temphilo nekuphepha kwetisebenti tasemayini, Luhlaka lweMtsetfosivivinyo Wekuchibela nalo lufuna kugcina indzawo yasemayini lenemphilo nalephephile lenelifutse lelakhako kusimondzawo lesinenchubekela embili lengenamkhawulo nekubambelela lokuhambisana neLisu Lekutfutfukisa Lavelonkhe.4 Kubekwa etikhundleni4.1 IKhabhinethi ivume kubekwa etikhundleni teLitiko Letekutfutfukisa Tenhlalo kwanaba labalandzelako.a) Mnu. Thokozani William Magwaza esikhundleni sekuba nguMcondzisi Jikelele: Kuciniseka ngeteNhlalo Lokupheleleb) Nks. Nelisiwe Ignitia Vilakazi esikhundleni sekuba nguMcondzisi Jikelele: Lisukuhlela Netingucuko Tekuhleleka.4.2 Ikhabhinethi ivume kubekwa esikundleni kweMnu. Caiphus Ramushau esikhundleni sekuba sikhulu Setimali Lesikhulu/ Inhloko yeTinsita Tekubambisana kuLitiko Letebudlelwane Nalamanye Emave Nekubambisana.4.3 IKhabhinethi ivume kubekwa esikhundleni sekuba kuBhodi Yelibhange Lemhlaba kwanaba labalandzelako.a)  Nks.  Duma Motaub)  Nks.Thembekile  Thelma Ngcobo4.4 IKhabhinethi ivume kubekwa kuMkhandlu Wetetibalobalo WeNingizimu Afrika kwanaba labalandzelako:KUVELONKHEa) Mnu. Ian Assam (uyaphindvwa kukhetfwa)b) Mnu. Ian Assam (uyaphindvwa kukhetfwa)c) Phrof. Jacky Galpin (uyaphindvwa kukhetfwa)d) Dkt. Maseka Lesaoana (uyaphindvwa kukhetfwa)e) Mnu. Morore Mphahlele (uyaphindvwa kukhetfwa)f) Dkt . Khangelani Zuma (uyaphindvwa kukhetfwa)g) Mnu. Kenneth Brownh) Phrof. Phillippe Burgeri) Dkt. Rashad Cassimj) Dkt. Jaya Josiek) Mnu. Etienne le Rouxl) Phrof. John Luizm) Phrof Julian Mayn) Dkt. Ariane Neethlingo) Dkt. Sarah Radloffp) Mnu. Sulaiman SalauKUSIFUNDZAa) Dkt. Daniel Plaatjies (Freyistata)b) Mnu. Monde Nkasawe (eMphumalanga Kapa)c) Mnu. Glen Robbins (KwaZulu-Natal)d) Nks. Zeenat Ishmail (eNshonalanga Kapa)e) Mnu. Mveli Maphanga (eMpumalanga)f) Nks. Lizell Henney (eNshonalanga Kapa)g) Dkt. David Everatt (eGauteng)4.5 IKhabhinethi ivume kubekwa esikhundleni sekuba kuBhodi Yesikhwama Setingoti Temgwaco kwanaba labalandzelako.a) Mnu. Thokwa Patrick Masobeb) Nks. Refiloe Mokoenac) Dkt. Linda Kinse Lungelwa Nompumelelod) Mnu. Dawood Coovadia (Lisekela LaSihlalo)e) Mnu. Ahmed Pandorf) Dkt. Ntuthuko Bhengu (uyaphindvwa kukhetfwa kuba nguSihlalo)g) Umm. Dimakatso Qocha (uyaphindvwa kukhetfwa)h) Mnu. Desmond Smith (uyaphindvwa kukhetfwa)i) Nks. Annemarie Steyn (uyaphindvwa kukhetfwa)j) Mnu. Dumisa Hlatshwayo (uyaphindvwa kukhetfwa)4.6 IKhabhinethi ivume kubekwa esikhundleni sekuba kuBhodi Lelawula Kuphepha Kuloliwe kwanaba labalandzelako:a) Nks. Natalie Skeepersb) Mnu. Masindi Tshamunwe Herryc) Mnu. Andre Bain Harrisond) Nks. Masaccha Khulekelwe Mbonambie) Mnu. Norman Tinyiko Baloyif) Mnu. Matodzo Ratshimbilana (uyaphindvwa kukhetfwa kuba nguSihlalo)g) Nks. Jane Barret (uyaphindvwa kukhetfwa)h) Nks. Thembelihle Msibi (yaphindvwa kukhetfwa kubaLisekela laSihlalo)Sitatimende Sikhishwa Tekuchumana TaHulumende Nekuniketa LwatiImibuto ingacondziswa ku: Phumla Williams (Libambela Lasomlomo  WeKhabhinethi)Inombolo yekuchumana: 083 501 0139Issued by: Government Communications"
Sitatimende semhlangano weKhabhinethi wamhla tinge-23 Imphala 2013,24 Oct 2013,https://www.gov.za/statement-cabinet-meeting-23-october-2013,https://www.gov.za/ss/sitatimende-semhlangano-wekhabhinethi-wamhla-tinge-23-imphala-2013,"24 Oct 2013IKhabhinethi ibambe umhlangano wayo lowetayelekile eKapa mhla tinge-23 Imphala 2013.1. Tincumo teKhabhinethi etindzabeni letigcamile kulesimo sanyalo1.1 IKhabhinethi yemukele lenchubekela embili lesiyibonako kumkhankhaso wekwetfulwa kwetakhiwonchanti temmango walelive lochunyaniswa yiKhomishini Yekucondziswa Kwesakhiwonchanti YeLihhovisi laMengameli (i-PICC).  Mengameli Jacob Zuma usandza kwetfula imiklamo leminyenti leseyiphotfuliwe  njengencenye yeLuhlelo Lwekutfutfukiswa Kwesakhiwonchanti. Ifaka ekhatsi imigwaco i-R81 ne-R71 eLimpopo, siteshi sesitimela iBridge City lesitawuba yinsita e-Umlazi eDurban nemgubho wekusika lisoyi eMayini iDe Beers Venetia eVhembe, eLimpopo.Mengameli futsi usatawetfula letinye tinhlelo tetakhiwonchanti njenge Kutfutfukiswa Kwendzawo Yetimboni (IDZ) eSaldanha Bay  eNshonalanga Kapa; ahambe ayobona Lidamu i-De Hoop Dam, eLimpopo, etfule timoto tekucala letakhiwe eNingizimu Afrika eMphumalanga Kapa, letatiwa ngekutsi pheceleti automotive wagons abuye futsi avule ngalokusemtsetfweni Sibhedlela i-Ladybrand eFreyistata.IKhabhinethi ibuye yemukela inchubekela embili yetinhlelo temabhasi asedolobheni  lolwatiwa kakhulu ngekutsi pheceleti, Rapid Bus Transit (BRT) lwaseJozi, Tshwane, eKapa naseRusternburg. Loluhlelo lwesakhiwonchanti lolubita tigidzigidzi tetigidzi lumisa kabusha umnotfo walelive kanye nenchubo yetetitfutsi kulelive.Lemiklamo ibenemphumela wekumisa kahle umnotfo, ukhule kakhulu futsi itawuchubeka ifake sandla ekutfutfukeni kwemnotfo nasekuvuleni ematfuba emisebenti.1.2 IKhabhinethi yemukela Sitatimende Senchubomgomo Yelwabiwomali Lwethemu Lesemkhatsini lolwetfulwe yiNdvuna Yetetimali. IKhabhinethi yesekela tindlelasisombululo letiphakanyisiwe hulumende langacedza ngato kwehla kwelizinga lekuphila letemnotfo. Letindlelasisombululo titawenta umsebenti lomkhulu ekunciphiseni nanoma ngukuphi kusetjentiswa budlabha kwetimali tahulumende. Letindlelasisombululo titawenta siciniseko sekutsi hulumende usebentisa imitfombolusito yakhe ngalokunemphumelelo nangalokuceceshekile. IKhabhinethi imema onkhe ematiko avelonkhe newetifundza, bomasipalati, imitimba yahulumende kanye netikhungo temtsetfosisekelo kutsi tisebentise letindlelasisombululo.1.3 IKhabhinethi ijoyine Mengameli Jacob Zuma kanye nemmango waseNingizimu Afrika ekugcekeni kuhlukumeta, budlova, kanye nekunganakwa kwebantfwana. IKhabhinethi income kakhulu ema-ejensi etekucinisekisa kugcinwa kwemtsetfo ngekutsatsa tinyatselo ngekushesha kulamacala lasandza kubikwa.Njengoba sihlonipha Lusuku Lwebantfwana Lwavelonkhe mhla titi-2 Lweti, iKhabhinethi icela bonkhe bantfu baseNingizimu Afrika kutsi bavikele bantfwana ngoba babaholi betfu bakusasa. IKhabhinethi iphindza futsi imema yonkhe imimango kutsi ichubeke isebentisane nema-ejensi etekucinisekisa kugcinwa kwemitsetfo ekulweni nebugebengu emimangweni.Sifanele kutsi sikhumbule kutsi kuvikelwa kwebantfwana kusibopho sebatali kanye nemimango. Sifanele sisite bomake labadzinga lusito ekukhuliseni bantfwababo.1.4 IKhabhinethi yemukele simemetelo lesentiwe ngu-Umalusi sekutsi lelive selililungele Luhlolo Lwekuphela Kwemnyaka Lwamatikuletjeni Lwavelonkhe  kusukela mhla tinge-28 Imphala kuya kumhla tinge-29 Lweti 2013. IKhabhinethi ifisela bonkhe bafundzi lababhalako labati-707 136, kufaka ekhatsi labati-130 000 labebafundza ngetikhatsi letitsite, kutsi babhale kahle baphumelele eluhlolweni lwabo.Batali nebalondvoloti bebantfwana bayacelwa kutsi basite bantfwababo lapho basalungisela luhlolo lwabo. IKhabhinethi icela Liklasi langa-2013 kutsi lente lelive litigcabhe.1.5 IKhabhinethi yemukele kwetfulwa kweluhlelo lwe-Fetsa Tlala (Cedza Indlala) lwekucinisekisa kubakhona kwekudla lokwanele nguMengameli Jacob Zuma eKuruman  eNyakatfo  Kapa mhla tinge-24 Imphala 2013. Loluhlelo lutawusita imimango kutsi ikhicite kudla emhlabeni wemmango nakuleminye imihlaba lengasetjentiswa. Itawusita balimi labancane ngetakhiwonchanti, kutfutfukiswa kwekuchutjwa kwetekulima kanye nekuvetwa nekutfutfukiswa kwetimakethe letinsha, kufaka ekhatsi lokutsengwa ngumbuso.1.6 IKhabhinethi yemukela kuba khona kwekucala kwemhlangano wase-Afrika lomayelana netindzaba taselwandle lobitwa ngekutsi pheceleti African Maritime Indaba lotawubanjela eSandton, eJozi, mhla tinge-24 kuya kumhla tinge-25 Imphala 2013. Lomhlangano utawube uphetfwe Tiphatsimandla Tetekuphepha Taselwandle TaseNingizimu Afrika kanye nemboni yetaselwandle. Lenkhomfa itawuvula inkhundla yebadlalindzima labanyenti kutsi bakhe tindlela tekutfutfukisa timboni tetaselwandle ibuye futsi isungule Budlelwane Bawo Onkhe Emave ase-Afrika kute kutfutfukiswe umnotfo we-Afrika wetaselwandle.1.7 IKhabhinethi ivume Luhambo Lwekuvakasha Lolusemtsetfweni lolutako lolutawungenelwa nguMengameli Zuma alibhekise eDemocratic Republic of Congo (DRC) mhla tinge-29-30  Imphala 2013. Lokuvakasha kutawucinisa budlelwane betfu ne-DRC kutepolitiki netemnotfo lobumphacambili kwendlule futsi kwente kancono kutinikela kwetfu kumitamo yekugcina kuthula kanye neluhlelo lwalelive (i-DRC) lweKwakha Kabusha Ngemuva Kwetibhelu kanye Nekutfutfukisa (PCRD).1.8 IKhabhinethi imema bonkhe bantfu baseNingizimu Afrika kutsi basekele Inyanga Yekwatisa Emalungelo Alabakhubatekile Yavelonkhe kusukela mhla titi-3 Lweti kuya kumhla titi-3 Ingongoni 2013, lokuphindze futsi kube Lusuku Lwalabaphila Nekukhubateka Lwavelonkhe. Lenyanga itawugujwa ngaphansi kwengcikitsi letsi:  Susa tihibe, vula iminyango: yemmango wawonkhe wonkhe .1.9 IKhabhinethi icaphele ngelunako kucubuka kabusha futsi kwebudlova bebutsa eRepublic of Mozambique. IKhabhinethi ifisa kugcizelela kutsi iMozambique ibahulumende losemtsetfweni nekutsi futsi nanoma ngukuphi kucubuka kabusha kwebudlova kubukela phasi bukhulu bahulumende waseMozambique kanye nebantfu bakhe. IKhabhinethi igceka ngalokunemandla kuhlaselwa lokucubuka kabusha.2 Tinkhulumiswano netincumo teKhabhinethi letibalulekile2.1 IKhabhinethi ivume kuciniswa kweLuchitjelo lweDoha kuPhrothokholi yeKyoto. Lokuchibela loku kwenta incenye yemitamo yemnyaka wanga-2013-2020 yekunciphisa kutfunyiswa kwemoya longcolile leyentelwe kuvimbela kugucuka kwesimo selitulu lokuyingoti kube futsi kuvikelwa tintfo letibekwa embili tekutfutfukisa emave lasatfutfuka.2.2 IKhabhinethi ivume kutsi Imibiko yeNingizimu Afrika Yasekucaleni Lehlanganisiwe Neyetikhatsi Ngetikhatsi Lengaphasi Kwesivumelwano Semhlaba Semalungelo Etakhamuti Newepolitiki kutsi yetfulwe kuMhlabuhlangene. Kubika kukuhlola kuzuza kanye netinselele letihambisana nekusebenta kwemalungelo etakhamuti netepolitiki lacuketfwe kuSivumelwano nakuMtsetfosisekelo. Inekugcila lokutsite kusitfunti semuntfu kanye nelilungelo letekulingana kusukela kwabakhona umbuso wentsandvo yelinyenti nga-1994.3 Imitsetfosivivinyo3.1 IKhabhinethi ivume kushicilelwa kweluhlaka lweMtsetfosivivinyo Wekukhutsata Nekuvikela Lutjalomali, 2013, kute kutsi ummango wente tiphakamiso. LoMtsetfosivivinyo uniketa luhlakamsebenti lwetemtsetfo lwelutjalomali ubuye futsi ulungise kuvikeleka ngekwemtsetfo kwabo bonkhe batjalimali ngekuhambisana netidzingo teMtsetfosisekelo.  Lomtsetfo lolindzelwe utawenta kancono likhono letfu lekuheha lutjalomali lwangaphandle, lwalamanye emave nekukhula kwekutsengiswa ngaphandle kwemphahla kute kukhutsatwe kukhula lokunenchubekela embili lokungenamkhawulo nekutfutfuka eNingizimu Afrika. Loluhlaka lweMtsetfosivivinyo luhlose kuzuza kusimama lokumbalwa lokusemkhatsini wemalungelo netibopho tabo bonkhe batjalimali eNingizimu Afrika, sidzingo sekuniketa kuvikeleka lokwanele nalokulinganako kwebatjalimali bakulamanye emave nebaseNingizimu Afrika.3.2 Ikhabinethi ivume kungeniswa ePhalamende kweMtsetfosivivinyo Lochibela Kucashiswa Kwetindlu, 2013. LoMtsetfosivivinyo ulungisa kuhunyushwa lokutsite kanye netindzaba tekuphumelelisa letivele kusukela kwamenyetelwa Umtsetfo Wekucashiswa Kwetindlu, 1999 (Umtsetfo Nombolo 50 wanga-1999) (njengoba wachitjelwa nga-2008).   Lomtsetfo uhlose kukhutsata imakethe lesimeme nalekhulako lehlangabetana nekuchubekela embili kwekufunwa ngemandla kwetindlu tekucashisa letingabiti kakhulu kubantfu labebancishwe ematfuba phambilini ngekubandlululwa ngalokungafanele.3.3 Ikhabinethi ivume kungeniswa ePhalamende kweMtsetfosivivinyo Lochibela Tebameli, 2013. Lomtsetfosivivinyo uchibela Umtsetfo Webameli, 1979 (Umtsetfo 53 wanga-1979), njengesimiso samanje sesikhashana, kuseselindzelwe kushwaywa nekuphunyeleliswa kweMtsetfosiviviyo Webasebenti Betemtsetfo. Ulungisa kungalingani kwebameli kanye nebameli labangemakhandidethi ubuye futsi ucitse imikhandlu yetemtsetfo leyasungulwa ngekuya kwemincele yebuphatsimandla yenchubo lefile yetabelo (Transkei, Bophuthatswana, Ciskei neVenda). Lokuchitjelwa kutawucinisekisa kulawula lokufanako kwebungcweti bebumeli kulo lonkhe lelakitsi futsi kutawucinisa kwenganyelwa kwebungcweti betemtsetfo kuletindzawo letibaliwe.3.4 Ikhabhinethi ivume kungeniswa ePhalamende kweMtsetfosivivinyo Lochibela Tebameli Bembuso, 2013. Inhloso yaloMtsetfosivivinyo kuchibela Umtsetfo Webameli Bembuso, 1957 (Umtsetfo 56 wanga-1957). Lokuchibela kuniketa kuhola ngalokunelisu kwekuphatfwa nekwenganyelwa kweLuphiko Lwetinsita Tetemtsetfo Lwembuso.  Uhlose kuchuba kubekwa kweMmeli Jikelele lotawulawula bonkhe Bameli Bembuso abuye futsi abuke tindzaba letiphatselene naloko, njengesinyatselo sekucala sekuphunyeleliswa Kweluhlakamtsetfo Lwenchubomgomo yekuGuculwa kweLuphiko Lwetinsita Tetemtsetfo Lwembuso.3.5 Ikhabhinethi ivume kungeniswa ePhalamende kweLuhlaka Lwemtsetfosivivinyo Wekuhlola Tindlu, 2013. LoMtsetfosivivinyo wenta kutsi kusungulwe Lihhovisi Lemhloli Jikelele Wetindlu. Lelihhovisi litawuniketa tinsita tekuhlolwa kwetindlu letikhonjwe njengetindlu nemhlaba lekufanele kutsi hulumende awabe kabusha, kanye netinsita tekuhlola tindlu ngekutinikela kumatiko langacela lelihhovisi kutsi lente njalo.3.6 Ikhabhinethi ivume kungeniswa ePhalamende kweMtsetfosivivinyo Wekutfutfukiswa Kwetakhiwonchanti. LoMtsetfotfosivivinyo usungula ngekwemtsetfo i-PICC kanye neLisu Letakhiwonchanti Lavelonkhe njengetindlela letibalulekile tekuchumanisa nekuchuba kutfutfukiswa kwetakhiwonchanti eNingizimu Afrika. LoMtsetfosivivinyo Wekutfutfukiswa Kwetakhiwonchanti uniketa luhlakamsebenti lwetemtsetfo lweluhlelo lwekwakha, lubuye futsi lwente kancono imiphumela yalo yekutfutfukisa nekuphumelela.3.7 IKhabhinethi ivume kutsi Luhlaka LweMtsetfosivivinyo Wekuhlonyiswa Kwabomake Ngemakhono Nekulingana Ngekwebulili, 2013 lwetfulwe ePhalamende. LoMtsetfosivivinyo uhlose kusungula luhlakamsebenti lwetemtsetfo lwemagugu ekungabandlululani ngekwelibala, nangekwebulili kanye nekulingana njengobe kubekiwe kuMtsetfosisekelo. Ubuye futsi uhlose kukhutsata kuhlonyiswa kwabomake ngemakhono, kumelelwa kwabo ngekulingana etimisweni tekutsatfwa kwetincumo kanye nekuvikelwa nekutfutfukiswa kwabo njengoba kulindzelwe kuSigaba 9 (2) seMtsetfosisekelo.3.8 Ikhabhinethi ivume kungeniswa ePhalamende kweLuhlaka Lwemtsetfosivivinyo Wekuphatfwa Nekulawulwa Kwemisebenti yaHulumende. LoMtsetfosivivinyo luhlakamsebenti loluhlose kutsi kukhutsatwe emagugu lasisekelo nemitsetfosimiso lekukhulunywa ngayo kusigaba 195(1) seMtsetfosisekelo ekulawulweni kwemisebenti yembuso; wenta kutsi kube khona kususwa kwesisebenti sembuso kulinye lihhovisi siyiswe kulelinye nekusekelwa kwaloko ekulawulweni kwetemisebenti yahulumende; kulawula kwalelwa kwetisebenti tembuso kutsi tichube tebhizinisi nembuso; kuniketa tindlelasisombululo tetinkambo tekutiphatsa kahle nesitfunti lokufaka ekhatsi kusungulwa kweLuphiko Lwemigomo Yenkambo Lenhle Yekutiphatsa Kwetisebenti Tahulumende futsi Lolutoniketa Lusito Lolufanele Lolumayelana Nekujezisa.  LoMtsetfosivivinyo usebenta kutisebenti tembuso kuyo yonkhe imikhakha yahulumende.4 Kubekwa etikhundleni4.1 Ikhabhinethi ivume kubekwa etikhundleni kwalamalunga lalandzelako kuBhodi ye-Ejensi Yekutfutfukisa Emabhizinisi Lamancane (i-Seda) sikhatsi lesiminyaka lemitsatfu.a) Dkt. Ivor Mzwandile Zwane (Sihlalo)b) Dkt. Tebogo Job Mokgoro (lilunga lelingekho kusigungu lesiphetse)c) Mnu. Thakhani Makhuvha (umcondzisi longekho kusigungu lesiphetse).4.2 IKhabhinethi ivume kwelulwa kwekontileka yekucashwa yaNks. TE Radebe njengeMphatsi Lomkhulu kuSikhungo Semmango Setinsita Letinsha (i-CPSI).4.3 IKhabhinethi ivume sikhatsi leseluliwe sekuba sehhovisi kwemalunga lange-21 kuMkhandlu WaseNingizimu Afrika Webungcweti Betesayensi Yetemvelo sikhatsi lesitinyanga letisitfupha:a) Dkt. CJ Augustynb) Mnu. N Baloyic) Phrof. ELJ Breetd) Phrof. NH Caseye) Dkt. F Dilikaf) Dkt. MM Dyasig) Dkt. JF Eloffh) Dkt I Gledhilli) Mnu. OSD Garegaej) Mnu. P Govenderk) Mnu. TP Govenderl) Dkt. G Henrym)  Dkt. BH Kochn) Mnu. BS Malokao) Dkt. P Matutup) Dkt. S Naidooq) Phrof. BK Reillyr) Phrof. HJ Siweyas) Dkt. ME Stalmanst) Phrof. C Van der Westhuizen, nau) Dkt. G Botha.Imibuto ingacondziswa ku:Phumla Williams (Libambela Lasomlomo  WeKhabhinethi)Inombolo yekuchumana: 083 501 0139Issued by: Government Communications"
Sitatimende semhlangano weKhabhinethi wamhla ti-6 Lweti 2013,7 Nov 2013,https://www.gov.za/statement-cabinet-meeting-6-november-2013,https://www.gov.za/ss/sitatimende-semhlangano-wekhabhinethi-wamhla-ti-6-lweti-2013,"07 Nov 20131. Tincumo teKhabhinethi etindzabeni letigcamile kulesimo sanyalo1.1 IKhabhinethi yemukele umbiko weGoldman Sachs, weNkhululeko Yeminyaka Lengemashumi Lamabili, lelandzisa kabanti ngemikhakha lelishumi iNingizimu Afrika leyente kuyo inchubekel embili kusukela nga-1994 kanye nemikhakha lelishumi lelive lelifanele liyitsatsele tinyatselo.Lombiko usiciniseko lesemukelekako seluhlolo lolwentiwe nguhulumende lucobo lwakhe lwendlela lelive lelisebente ngayo futsi icinisekisa tintfo letitawubekwa embili esikhatsini lesitako letibekwe kuLuhlelo Lwekutfutfukisa Lwavelonkhe.Lombiko ungumtfombo welitsemba nenshisekelo futsi uligalelo lelibalulekile enkhulumeni yemmango esikhatsini lapho khona iNingizimu Afrika icale kugubha umkhosi weNkhululeko Yeminyaka lenge-20.Hulumende ucela bantfu baseNingizimu Afrika kutsi basebente ngekubambisana futsi basebente ngekutikhandla kute kwentiwe iNingizimu Afrika iphumelele kwendlula loku futsi basebentise imidlandla yabo kuletindzaba nekukhuluma kwabo kugcile kuletindzaba.1.2 IKhabhinethi yemukela kwakhiwa kwemanyuvesi lamabili eNyakatfo Kapa naseMpumalanga, ekucala ngca kwakhiwa solo kwatfolwa inkhululeko.Inyuvesi yaseMpumalanga itawuvula ngaBhimbidvwane 2014. Lemphumelelo ikhombisa kubaluleka hulumende nabo bonkhe bantfu baseNingizimu Afrika labakufaka kutemfundvo njengencenye yekutfutfuka kwalelive. Lenyuvesi lensha itawenta bafundzi baseMpumalanga bakwati kufundza dvute nasekhaya futsi itawenta kubekhona imisebenti leminyenti yetemnotfo letawubukana nekuniketa lenyuvesi nebantfu bayo tinsita.INingizimu Afrika yente umsebenti lomuhle wekuniketa imimango lencishwe ematfuba naledzingako tinsita netikhungo letinsha.  Kubhidlitwa kwaletikhungo kubuyisela emuva loko lokubalulekile lesesikuzuzile sonkhe ngesikhatsi senkhululeko yetfu lensha.1.3  IKhabhinethi iyachubela yemukela simemetelo sekutsi Tiphehlagezi taka-Eskom iKusile neMedupi titawucala kukhicita gezi nga-2014. Kuphehlwa kwagezi kulomnyaka lotako Tiphehlagezi iKusile neMedupi kutawuba ngulelinye ligcatsi lekutfutfuka kwalelive futsi kutawukhombisa kuphumelela kwahulumende ekusebentiseni luhlelo lwekutfutfukisa sakhiwonchanti lesitawusebentela indzawo lenkhulu lokumisa kabusha umnotfo wetfu netenhlalo.Emandla agezi lachubekela embili ngalokungenamkhawulo abaluleke kakhulu kumakhasimende asekhaya newetimboni futsi avula ematfuba lamasha emnotfo lokhulako   lebekuyintfo lebekwe embili yalolulawulo kusukela nga-2009. Ngenca yalemiklamo lengaka leyentiwa kulo lonkhe lelive lakitsi, iNingizimu Afrika seyihambe tinyatselo letibalulekile endleleni yayo yekukhula, futsi bonkhe bantfu baseNingizimu Afrika bafanele bagubhe lomkhosi wetfu wemphumelelo.1.4  IKhabhinethi itfokotele kusayinwa kweSivumelwano Semklamo We-Grand Inga Hydropower, ngesikhatsi seLuhambo Lwembuso lwaMengameli Jacob Zuma lasandza kulungenela lwekuya eDemocratic Republic of Congo. Lomklamo utawukhulisa kufinyelela emandla e-Afrika ubuye futsi uletse tinzuzo letinyenti kumikhakha yetekulima, timbiwa kanye naleminye esigodzini se-SADC.  Kutawutsi nasekuphele tonkhe letigaba, lomklamo utawuletsa emandla lentiwa kabusha kuhhafu yelivekati lase-Afrika. Lomklamo utawuvula imisebenti, utfutfukise emakhono nekwendluliswa kwetebucwepheshe emaveni latawube ahlanganyela  futsi utawuzuzisa labatawusebentisa emakhaya nasetimbonini. Loku kubaluleke kakhulu ekutfutfukeni kwemnotfo kanye nekuncintisana kuso sonkhe sigodzi se-SADC.1.5  IKhabhinethi ikhutsata bonkhe bantfu baseNingizimu Afrika, ikakhulu lusha nalabavota kwekucala, kutsi basebentise lilungelo labo lentsandvo yelinyenti ngekutsi batsatse sinyatselo sekucala sekubhalisela kuvota mhla ti-9 namhla ti-10 Lweti 2013.Umzabalazo wetfu wekulwela kutfola inkhululeko watfolela wonkhe umuntfu waseNingizimu Afrika lilungelo lekuba ngumhlanganyeli lokhutsele kunchubo yetfu yentsandvo yelinyenti. Simema bonkhe bantfu baseNingizimu Afrika kutsi bahloniphe umlandvo wetfu nekutsi futsi bachubeke bacinise kuba semtsetsetfweni kwentsandvo yetfu yelinyenti.IKhabhinethi imema bonkhe bavoti kutsi bente siciniseko sekutsi lukhetfo lwanga-2014 lutfola bavoti labanyenti, njengoba sibonile kuletinye tinkhetfo kusukela nga-1994. Onkhe emahhovisi eLitiko Letasekhaya atawuvula ngaletinsuku tekubhalisela kuvota kute bavoti batfole  emadokhumenti lafanele ekubhalisela kuvota.1.6  IKhabhinethi incoma bakhokhintsela labangetulu kwa-3,6 wetigidzi labagcwalise emafomu ekukhokha intsela kute kube ngumanje, basita hulumende kutsi etfule tinsita letidzingeka kakhulu ekwenteni timphilo tebantfu baseNingizimu Afrika tibe ncono. INingizimu Afrika iyindzawo lencono kakhulu lamuhla kunaloku beyingiko nga-1994, ngenca yelinani lelikhulako lebantfu netinkampani letivumako futsi letikhonako kufaka sandla esipatjini sesive lesikhokhela tinsita kanye netisetjentiswa netakhiwonchanti tetenhlalakahle.IKhabhinethi ikhumbuta bakhokhintsela labasengakangenisi emafomu abo ekukhokha intsela kutsi umhla tinge-22 Lweti 2013 longumncamulajucu wekungenisa emafomu ekukhokha intsela ngekwe-elekhthroniki emnyaka wentsela wanga-2012/13 usondzela ngemandla.1.7  IKhabhinethi igceka loluchungechunge lwebudlova lolusandza kwenteka, kubhidlitwa kwemphahla yebantfu bangasense neyahulumende nekwebiwa kwemphahla eGauteng, eMphumalanga Kapa naseNshonalanga Kapa. IKhabhinethi incoma emaphoyisa ngekutsi angenelele aphindze acedze lesimo.Kubhidlitwa kwemphahla yemmango kuncisha imimango tinsita temmango letidzingeka kakhulu kubuye futsi kwente umtfwalo lowengetiwe wekutsi kutsatfwe leminye imitfombolusito isetjentiselwe kubuyisela esimeni futsi ime esikhundleni saletinsita.Hulumende angeke avumele tigebengu tibhidlite takhiwo netakhiwonchanti netisetjentiswa lapho kuniketwa khona tinsita letibalulekile. Kubhidlitwa nekulinyatwa kwemphahla akusiti muntfu, futsi kuyintfo lengenangcondvo kutsi ubhidlite yinye insita nawufuna lenye.Imimango ifanele ilwe nako konkhe lokukulingwa kwebugebengu lokutfumba kugodle imfundvo yebantfwabetfu ngekutsi kwesabise ngekuphatamisa luhlolo lwebafundzi lwekuphela kwemnyaka.Sifanele sakhe imimango lapho sihloniphana khona sibuye sisitane, kunekutsi sesabane.1.8  IKhabhinethi ivakalise kukhatsateka ngetinkhulumo letingundzabamlonyeni letimayelana nemaJuda aseNingizimu Afrika.IKhabhinethi yemukela lilungelo lebantfu basePalestine lekutimisela kanye nelilungelo le-Israel lekutsi iphilisane nembuso wePalestine. Imitamo yabo yekutfola sisombululo lesifanele salokungcubutana ifanele ichubeke.Ummango wemaJuda aseNingizimu Afrika ufanele ungesabi lutfo. Hulumende usengakativali tikhulu tahulumende kutsi titsatse luhambo loluya e-Israel. 1.9 IKhabhinethi ihalalisa kuphumelela kwema-athilethiki aseNingizimu Afrika laphumelele ku-New York City Marathon lesandza kubakhona, lapho khona Lophila Nekukhubateka Ernst van Dyk uphumelele waba wesibili kumkhakha walabahamba ngetitulo temasondvo, kwatsi Lusapho April waphumelele waba wesitsatfu kumkhakha wema-elite. Kwengeta, Don Oliver na-Abraham Mouton labaphumelela ezingeni lalabasembili labange-60 emkhakheni wemabhayisikili labawashova ngetandla.2. Tinkhulumiswano netincumo teKhabhinethi letibalulekile2.1 IKhabhinethi ivume kutsi Siphatsimandla Setekundiza SaseNingizimu Afrika (i-SACAA) ingenise ngekubambisana neNhlangano Yetekundiza Yemave Emhlaba (i-ICAO) inkhomfa yekucala ye-African Aerospace Medicine ngaBhimbidvwane 2014. Itawuhlanganisa tiphatsimandla letilawulako kanye nalabaSebenta ngeTemphilo kusimondzawo sekwakha nekundizisa tindizamshini kutewukhulumisana ngetinselele lomkhakha lobukene nato.Kungenisa lomkhosi kutawusita kuphakamisa kwatiwa nekukhutsata Emave ase-Afrika kutsi abelane lwatiso mayelana nekusebenta kwebetindizamshini, kuphepha kwebetindizamshini kanye nebagibeli betindizamshini nekulawulwa kwetekuphepha.3 Kubekwa etikhundleniIkhabhinethi ivume kubekwa etikhundleni kwanaba labalandzelako:3.1 Nks. Kholofelo Glorious Sedibe esikhundleni seLisekela Lemcondzisijikelele kuTebuholi neKulawula eHhovisi leKhomishini yeteMisebenti yaHulumende (i-OPSC).3.2 Ibhodi Yemkhandlu Wetekucwaninga Tesayensi Yebantfu.a) Nks. Nasima Badsha (Sihlalo)b) Phrof. Relebohile Moletsanec) Dkt. Botlhale Octavia Tema (uphindze uyakhetfwa futsi)d) Phrof. Shireen Abdool Aziz Hassime) Phrof. Lulama Qalinge (uphindze uyakhetfwa futsi)f) Phrof. Adebayo Olukoshi (uphindze uyakhetfwa futsi)g) Phrof. Amanda Lourens (uphindze uyakhetfwa futsi)h) Phrof Enrico Orlando Uliana (uphindze uyakhetfwa futsi)i) Umm. Roshan Rai Dehalj) Dkt. Mark BussinImibuto ingacondziswa ku: Phumla Williams (Libambela Lasomlomo weKhabhinethiInombolo yekuchumana: 083 501 0139Issued by: Government Communications"
Sitatimende semhlangano weKhabhinethi wamhla tinge-20 Lweti 2013,21 Nov 2013,https://www.gov.za/statement-cabinet-meeting-20-november-2013,https://www.gov.za/ss/sitatimende-semhlangano-wekhabhinethi-wamhla-tinge-20-lweti-2013,"21 Nov 20131. Tincumo teKhabhinethi etindzabeni letigcamile kulesimo sanyalo1.1. IKhabhinethi yemukela linani lelikhulu lebavoti labafanelekile labalalele babuye futsi benta njengekuya kwesimemo sekubhalisela kuvota ngesikhatsi sekucala sekubhalisa  umhla ti-9 kuya kumhla ti-10 Lweti 2013. Bavoti labafanelekile labasengakabhalisi bakhunjutwa kutsi sikhatsi sekubhalisa siyachubeka kute kube ngulapho sekumenyetelwa lusuku lwelukhetfo lwavelonkhe lolulandzelako.IKhabhinethi incoma umsebenti weKhomishini Yelukhetfo Letimele, futsi imema bonkhe bantfu baseNingizimu Afrika kutsi basebentise lilungelo labo lentsandvo yelinyenti lekuvota.1.2. Umkhankhaso Wemalanga la-16 Wekulwa Nebudlova Lobentiwa kuBomake neBantfwana utawentiwa kusukela mhla tinge-25 Lweti kuya kumhla ti-10 Ingongoni 2013 ngaphansi kwalengcikitsi:  VIKELA MZANSI   Kwanele: Imimango ihlangane ekuvikeleni budlova lobentiwa kubomake nebantfwana.""IKhabhinethi imema bonkhe batfu baseNingizimu Afrika kutsi basebentise lesikhatsi bavusetele kutinikela kwabo, kucedza lendlela yekutiphatsa lenelunya nalesusana sitfunti kanye nekwenta lelive letfu litinikele kabusha kulilungelo labomake nebantfwana labangeke balemukwe ngumuntfu.1.3. Lisekela laMengameli Kgalema Motlanthe litawuhola kukhunjulwa kweLusuku Lwengculazi Lwemhlaba eMkhondo, Gert Sibande District, eMpumalanga, mhla lu-1 Ingongoni 2013 ngaphansi kwalengcikitsi:  Hlakanipha.  Hlolwa.  Soka.Lesikhatsi lesi sitawusetjentiselwa kubuyeketa sive mayelana nemitamo leyentiwa nguhulumende kulwa nalolubhubhane, kwandzisa kucaphelisa, kanye nekucinisa imitamo yekunciphisa lolubhubhane. Loku kuhambisana neLuhlelolisu Lwavelonkhe lwesandvulelangculazi Nengculazi   2012-2016.Lolusuku Lwengculazi Lwemhlaba lutawuphindze lufake emandla lamasha kumkhankhaso weKwelulekwa Nekuhlolelwa Sandvulelangculazi kanye nekwetfula umkhankhaso Wekusokwa Kwalabadvuna eMtfolamphilo nobe Esibhedlela.IKhabhinethi imema bonkhe bantfu baseNingizimu Afrika kutsi baye emacansini ngalokuphephile; kutsi bahlolelwe sandvulelangculazi lokungenani kanye ngemnyaka kute batsatse tincumo letibhadlile  mayelana netindlela tekuvikela, kwelashwa kunakekela nekwesekela; kanye nekutsi emadvodza nebafana basebentise tinsita tekusokwa kwalabadvuna tasemitfolamphilo nobe tasesibhedlela.Bantfu baseNingizimu Afrika bafanele badlale indzima yabo babuye futsi bahlanganise lisuluhlelo lwe-ABC (Kungayi emacansini, kwetsembeka, kusebentisa ikhondomu) njengendlela yekuphila.1.4. IKhambinethi igcamise kucinisekiswa kwemacala etemgwaco njengencenye yeMkhankhaso Walesikhatsi Semaholide lobitwa   Fika Uphila (Arrive Alive)   ngaphansi kwalengcikitsi  Sibambisene Singasindzisa Tigidzi Tetimphilo , futsi imema  bonkhe basebentisi bemigwaco kutsi babe nesimongcondvo lesinesibopho kakhulu lesivisisa ngalokuphelele kutsi kushayisana kwetimoto kubulala bantfu.1.5. IKhabhinethi incoma inchubekela embili leyentiwe ngekusebentisa ema-ejensi lamanyenti lokwentiwa mayelana nekuphendvula kungenelela kweLihhovisi laMengameli ngeNkhwenkhweti 2013 e-Eldorado Park, kubukana  nekusebentiswa kabi kwetidzakamiva nebudlova bemagenge kanye netinselele temnotfo netenhlalo letihambisana nako.Loku sekuholele ekuboshweni kwebantfu laba-1 431,   lapho khona laba-1 098 balindzele kutekwa kwemacala abo; laba-1 095 batfole ibheyili, labatsatfu basesejele bese kutsi labange-289 balahlwa ngemacala ebugebengu.IKhabhinethi icela imimango kutsi iyekele kusebentisa tindlela letingekho emtsetfweni tekujeziza tigebengu, ngoba loku akukho emtsetfweni kantsi futsi kufaka ligalelo ekutiphatseni ngekwebugebengu. IKhabhinethi ikhutsata imimango kutsi isebentisane nemaphaphoyisa kute kushanyelwe emakhosi ekushushunjiswa kwetidzakamiva nebashushumbisi labenta imisebenti yebugebengu ibe nemandla kakhulu.1.6. IKhabhinethi ililele imindeni nebangani balabo labashone ngenca yekudzilika kwesakhiwo besakhiwa eTongaat, KwaZulu-Natal; ibuye futsi ifisele kwelulama ngekushesha labo labalimele.IKhabhinethi igcizelele kutsi kunemitsetfo yetisebenti levikela imitsetfo yetisebenti yabuye futsi yagceka labo labatsintsekako ekubeni khona kwalenhlekelele. IKhabhinethi igcizelele kutsi loludzaba lufanele lulandzelelwe ngekushesha nangemandla.1.7. IKhabhinethi yemukele kuvulwa kweSikhungo SeSesikhumbuto saNelson Mandela. Lesikhungo siphetse leminye yemicebo yemagugu lebaluleke kakhulu lecuketse imphilo yaBabe Nelson Rolihlahla Mandela.Lemicebo iyincenye yemafa nemagugu etfu labalulekile, ikakhulu lifa letfu lenkhululeko.  Yimicebo yesive setfu futsi idzinga kutsi ilondvolotwe. Hulumende utawuchubeka ahloniphe Nelson Mandela kanye nesitukulwane sakhe sebaholi ngenca  yeligalelo lelikhulu kakhulu labalifakile ekukhululekeni kwetfu.1.8. IKhabhinethi ihalalelisela kuphunyeleliswa lokuchubekako kweluhlelo lwetakhiwonchanti temmango lolubita emathriliyoni lweKhomishini Yekucondziswa Kwetakhiwonchanti yeLihhovisiLaMengameli (PICC) leholwa nguMengameli Jacob Zuma.Lidamu i-Spring Grove lelivulwe nguMengameli lentelwe kufaka ligalelo ekwandzisweni kusatjalaliswa kwemanti kubomasipalati labasitfupha, lekungulaba; Masipalati Welidolobha laseThekwini, uMgungundlovu District, Masipalati Wendzawo Msunduzi, Masipalati Wendzawo Ugu, kanye naBomasipalati Bendzawo iSisonke ne-iLembe.Hulumende wente lutjalomali lolungetulu kwa-R1 wesigidzigidzi, lolwentelwe kutsi luvete imisebenti. Ngesikhatsi kwakhiwa lelidamu kwacashwa samba sebantfu labange-960.1.9. Mengameli Jacob Zuma utawuvakashela Masipalati i-King Sabatha Dalindyebo, Sifundza saseMphumalanga Kapa, mhla tinge-22 Lweti 2013 njengencenye yeLuhlelo Lekucaphela Kusebenta Kwelihhovisi LaMengameli iSiyahlola.Loku kutawufaka ekhatsi kuvakashela eMthatha kuyewuhlola kwentiwa kancono kwesikhumulo setindizamshini kanye naleminye imiklamo lekulendzawo yelihhovisi laMengameli.UMthatha wamenyetelwa njengendzawo yekuChumanisa Kungenelela Kwelihhovisi LaMengameli Lokunelifutse Lelinemandla Lelinesivinini Lesikhulu nga-2009 futsi lokungenelela kubukene nekusombulula tinselele tekusalela emuva kwetakhiwonchanti nekwetfulwa kwetinsita, kute kutfutfukiswe uMthatha.Mengameli utawubuye futsi ahlole ngco, yena matfupha inchubekela embili leyentiwe kutakhiwonchanti tahulumende mayelana nekubakhona kwemanti, gezi kanye nemigwaco kulendzawoSiteshi lesincane se-Thornhill lesivulwe nguMengameli Jacob Zuma sitawuniketa buchakachaka bemandla ekubukana nekusalela emuva kwekwakhiwa kwetindlu leti-25 000.1.10. Mengameli Jacob Zuma utawungenela Luhambo Lwekuvakasha Lolusemtsetfweni loluya e-Accra, leseGhana, kusukela mhla tinge-26-27 Lweti 2013. Lokuvakasha kutawujulisa budlelwane betfu lesinabo neGhana kubuye futsi kutfutfukise kuhwebelana kwangekhatsi kulelivekati.1.11. Mengameli Jacob Zuma bekangusihlalo weKhomishini Yemave Lamabili iNingizimu Afrika neBotswana (BNC) mhla tinge-21 Lweti 2013. Loku kutawundlondlobalisa budlelwane nekusebentisana kwalamave lamabili.  Le-BNC yemnyaka lesezingeni yeTinhloko Tembuso yasungulwa kulomnyaka lophelile kute kuphakanyiswe simo seKhomishini Lehlangene Yalomphelo yeKubambisana kanye neKhomishini Lehlangene Yalomphelo yeKusebentisana kuTekuvikela neKuvikeleka.1.12. IKhabhinethi yemukela kuKhetfwa kweNingizimu Afrika kutsi ibe kuMkhandlu Wemalungelo Eluntfu waMhlabuhlangene  (mhla ti-12 Lweti 2013). Ithemu yetfu icala mhla lu-1 Bhimbidvwane 2014 lokushayisana nekugujwa kweNkhululeko yalelive Yeminyaka lenge-20. Loku kucinisekisa kutinikela kwetfu ekuzuzeni emalungelo eluntfu ato tonkhe takhamuti tetfu, takhamuti tase-Afrika kanye netakhamuti temhlaba.1.13. IKhabhinethi  ihlangana nemmango wemave emhlaba ekubongeni Tinhlangano Letingekho ngaphasi kwaHulumende letifake sandla elusitweni lwekuhhamula simo lesiphutfumako semave emhlaba lwalabo labatsintfwe Sivunguvungu selwandle i-Haiyan ePhilippines.Umoya weBuntfu utawuchubeka wehlise lusizi lwebantfu basePhilippine ngalesikhatsi lesimatima.1.14. IKhabhinethi yemukela lokunye futsi kumenyetelwa kweligcatsi emphilweni yeMklamo Wekwentiwa Kancono Kwemigwaco yaseGauteng Lebotselawayekela, lenetindzawo tekuyihlawulela kuletinye tincenye taleMigwaco Lemikhulu yaseGauteng lokutawucala mhla ti-3 Ingonngoni 2013.Bashayeli betimoto labangakabhaliseli kukhokhela lemigwaco bakhutsatwa kutsi babhalise, kute bente siciniseko sekutsi bayafaneleka kutfola tilinganisomali letinesephulelo.1.15. IKhabhinethi incoma Litiko Letesayensi Netheknoloji  neleMfundvo Lephakeme Nekucecesha kanye neNyuvesi yeTheknoloji i-Cape Peninsula  ngekwetfula i-CubeSat yekucala kulelive, lamuhla, tinge-21 Lweti 2013, eRussia.Lesathelayiti, letawuniketa idatha yesimo selitulu yendzawo lebalulekile, ikhombisa likhono leNingizimu Afrika kumkhakha wesayensi yemkhatsi netheknoloji.1.16. IKhabhinethi yemukele kukhetfwa kweNdvuna Yetemfundvo Lesisekelo Angie Motshekga abe nguSihlalo weNhlangano Yeningizimu Nemphumalanga Afrika yeKulandzelela Imfundvo Lenguyona Yona  (SACMEQ) ngesikhatsi kubanjwe Inkomfajikelele ye-UNESCO Yeminyaka lenge-37; loku kucinisa kutetsemba kunchubo yetfu yetemfundvo netikhungo.Umgomo we-SACMEQ kwenta lucwaningo loluhlanganisiwe nemisebenti yekucecesha letawukhulisa ematfuba ebahleli betemfundvo nebacwaningi kutsi batfole kuceceshwa kutemakhono etebucwepheshe ladzingeka kutekulandzelela, kukala, kanye nekucatsanisa timojikelele tekufundza nebungibo bemfundvo lesisekelo.1.17. IKhabhinethi ibonge Indvuna Yetemfundvo Lephakeme Nekucecesha, Blade Nzimande ngekuhola  umhlangano weTindvuna Tetemfundvo we-BRICS lowente tincumo letingemavulandlela. Lomhlangano wahlelwa emaphetselweni eNkhomfajikelele ye-UNESCO Yekuhlangana Kwe-37. Tindzaba lekwakhulunywa ngato tafaka ekhatsi: kucinisa kusebenta ngekubambisana emkhatsini wemanyuvesi wemave e-BRICS, kusebenta ngekubambisana nelwati lwekuntjintjiselana.LeTindvuna tivumelene ngesidzingo sekusungula indlela lesezingeni lelisetulu letepolitiki netebucwepheshe kute kucondziswe kubuye kuphunyeleliswe tindzawo letikhonjiwe lekufanele kusetjentwe ngekubambisana kuto letitawucondziswa yiNingizimu Afrika njengaSihlalo wamanje we-BRICS. Onkhe lamave langemalunga lasihlanu abuye avumela kukhulisa kusebenta ngekubambisana emkhatsini wemave e-BRICS ne-UNESCO kutemfundvo.1.18. IKhabhinethi yetfule umbiko welive laseNingizimu Afrika ku-UNESCO kutsi 3,3 wetigidzi tabantfu labadzala baseNingizimu Afrika baphotfulile kuMkhankhaso Wekufundza Nekubhala Welinyenti we-Kha Ri Gude. Loku kusondzeta iNingizimu Afrika dvute nekuzuza Mhlabuhlangene wayo: Kutinikela eMfundvweni yaWonkhe Wonkhe lokukutinikela ekunciphiseni ngehhafu silinganiso salelive sekungakwati kufundza nekubhala ungekafiki mnyaka wa-2015.   Lomkhankhaso wetfulwa ngeNdlovana 2008, ngenhloso yekusita 4,7 wetigidzi tebantfu labadzala labangetulu kweminyaka le-15 yebudzala kutsi babe ngulabakwati kufundza nekubhala nekubala ngalunye lwetilwimi leti-11 letisemtsetfweni.1.19. IKhabhinethi ihalalisela labaphumelele batfola Imiklomelo Lekhetsekile Ye-Batho Pele Yavelonkhe Yekucala Ngca leyentelwe kujulisa kusebenta ngekwebungcweti, kuhlonipha, kuklomelisa, kwatisa nekukhutsata kusebenta ngalokukhetsekile ekubeni Sisebenti Seluphiko Lwemisebenti Yahulumende nekwenta siciniseko sekutsi ifika emazingeni lasetulu kakhulu.1.20. IKhabhinethi idvumise kudlala ngekwelikhetselo lokusandza kwetiwa yiBafana Bafana, ema-Proteas kanye neMabhokobhoko yabuye futsi yahalalisela Itumeleng Khune, lowetsiwe kuba Sihlabani Setemidlalo yaseNingizimu Afrika sanga-2013. Igcizelela kutsi sisive lesiphumelelako, iKhabhinethi icaphele kutsi sive saseNingizimu Afrika savuka ngaLesitsatfu ekuseni moya waso umnandzi ngemuva kwekutsi Bafana Bafana bashaye Spain 1-0. IKhabhinethi imema bonkhe bantfu baseNingizimu Afrika kutsi badlale indzima yabo ekwesekeleni emacembu etfu etemidlalo avelonkhe.1.21. IKhabhinethi yatiswe yiKlasta Yetebulungiswa Betebugebengu Nekuvikela (JCPS) kumbiko weMvikeli Wemmango lomayelana netindlela tekuvikeleka ekhaya laMengameli Jacob Zuma eNkandla. IKhabhineti itjeliwe kutsi kukhulumisana kwahulumende neMvikeli Wemmango mayelana naloludzaba bekungekuvikeleka kweNhloko yeLive. IKhabhinethi ibuye yatjelwa kutsi umbiko welitsimba lelisebentako lahulumende lomayelana nekutfutfukiswa kwetekuphepha eNkandla wendluliselwe kuLikomitinhlanganisela Lanomphela leteBunhloli lelashicilela walo Umbiko Lokhetsekile mayelana naloludzaba.  Lelitsimba lelisebentako lahulumende labika kuLikomitinhlanganisela Lanomphela kutsi bekute bufakazi bekutsi Litiko Letemisebenti Yesive likhokhele kwakhiwa kwetindlu taMengameli. Tindvuna letikuKlasta ye-JCPS timenywe emhlanganweni wekuniketa lwatiso lolubanti  futsi tikhona kute tiphendvule imibuto mayelana naloludzaba.2. Tinkhulumiswano netincumo teKhabhinethi letibalulekile2.1. IKhabhinethi ivume luhlaka lweMtsetfo Lohlongotwako lomayelana neMfundvo Lephakeme Nekucecesha: ""Kwakha Inchubo Lekhulisiwe, Nemfundvo Lephakeme Nekucecesha Lehlanganisiwe .""Luhlaka Lwemtsetfo Lohlongotwako, lubeka emasu ekukhula kumigomo leniketwa temfundvo nekucecesha eNingizimu Afrika. Lubeka imigomo yekwenta kancono bunjalo, kuhlanganisa imikhakha leyehlukene yenchubo yangemuva kwekucedza imfundvo yasesikolweni, kanye nekubeka tinchubo tetindlela tisebenti kumikhakha yomibili letimele neyahulumende tingadlala indzima lebalulekile ekwakheni tisebenti letinemakhono.Lomtsetfo ugcizelela kukhula lokufaka konkhe ekhatsi nekucashwa lokubalulekile kuLuhlelo Lwekutfutfukisa Lwavelonkhe (NDP).Litiko Letemfundvo Lephakeme Nekucecesha litawusatisa ngalokuchubekako.2.2. IKhabhinethi yadvunyiselwa kumbiko weLikomiti LeTindvuna mayelana Nekubuyeketwa Kwekunikwa Imali Kwemanyuvesi yabuye futsi yavuma kutsi lombiko ukhishwe kute ummango utewenta tiphakamiso ngawo.Kuniketwa imali kwemanyuvesi akukehluki kuletinselele letibanti lelibukene nato, futsi kufaka ekhatsi kubukana nesimo lesibucayi setikhungo letincishekile kube kucinisekisa kutsi tingucuko letentiswa kumitfombolusito ativimbi likhono letikhungo letingakancisheki kutsi tihlale tibonakala njengaletincintisanako mhlabawonkhe.2.3. IKhabhinethi ivume Lisu le-Bio-economy laseNingizi Afrika.Lisu le-Bio-economy  lisu lelimiselwe kutesayensi lekwenta kucamba kwetesayensi kube yincenye lebalulekile kumatiko lamanyenti.  Kuphindze futsi kudzinge budlelwane lobuhlangene kute kucinisekiswe kutsi i-biotechnology kanye nema-bio innovation ahambisana kakhulu netimakethe kangangobe kutfola kusetjentiswa lokulula eNingizimu Afrika.Lisu le-Bio-economy yaseNingizimu Afrika liniketa injini yetemnotfo umnotfo lomusha lotawutsi ngalokulandzelako unikete sisekelo sekukhula kwakusasa.2.4. IKhabhinethi ivume Luhlelo Lwekwandzisa Imisebenti Yemphakatsi (EPWP) Lizinga Leliphakeme Lesiphakamiso lelizinga lesiTsatfu (2014-2019) kute luphunyeleliswe.Lokuhlosiwe sekukonkhe ngu-7,5 wetigidzi tematfuba emisebenti esikhatsini seminyaka lesihlanu (2014/2015   2018/2019) amiselwe kuTinhlelo Tekucashwa Kumisebenti yaHulumende lokushiwo ku-NDP.IKhabhinethi ivume kusungulwa kweKhomishini Lecondzisa Temisebneti Yahulumende Yelihhovisi LaMengameli kanye nekubika mayelana netinhlelo tekucashwa kutemisebenti yahulumende. Loku kutawentiwa kutsi kuhambisane nemsebenti we-PICC.I-EPWP ihlose kukhulisa ligalelo layo ekubukaneni netinselele letiphindzeke katsatfu tebuphuya, kungacashwa kanye nekungalingani. Kwehla kwemnotfo kwamanje kube nemtselela lomubi kutekucashwa kulelive  futsi sekukhuphule kubaluleka kwe-EPWP njengemtamo lomkhulu wahulumende ekufakeni ligalelo ekutfutfukiseni nasekunciphiseni kungacashwa.2.5. Ikhabhinethi ivume kwetfulwa kweLithulusi lekuChitjelwa kweMtsetfosisekelo weNhlangano yetisebenti Yemave Emhlaba, 1986, ePhalamende kute liciniswe.Inhloso lenkhulu yalokuChitjelwa lokuhlongotwako kutsi kwentiwe bulunga beMtimba Lowengamele weNhlanganano Yetisebenti Yemave Emhlaba bumelwe kakhulu ngekuniketa indlela yekukhetsa lefaka ekhatsi emacembu emalunga awo etindzawo letehlukene, temnotfo netintfo tetenhlalo.Mayelana nekuchubekisa i-ajenda yase-Afrika futsi nangabe kuchitjelwa kweMtsetfosisekelo kwanga-1986 kucale kusebente, iNingizimu Afrika isematfubeni ekuzuza ngekwemibandzela yetimphawu letikhetsekile letibekwe kulelithulusi, kutsi ikhetfwe itfole sihlalo salomphelo.2.6. IKhabhinethi icaphele kwemukelwa kweTincomo Tekuvikeleka Kwelizinga Lekucala Kwetenhlalo letiphakanyiswe yiNhlangano Yetisebenti Temave Emhlaba yabuye futsi yavuma kwetfulwa kwaleTincomo kute ticiniswe ePhalamende.Lizinga Lekucala Lekuvikela Tenhlalo yisethi yetinchubomgomo letihlanganisiwe leyentelwe kucinisekisa kuciniseka ngekwemali lengenako kanye nekufinyelela tinsita letibalulekile tawonkhe wonkhe, linake ngalokukhetsekile emacembu lasengotini kanye nekuvikela nekuhlomisa bantfu ngemakhono kuwo wonkhe umjikeleto wekuphila.2.7. IKhabhinethi ivume kutsi iNingizimu Afrika ingenise Inkomfa Yesine Yemchudzelwano Wemave Emhlaba we-BRICS  nga-2015.Lenkomfa iniketa inkhundla yekuntjintjiselana imibono kuma-ejensi etekuchudzelana kanye nebeluleki labangesibo bahulumende labavela emaveni e-BRICS. Loku kucinisisa kuchumana kwetikhungo lokuholela ekusebentisaneni ngekubambisana emaveni emhlaba emkhatsini walamalunga. Lenkomfa ibanjwa njalo nje ngeminyaka lemibili futsi ingeniswa Tiphatsimandla Tekuncintisana temibuso yemalunga e-BRICS.2.8. IKhabhinethi ivume kwetfulwa kweNchubomgomo Yekukhetfwa Kwetisebenti Letibukana Nekwehluleka Kukhokhela Tikweleti yiNkhosi Yenkantolo Lephakeme ePhalamende nekushicilelwa kuGazethi yaHulumende.Lenchubomgomo itawugcila ekukhutsateni kusebenta ngekungagucugucuki, kusebenta ngalokufanele, kubeka tintfo ebaleni kanye nekuzuza kwalokungukona kwebantfu labebancishwe ematfuba lubandlululo phambilini.Tinkhosi Tenkantolo Lephakeme emahhovisi abomantji lehlukene phambilini betinemandla ekuncoma todvwana ngekuya kwekuhumusha kwato umtsetfo wetinchubo lekufanelwe tilandzelwe emahhovisi ato.2.9. IKhabhinethi ivume kusetjentiswa ngalokusemtsetfweni kwamhla ti-3 Lweti kuya mhla ti-3 Ingongoni njengeNyanga Yavelonkhe Yekucaphelisa Ngemalungelo Ebantfu Labaphila Nekukhubateka.Inyanga Yavelonkhe Yekucaphelisa Ngemalungelo Alabakhubatekile, isukela kuLusuku Lwebantfu Labaphila Nekukhubateka, iniketa lelive sikhatsi sekugcila sekukhombisa nekugubha inchubekelembili yekuniketa bantfu labaphila nekukhubateka kufinyelela ngekulinga temfundvo, imisebenti lenesitfunti, temphilo, kutfutfukiswa kwetindzawo tasemaphandleni kanye nesimondzawo lesiphephile nalesivikelekile, emkhatsini walokunye.2.10. IKhabhinethi ivume idizayini yeluhlavumali ye-South African Mint Company  yesikhumbuto seligcogco lemali lwanga-2013 kanye neluhlavumali lwa-R2 lolusetjentiswako.a) Luhlavumali lwa-R2 Lolusetjentiswako: 2 lo-R2 loo lwa-R2 looli lwa-R2 lotenchubek ib) R2 Luhlavumali LoluliSiliva Lwesikhumbuto: uUmgubho Weminyaka le-100 we-Union BuildingsBc) Luchungechunge Lweluhlavumali LwePhrothiya Lwanga-2013 : tImphilo yeLichawe: NR Mandela Lwsigaba sebuntfwana)2.11. IKhabhinethi ibuye futsi yavuma emadizayini esikhumbuto seligcogco lweluhlavumali lwanga-2014 neluhlavumali lolusetjentiswako:a) Luchungechunge Lweluhlavumali LwePhrothiya: wImphilo yeLichawe: NR Mandelaai imfundvo)b) Luchungechunge Lweluhlavumali Yemvelo: ""Batingeli Basebusuku""c) Luchungechunge Lweluhlavumali Loluligolide lwa-R1: asebusuku""li lolusetjentiswako inchubekkd) Luchungechunge Lweluhlavumali Loluligolide lwa-R2: asebusuku""li lolusetjentiswako inchubekke) Luchungechunge  Lweluhlavumali Lwemchele ne-Tickey LetiyiSiliva: ""Titimela taseNingizimu Afrika""f) Luchungechunge  Lweluhlavumali Lwe-Sterling Silver: erling Silver Lweluhlavumali Lwe-igolide lwa-R2: asebusukug) Luhlavumali Lwesikhumbuto lwe-R200: uIminyaka Lenge-20 Yentsandvo Yelinyenti h) Luhlavumali Lwemchele Wesikhumbuto Lwa-R2  we-Sterling Silver: eIminyaka Lenge-20 Yentsandvo Yelinyenti i) Luhlavumali lwa-R5 Lolusetjentiswako: lIminyaka Lenge-20 Yentsandvo Yelinyenti Lokudizayinwa kwaloluhlavumali letinhlavu kanye neKumenyetelwa kwayo kutawubhalwa kuGazethi yaHulumende. Ngemuva kwaloko letinhlavumali titawukhicitwa tibuye titsengiswe ngetindlela letetayelekile.3. Kubekwa etikhundleni3.1. IKhabhinethi ivume kubekwa esikhundleni kwaNks. Gugulethu Brightness Nokukhanya Khoza njengeMcondzisi weSiphatsimandla Setekundiza SaseNingizimu Afrika.3.2. IKhabhinethi ivume kubekwa etikhundleni kwalamalunga lalandzelako kuBhodi Yenhlangano Yelutjalomali Lwahulumende (PIC):a) Mnu. Roshan Morar (uphindze uyakhetfwa futsi)b) Mnu. Sebenzile Patrick Mngconkola (uphindze uyakhetfwa futsi)c) Nks. Dudu Hlatshwayod) Nks. Sibusisiwe Nkosinomusa Ngubanee) Mnu. Trueman Tandabantu Goba3.3. IKhabhinethi ivume kubekwa etikhundleni kwalamalunga lalandzelako kuBhodi ye-Export Credit Insurance Corporation of South Africa Limited:a) Mnu. Motshoanedi Johannes Lesejane (Sihlalo uphindze uyakhetfwa futsi)b) Nks. Vuyelwa Viola Matsiliza (Mcondzisi Longekho Kusigungu Lesiphetse)c) Nks. Fagmeedah Petersen (Mcondzisi Longekho Kusigungu Lesiphetse)d) Nks. Siobhain O'Mahony (Mcondzisi Longekho Kusigungu Lesiphetse)Imibuto ingacondziswa ku:Phumla Williams (Libambela Lasomlomo  WeKhabhinethi)Inombolo yekuchumana: 083 501 0139Issued by: Government Communications"
Sitatimende semhlangano weKhabhinethi wamhla ti-4 Ingongoni 2013,5 Dec 2013,https://www.gov.za/statement-cabinet-meeting-4-december-2013,https://www.gov.za/ss/sitatimende-semhlangano-wekhabhinethi-wamhla-ti-4-ingongoni-2013,"05 Dec 20131. Tincumo teKhabhinethi etindzabeni letigcamile kulesimo sanyalo1.1. IKhabhinethi ihalalisele Litiko Letemfundvo Lesisekelo, bothishelanhloko, bothishela kanye nebafundzi kucedza ngemphumelelo luhlolo Lwamatikuletjeni lwanga-2013.IKhabhinethi yemukela kukhishwa kweTinhlolo Tavelonkhe Temnyaka ka-2013 lamuhla, mhla ti-4 Ingongoni 2013, lekulithulusi lelihle kakhulu lekuhlola lelisita Litiko Letemfundvo Lesisekelo kutsi lilandzelele inchubekela embili yemiphumela yekufundza libuye futsi lente kancono bungibo betemfundvo.1.2.      IKhabhinethi iyachubeka futsi incoma Litiko Letemfundvo Lesisekelo kanye neKhomishini Yekucondziswa Kwesakhiwonchanti yeLihhovisi laMengameli (i-PICC)  ngelizinga lelisembili lekwetfulwa kwetincwadzi tekufundza, tincwadzi tekusebentela, ifenisha, kanye nekuniketa sikolwa sinye ngeliviki kusukela mhla tinge-22 Kholwane 2013, njengencenye yeLisu Lwetakhiwonchanti Lwavelonkhe.IKhabhinethi yemukele kwetfulwa kweStanley Nkosi Sinter Mine yeNkampani yeKalagadi Manganese, Hotazel, eNyakatfo Kapa, lekusikhungo lesikhulu semhlaba sekukhicita i-manganese sinter. Loku kuyincenye yemiklamo lechunyaniswa yi-PICC, leholwa nguMengameli Jacob Zuma. Ngenca  yalomklamo, iNyakatfo Kapa seyitfole kusitwa ngemali yekusungula ibhizinisi lebalelwa ku-R6,5 wetigidzigidzi, eminyakeni lemine, lokuholele ekubeni khona  kwemisebenti ngco lokungenani le-3 000, kanye nekutfutfukiswa kwemakhono elusha lwendzawo.1.3. Mengameli Jacob Zuma utawuhlonipha  Lusuku Lwekucolelana Nekubuyisana mhla ti-16 Ingongoni e-Union Buildings ngaphasi kwalengcikitsi:   Kwakha Sive, Kuvana  Kwemmango Nekubuyisana .Lomgubho wenteka ngesikhatsisinye nemkhosi wekugubha iminyaka le-100 ye-Union Buildings njengesihlalo sahulumende. Kutawuvulwa sitfombe lesibatiwe saMengameli waphambilini Nelson Mandela, lichawe lenkhululeko nekubuyisana lelive letfu, e-Union Buildings njengencenye yekukhumbula. IKhabhinethi imema bonkhe  bantfu baseNingizimu Afrika kutsi basebentise lelilanga kubuyeketa emabanga lavelele lesiwahambile njengesive mayelana nekuphila nekusebenta ndzawonye.1.4.      Lisekela LaMengameli Kgalema Motlanthe utawuhola Ingcungcutsela Yebuholi Yahulumende Yesibili e-CSIR International Convention Centre, ePitoli kusukela mhla ti-10 kuya kumhla ti-12 Ingongoni 2013. Lengcungcutsela itawuhlanganisa ndzawonye baphatsi labakhulu labavela kuyo  yomitsatfu imikhakha yahulumende, ngenhloso yekwenta kancono kuvisisa lokwabelwanako mayelana nendzima ledlalwa Temisebenti Yahulumende ekuhlangabetaneni netidzingonchanti tebantfu baseNingizimu Afrika kanye nekuhola kutfutfuka kwemnotfo wetfu.1.5. Mengameli Jacob Zuma utawemukela angenise  Inkhosi yaHulumende weMave ase-Malaysia, Tuanku Abdul Halim Mu'adzam Shah, mayelana nekuVakasha kwembuso Lokusemtsetfweni e-Union Buildings mhla ti-10 Ingongoni 2013. Lokuvakasha Kwembuso Lokusemtsetfweni kutawujulisa buhlobo betfu  ne-Malaysia betepolitiki netemnotfo kanye nekusebenta njengelitfuba lekuchubekisela embili i-Ajenda yetfu yase-Afrika.1.6. IKhabhinethi icocisene yabonisana ngalokujulile ngekwetfulwa kwembiko yiNdvuna yeLitiko Letemisebenti Yesive mayelana neLitsimba Lelimisiwe Lekusebenta Emkhatsini Wetindvuna mayelana nekutfutfukiswa kwetekuphepha etindlini taMengameli taseNkandla. IKhabhinethi ivume tincomo yabuye yakhipha sicondziso sekutsi lombiko awetfulwe esiveni. Sigungu seTindvuna Setekuphepha kanye neNdvuna Yetemisebenti Yahulumende itawucatsatela betindzaba ngaLesibili, 10 Ingongoni 2013.1.7. IKhabhinethi yemukela imiphumela yeForamu yesibili ye-BRICS Yetekutfutfukiswa kwetindzawo tasemadolobheni kanye neForamu yesitsatfu Yebudlelwane Bemadolobha Lamakhulu Nekubambisana Kwabohulumende Bendzawo. LeForamu yagcila kutidzingo temazinga ahulumende lehlukene kucinisa kukhulumisana nekubambisana kutindzawo tetakhiwonchanti, kutfutfukiswa kwemmango, umnotfo lonenchubekela embili longatfuncisi intfutfu lengcolisa simondzawo, kuntjintjiselana kwemasiko, lutjalomali nekwendluliswa kwetebucwepheshe.1.8. IKhabhinethi yemukela emave ase-Afrika la-16 kanye nebalandzeli bawo labahlanganyela kuMchudzelwano wesiTsatfu we-Orange African Nations Championship (CHAN) emkhatsini wamhla ti-11 Bhimbidvwane namhla lu-1 Indlovana 2014 eNingizimu Afrika.Kusingatsa lomchudzelwano webhola letinyawo kutawenta iNingizimu Afrika yakhele kumshiyandvuku longuwo weNdzebe Yemhlaba ye-FIFA  yanga-2010 kanye neNdzebe Yemave Ase-Afrika yanga-2013, ibuye futsi ijulise ngalokuchubekako kuvana kwemimango neligcabho lavelonkhe.Lomchudzelwano webhola letinyawo ubuye futsi uvete litfuba lekutsi bantfu baseNingizimu Afrika bakhangise ngelive letfu njengendzawo levakashelwa kakhulu, yetekuhwebelana kanye neyelutjalomali.1.9. Kulesikhatsi semaholidi, hulumende uhola imikhankhaso leminyenti ngekubambisana nayo yonkhe imikhakha yemmango kute acinisekise kutiphatsa ngalokunesibopho nangalokuphephile. Imikhankhaso lehamba embili emkhatsini wayo yonkhe Tindlela Tekuphila Letikahle, Fika Uphila, Imikhankhaso Yemalanga la-16 Ekulwa Nebudlova Lobentiwa Kubomake Nebantfwana neLusuku Lwengculazi Lwemhlaba. Bonkhe bantfu baseNingizimu Afrika bafanele badlale indzima yabo ekwenteni lemikhankhaso iphumelele. Hulumende angeke akhone kuyiphumelelisa yedvwana.Kulesikhatsi kubonakala ngalokwengetiwe kwetisebenti leticinisekisa kulandzelwa kwemtsetfo  lapho bakanekise khona emigwacweni kanye nemisebenti yekuphenya leyentiwa kulo lonkhe lelive kutawucinisekisa kutsi bantfu baseNingizimu Afrika baphephile.Basebentisi bemigwaco bakhunjutwa kutsi banganatsi bese bashayele, futsi banganatsi bese bahambe ngetinyawo. Labo labatawutfolakala banelicala lekwephula umtsetfo kutawubukwana nabo ngekuya kwemtsetfo ngalokuphelele.1.10 IKhabhinethi imema bonkhe bantfu  baseNingizimu Afrika kutsi bacaphele ngalokwengetiwe kute baciniseke kutsi bantfwabentfu bayanakekelwa futsi bagcinwa khashane netingoti letingabalimata. Kungumsebenti nesibopho sebatali, bagcini  bebantfwana kanye nemmango kucinisekisa kuphepha kwebantfwana, ikakhulu kulesikhatsi lesitako.1.11 Njengoba kungumhlangano weKhabhinethi wekugcina ku-2013, emalunga eSigungu Lesiphetse afisela bonkhe bantfu baseNingizimu Afrika,  sikhatsi semaholidi nemigubho  sekuphumula, lesinekuthula nekuphepha. IKhabhinethi isimema sonkhe tsine lesingakhona, sikhombise Buntfu  ngekutsi sisite bantfu nemindeni lengakhoni kutisita, nekukhombisa lutsandvo neluvelo njengesive lesinakekelanako nalesihloniphanako.2. Tincumo TeKhabhinethi Letibalulekile2.1. IKhabhinethi ivume Inchubomgomo ye-Broadband Yavelonkhe, Lisu Nekuhlela lokubitwa ngekutsi yi-South Africa Connect. Loku kutawufaka ligalelo lelikhulu ekutfutfukeni kwemnotfo, kutfutfuka nasekuvuleni ematfuba emisebenti. Injongo lenkhulu lapha kuzuza sivinini sekudawunloda lesifananako lesisemkhatsini se-100 mbps ungekafiki unyaka wanga-2030.Kute kufinyelelwe kulenjongo lehlosiwe ngendlela lenenchubekela embili, kunetinjongo letihlosiwe letingabuyeketwa kucalwe ngesivinini semsebentisi lonelwati lolusemkhatsini lwe-5 mbps lesifanele sifinyelelwe nga-2016 futsi sitfolwe bantfu labange-50% welinani lebantfu ne-90% nga-2020. Kubuye kwabekwa tinjongo letihlosiwe tekuchunywa kwetikolwa nemitfolamphilo nemkhakha wahulumende jikelele. Ingcucuko leyenteka ngesivinini lesikhulu kutebucwepheshe be-broadband isho kutsi letinjongo letihlosiwe titawubuyeketwa njalo ngemnyaka.2.2. IKhabhinethi ivume kutsi kufakwe kuGazethi Luhlakamtsetfo Lwenchubomgomo Yelwatiso Loluhlanganisiwe Lwavelonkhe kanye Netebucwepheshe Betekuchumana (i-ICT) kute ummango ubonisane ngalo.Loluhlakamtsetfo lubukene nesidzingo sekuchibela tinchubomgomo nemitsetfosimiso kute ifake ekhatsi tingcuko letetenteka njalo nje ngesivinini lesikhulu ku-ICT kuleminyaka lesikuyo. Lenye yetintfo legcile kuto tekuchumana ngetincingo, i-broadband kanye netinsita tetekuposa. Kutawubanjwa imihlangano yekulalelwa kweluvo lwemmango kute tonkhe tifundza nakusuka lomnyaka lotako.2.3. IKhabhinethi ivume kuchitjelwa kweNchubomgomo Yekuntjintjela Kutekusaka Tedijithali lokuphatselene kakhulu nekutsi ingabe Libhokisi Langetulu Lesethi (STB) (emadekhoda) ngabe afanele abe nenchubo lewalawulako yini noma cha. Letinye tetindlela letisetjentisiwe nakutsatfwa sincumo ngunati letilandzelako:sidzingo sekusheshisa kuntjintjela kudijithali, ikakhulu kwetfula bubanti bekusebenta kwemagagasi ekuhogela kwemsakato wemoya;kucinisekisa kutsi selekelelo sahulumende sisetjentiswa kahle ngalokukhicitako;kwenta imboni yema-elekthroniki isebente futsi yakhe ematfuba emisebenti;kuzuzisa bosomabhizinisi labasafufusa;kunciphisa simo lapho khona lokubonakala kungaba timakethe teNingizimu Afrika, kutfolakale sekugcwaliswa ngema-STB lashiphile langasebenti ngalokuphelele;kuvikela tifiso teNhlangano Yetekusakata yaseNingizimu Afrika (i-SABC);kuba neluvelomiva kutingucuko letenteka ngesivinini lesikhulu kutekusakata nemkhakha we-ICT ngekuphelela kwayo;kunciphisa umgamu wekugodlwa ngumuntfu munye kanye nekukhutsata kuchudzelana ngekutsi kwakhiwe indzawo yebadlali labasha emakethe yethelevishini lekhokhelwako ngaphandle kwekuzuza kuHulumende ngalokungafanele.kunciphisa kutsatselwa tinyatselo temtsetfo lokungentiwa basakati nabosomabhizinisi labangakhinyabeta lenchubo yekuntjintja.Nakuhlanganiswa ndzawonye letindlela kanye naletinye, iKhabhinethi incume kutsi kungasetjentiswa inchubo yekulawula. Nanoma kunjalo, le-STB, itawuba nenchubo yekulawula letawuvikela lutjalomali lwaHulumende etimakethe te-STB letelekelelwako futsi nemboni yema-elekhthronki futsi, ngetingucuko tetebucwepheshe letenteka ngemandla, letitawusetjentiswa basakati esikhatsini lesitako lekungenteka bangafuni kuyisebentisa manje.Kugwema kutsi basakati lababhalisile bazuze ngalokungafanele kunchubo yekulawula ye-STB, lutjalomali lwaHulumende kuNchubo Yekulawula i-STB lutawutfolwa kubasakati lababhalisile labakhetsa kusebentisa inchubo Yekulawula i-STB.IKhabhinethi icela onkhe emacembu kutsi ayekele kungevani kwawo kwaphambilini futsi asebentisane nahulumende ekusebentiseni luhlelo lwekuntjintjela kudijithali masinyane ngendlela lekungakhonwa ngayo kutifiso telive.2.4. IKhabhinethi ivume tindlela lekuhloswe kutsi tisetjentiswe ekwelekeleni emakhaya lacwile etikweletini kanye nekucinisa kusimama kutetimali Indvuna Yetetimali neyeTekuhweba neTimboni tigunyatwe kuphumelelisa tindlela tekuvikela kute kuncishiswe bungoti bekucwila etikweletini ngekusebentisa timalimboleko tesikhatsi lesitako. Loku kufaka ekhatsi kuniketa luhlelo loluhlanganyelwe lwetinyatselo letisebenta ngemphumelelo kusita emakhaya kwamanje lacwile kakhulu etikweletini, kanye nekuvikela emakhaya kutsi angacwili kakhulu etikweletini esikhatsini lesitako.Indvuna Yetetimali itawubuye itsatse tinyatselo tekukhutsata bacashi kutsi basite tisebenti tabo leseticwile kakhulu etikweletini ngekutsi baphenye kute bacinisekise timali letikhokhiswa tisebenti ngulabo lababakweletako, bese baniketa letisebenti tindlela tekuphila mayelana nekusetjentiswa kwemali.2.5. IKhabhinethi ivume Umtsetfo Lodzingidvwako mayelana neNchubomgomo Yavelonkhe Yekulawulwa Kwesimondzawo Selwandle. Lenchubomgomo ibeka indlela lechumene yekulawula umkhakha ekulawulweni kwesimondzawo selwandle. Loku kutawenta iNingizimu Afrika ikwati kubukana netinselele letikhulako letibangwa lifutse lebantfu kusimondzawo selwandle ngalokunemphumelelo kakhulu, kube kutsi ngaso sona leso sikhatsi kube kukhulisa emandla ekutfutfuka kwemnotfo lokuvetwa lwandle.2.6. IKhabhinethi ivume Timo tekugcina Tenchubomgomo Yemanti Avelonkhe  yabuye futsi yacaphela inchubo yekubonisana nemmango leyentiwa mayelana nekuphetsa kuBuyeketwa Kwenchubomgomo Yemanti Avelonkhe.Timo Tenchubomgomo Yemanti letinsha temukela simo sekulawulwa kutfutfukiswa kwemanti, lokubukana nekuchumana emkhastini wekulawulwa kwemanti kanye nemigomo yahulumende yekutfutfukisa nekwenta tingucuko. Loku kubukela lonkhe luchungechunge lwekubaluleka kwemanti mayelana nekutsi emanti angalifaka kanjani ligalelo ekuzuzeni kutfutfuka lokulinganako, lokuzuzisako nalokunenchubekela embili kulo lonkhe lelive.2.7. IKhabhinethi ivume inchubo yekuphindza kwentiwe eMabhodi Emanti ahambisane naletintfo letiyimfica Tesigodzi Letisebentisa Emanti. Loku kulandzela umbiko wekugcina lophakamisa kuhlelwa kabusha kweMabhodi Emanti.Umsebenti lomkhulu Wetintfo Tesigodzi Letisebentisa Emanti kutawuba kutfutfukisa nekulawula sakhiwonchanti lesibanti (kuniketa emanti nemitfombo yemanti) kufaka ekhatsi kuniketa timali, kutfutfukiswa kwemiklamo kanye nekusebenta nekukugcina kusesimeni lesifanele lesichubekako. Loku kutawenta kutsi kuniketwe lusito kancono kuhulumende wasekhaya, lokusidzingo lesikhulu sekuhlelwa kabusha kwawo wonkhe lomkhakha.2.8. IKhabhinethi yemukele kuphunyeleliswa kwekugonyelwa i-Human Papiloma Virus, lokutawentiwa  ngemkhawulo wetinyanga letisitfupha, nga-2014, kumantfombatana laneminyaka leyimfica kuya kulelishumi budzala ngekusebentisa Luhlelo Lwetemphilo Lwesikolwa Loluhlanganisiwe. Loku kuhambisana nesincomo seNhlangano Yetemphilo Yemhlaba.Inhloso lapha kunciphisa ematfuba ekutsi emantfombatana abe sengotini yekutfola mdlavuta wesibeletfo ekuhambeni kwesikhatsi nasakhulile, futsi kutawuchubeka kufake ligalelo ekwenteni kancono lizinga letemphilo labomake futsi kukhulise linani leminyaka yabo yekuphila lelindzelekile kubuye futsi  kwehlise kuba khona kwetifo letitsatsa sikhatsi lesidze kwelapheka letingatsatselwana.3. Imitsetfosivivinyo3.1       IKhambinethi ivume kufakwa kugazethi kweLuhlaka Lwemtsetfosivivinyo We-Agrement South Africa, 2013 kanye neMemorandumu yeMigomo yaloMtsetfosivivinyo kute ummango wente tiphakamiso.Loluhlaka lweMtsetfosivivinyo lwenta kutsi kwemukelwe i-Agrement South Africa, njengesikhungo sahulumende. Ibhodi ye-Agrement South Africa yetfweswe umtfwalo, emkhatsini walokunye, wekuhlola kulungela inhloso kwemikhicito lephatselene nekwakha lengekho ezingeni lelimisiwe noma tinchubo letisetjentiswa kumboni yekwakha, futsi yente emazinga avelonkhe.Loku kutawufaka ligalelo ekwakhiweni kwemboni yekwakha lekugucugucuka njalo lenemisebenti leminyenti nalenekucamba lenemtselela lomuhle ekuvulweni kwematfuba emisebenti kube futsi kufaka ligalelo kutinhlelo tetakhiwonchanti taHulumende.3.2. Ikhabinethi ivume kwetfulwa ePhalamende kweMtsetfosivivinyo Wekuchibela Libhange Letekutfutfukisa Le-Afrika LeseNingizimu, 2013. Lomtsetfosivivinyo uchibela Umtsetfo weLibhange Letekutfutfukisa Le-Afrika LeseNingizimu, 1997.Kugcilalisu kwaloMtsetfosivivinyo wekuChibela kuvumela kukhula kwekusebenta kweLibhange Letekutfutfukisa Le-Afrika LeseNingizimu kunoma ngabe nguliphi live lelikuLivekati le-Afrika netihlenge tayo telwandle.Loku kutawenta lelibhange lihlanganyele kutakhiwonchanti letinkhulu nakuleminye imiklamolisu ngaphandle kwesigodzi seMave Latfutfukako ase-Afrika leseNingizimu (i-SADC) lesinemandla ekwenta kuhweba kubencono nekukhula kwemnotfo kulesigodzi libuye futsi lesekele emakhomishini eNingizimu Afrika nalelinye live nekutinikela ekuhlanganiseni tigodzi.3.3. Khabhinethi ivume kutsi kwetfulwe luhlaka lweMtsetfosivivinyo Wekulawula Umkhakha Wetetimali kute ummango wente tiphakamiso, kute unikete emandla ekutinikeleni kweNingizimu Afrika ku-G20.Inhloso yaloMtsetfosivivinyo kwenta umkhakha wetetimali ube ngulophephile ngekuphumelelisa  inchubo yekulawula 'ye-twin peaks', lokusho kwakhiwa kwetilawuli letimbili: sinye lesinesibopho setekuphepha nekuba ngiko kwetikhungo tetetimali bese kutsi lesi lesinye sibe nesibopho sesimo setikhungo tetimali letiphatsa ngayo umsebenti  wato.4. Kubekwa etikhundleni4.1. IKhabhinethi ivume kubekwa esikundleni kwa-Esther Sara Makau sekuba Sikhulu Setimali Lesikhulu kuLitiko Letebuciko Nemasiko.4.2 IKhabhinethi ivume kubekwa etikhundleni kwanaba labalandzelako kuLitiko Letekuchumana.Reneva Fourie esikhundleni seLisekela Lemcondzisijikelele: Kutfutfukisa Inhlangano Yelwatiso Nekucwaninga;Tinyiko Moses Ngobeni esikhundleni seLisekela Lemcondzisijikelele: Kutfutfukiswa Kwesakhiwonchanti Se-ICT;Sibongile Vulikhaya Makopi esikhundleni seLisekela Lemcondzisijikelele: Kwengamela Kwetinkampani Tembuso Nekutfutfukiswa Kwetebhizinisi Ye-ICT.4.3. IKhabhinethi ivume kubekwa kwaSiyakhula Paradise Simelane esikhundleni sekuba Sikhulu Lesikhulu Setetimali kuLitiko Letekutfutfukiswa Kwetindzawo Tasemaphandleni Netingucuko Kutemhlaba.4.4. IKhabhinethi ivume kuphindza kukhetfwa kwaSiyabulela Thomas Tsengiwe esikhundleni saKhomishani Lomkhulu weKhomishini Yekulawulwa Kwetekuhwebelana Temave Emhlaba.4.5. IKhabhinethi ivume kubekwa kwaNks. Thezi Rosemary Mabuza njengeLisekela laKhomishani kuKhomishini Yavelonkhe Yebatsengi.4.6. IKhabhinethi ivume kubekwa kweMnu. Themba Thomas Cyril Dlamini esikhundleni sekuba Mphatsi Lomkhulu kuBhodi Yetekugembula Yavelonkhe.4.7. IKhabhinethi ivume kubekwa kwa-Adv. Solomon Makhosini Msibi njengeMphatsi Lomkhulu kuNhlangano Yetekulawula Kwetitfutsi Emgwacweni.4.8. IKhabhinethi ivume kubekwa kwanaba labalandzelako etikhundleni tekuba malunga eBhodi Ye-RTMC:Nks. Thembeka Mdlulwa (Lilunga Lelingekho Kusigungu Lesiphetse)Mnu. Ike Nxedlana (Lilunga Lelingekho Kusigungu Lesiphetse)Nks. Nalini Maharaj (Lilunga Lelingekho Kusigungu Lesiphetse)Mnu. Rowan Graham Nicholls (Lilunga Lelingekho Kusigungu Lesiphetse)Nks. Morwenyane Maria Mathabathe (Lilunga Lelingekho Kusigungu Lesiphetse)Mnu. Zola Malvern Percival Majavu (Lilunga Lelingekho Kusigungu Lesiphetse)Mnu. Sam Ledwaba (Lilunga Lelingekho Kusigungu Lesiphetse).4.9. IKhabhinethi ivume kubekwa etikhundleni kwalaBacondzisi Labangekho Kusigungu Lesiphetse labandzelako kuBhodi Yeliposi LaseNingizimu Afrika:Mnu. Templeton MagezaMnu. Sihle Joel NgubaneNks. Selebaleng Primrose (Boitumelo) MothelesiMnu. Sathiaseelan Gounden.4.10     IKhabhinethi ivume kubekwa etikhundleni kwanaba labandzelako ku-Inaugural Board of National Radioactive Waste Disposal Institute:Phrof. Gordan Sibiya (Sihlalo)Clive Douglas KnealeEric Peter McDonaldQueen Nothando GopoMathews Mateo MathebeDkt. Margaret Msongi MkhosiNolwazi Zandile CobbinahJustin Daniel.4.11. IKhabhinethi ivume kubekwa etikhundleni kwanaba labalandzelako Baphatseli Labakhetfwe Ngumcashi kuSikhwama Sempensheni Yetisebenti Tahulumende:Mnu. Stadi Mngomezulu (Umgcinimafa Wavelonkhe)Mnu. Bhekithemba Thabo Gamedze (Indvuna Yetetimali)Dkt. Renosi Mokate (Indvuna Yetetimali)Dkt. Malcolm Barry Kistnasamy (Litiko Letemphilo)Nks. Gladys Modise (Litiko Letemfundvo Lesisekelo)Nks. Esther Euphane Aletta (Barbara) Watson (Litiko Letemisebenti Yahulumende Nekuphatsa)Mnu. Nkhangweleni Seth Makhani (Litiko Letekuvikela)Nks. Moira-Anne Moses (Inhlangano Yelutjalomali Yahulumende).  IKhabhinethi ivume kubekwa etikhundleni kwanaba labalandzelako Baphatseli Labamelele Labakhetfwe Ngumcashi:Nks. Lindy Ann Bodewig (Umgcinimafa Wavelonkhe)Adv. Lindiwe Grace Nkosi-Thomas (Indvuna Yetetimali)Mnu. Abel Sithole (Indvuna Yetetimali)Dkt. Thamizhanban Pillay (Litiko Letemphilo)Dkt. Mogenthiran Shunmugam (Morgan) Pillay (Litiko Letemfundvo Lesisekelo)Dkt. Lesiba Alex Mahapa (Litiko Letemisebenti Yahulumende Nekuphatsa)Brigadier Johan David Griesel (Luphiko Lwetemisebenti Yemaphoyisa LwaseNingizimu Afrika)Nks. Rejane Woodroffe (Inhlangano Yelutjalomali Yahulumende).4.12     IKhabhinethi ivume kubekwa kweMnu. Andrew Zaloumis esikhundleni sekuba Mphatsi Lomkhulu we-iSimangaliso Wetland Park Authority.4.13     IKhabhinethi yemukele kuphindza kukhetfwa kwanaba labalandzelako etikhundleni Tenhlangano Yemlawuli Wavelonkhe Wetidzingo Letiphocelelekile:Jeff Molobela (Sihlalo)Mnu. Nico Vermuulen (Lilunga Lelingekho Kusigungu Lesiphetse)Nks. Funzani Asnath Melato (Lilunga Lelingekho Kusigungu Lesiphetse)Nks. Susanna Elizabeth Moolman (Lilunga Lelingekho Kusigungu Lesiphetse)Phrof Sadhasivan Perumal (Lilunga Lelingekho Kusigungu Lesiphetse)Nks. Dora Ndaba (Lilunga Lelingekho Kusigungu Lesiphetse)Mnu. Paul Serote (Lilunga Lelingekho Kusigungu Lesiphetse)Mnu. Sipho Reginald Zokode (Lilunga Lelingekho Kusigungu Lesiphetse).Imibuto ingacondziswa ku:Phumla Williams (Libambela Lasomlomo WeKhabhinethi)Inombolo yekuchumana: 083 501 0139Issued by: Government Communications"
Sitatimende semhlangano weKhabhinethi wamhla ti-19 Indlovana 2014,21 Feb 2014,https://www.gov.za/statement-cabinet-meeting-19-february-2014,https://www.gov.za/ss/sitatimende-semhlangano-wekhabhinethi-wamhla-ti-19-indlovana-2014,"1. Tincumo teKhabhinethi etindzabeni letigcamile kulesimo sanyalo1.1. Inkhulumo ye-24 Letfulelwa Sive (SoNA) kusukela kwangena intsandvo yelinyenti yente kwaba nekuhlolisiswa kwethemu yekugcina ekwetfulweni kwetinhlelo tahulumende letisembili tanga-2009-2014.  Kwetfulwa kweluhlelo lwemiphumela nga-2009 kwente kutsi kube nekulandzelela lokusekelwe ebufakazini futsi lokugcile emiphumeleni yekuphumelelisa lokwenta kube nekuciniseka kutsi hulumende wenta kahle nangemphumelelo.  1.2. Kulandzela Inkhulumo Letfulelwa Sive kanye neNkhulumophikiswano ngeNkhulumo Letfulelwa Sive, luchungechunge lwanyalo lwetinkhulumo teTindvuna nebetindzaba lutawuniketa litfuba lekukhulumisana neTindvuna letehlukene letitawuchaza kabanti ngeNkhulumo yaMengameli.  Umbiko wethemu yekugcina yesikhatsi lesisukela ku-2009 kuya ku-2014 utawengetwa bufakazi lobusekelwe Embikweni Wekubuyeketa Iminyaka lenge-20 loyincenye yemkhankhaso wekugubha umkhosi weNkhululeko Yeminyaka lenge-20.   Bonkhe bantfu baseNingizimu Afrika bayamenywa kutsi Dlala Incenye Yakho ekubuyiseleni emuva lifa lelubandlululo ngekugubha umkhosi weNkhululeko Yeminyaka lenge-20, ekuboniseni kutsi iNingizimu Afrika seyilive lelincono kakhulu kunalelo lebeyingilo nga-1994. 1.3. IKhabhinethi ihambe emagameni aMengameli Jacob Zuma ngembhikisho.  Umbhikisho losongela timphilo nemphahla futsi lolimata sakhiwonchanti lesiligugu lesentelwe kusita imimango, wentela phansi yona kanye intsandvo yelinyenti levikela lilungelo lekubhikisha.  Njengebantfu baseNingizimu Afrika sonkhe sinesibopho sekwakha ummango lohlonipha kusebenta kwemtsetfo, lohloniphanako nalohlonipha imphilo kanye nemphahla.IKhabhinethi icinisekise sive ngekutsi kulahleka kwemphilo ngebudedengu bemaphoyisa ngesikhatsi abhekene nemibhikisho ngeke kunganakwa nobe kushalatelelwe.  Kanjalo, nebabhikishi labaphatsa tilimato nobe batfolakale bashisa takhiwo temmango nobe babeke engotini timphilo talabanye batawubhekana nengalo yemtsetfo.   Hulumende utawusebenta nemimango ekutfutfukiseni timo tekuphila kuto tonkhe tincenye telive. Imimimango icelwa kutsi ikhulumisane nemakhansela ekwetameni kusombulula ndzawonye futsi ngekuthula tinkinga tekutfulwa kwetinsita.   1.4. Tinkhulumo tekucocisana ngemaholo emkhatsini wetimayini te-platinum kanye ne-AMCU  tilanyulwa yiKomishini Yekulamula Nekucocisana Ngetemiholo (CCMA).  I-CCMA ibeke bokhomishini labakhulu kutsi balekelele etingcocweni. IKhabhinethi inelitsemba lekutsi letinhlangotsi titawufinyelela esivumelwaneni lesitawuvikela emalungelo etisebenti futsi sivikele nemnotfo welive. 1.5. IKhabhinethi yemukela kubhalisa kuvota kwalabangetulu kwemaphesenti lange-80kwabo bonkhe bavoti labafanelekile lokungumphumela wemkhankhaso lobe yimphumelelo wekubhalisela kuvota weKhomishini Yelukhetfo Letimele (IEC).  Ngekuhambisana nekubungata kanye nemgubho weNkhululeko Yeminyaka lenge-20, iKhabhinethi incoma i-IEC, emacembu etepolitiki kanye nemalunga emmango ngemitamo yabo lehlangene lecinisekise kutsi bavoti labanyenti labafanelekile bayabhalisa.  IKhabhinethi ichubeka incoma kutibandzakanya ngemandla kwaleto takhamiti leticinisekisile kutsi emabito ato akhona eluhlwini lwebavoti.Bavoti labafanelekile labasadzinga kucinisekisa imininingwane yekubhalisa kuvota kwabo kanye nalabo labasadzinga kubhalisela kuvota kufanele bavakashele emahhovisi e-IEC lasetindzaweni tabo ngaphambi kwekuvalwa kweluhlu lwebavoti.  Luhlu lwebavoti lutawuvalwa nangabe Mengameli amemetela (ashicilela kuGazethi yaHulumende) umhla ti-7 Inkhwekhweti njengelusuku lwelukhetfo.  Bonkhe bantfu baseNingizimu Afrika labafanelekile bamenywa kutsi basebentise lilungelo labo lekuvota ngesikhatsi Selukhetfo Lwavelonkhe lwesihlanu.  IKhabhinethi imema baholi betepolitiki kutsi bakhutsate kubeketelelana kutepolitiki emacenjini abo kanye nakubalandzeli.   Loku kubalulekile kute kube nelukhetfo lolukhululekile kanye naloluhambisana nemalungelo eMtsetfosisekelo wetfu.1.6. IKhabhinethi yamukela sigaba sekucala semkhankhaso wekujova Ngemjovo we-Human Papillomarivus (HPV), lesitawucala mhla ti-7 Indlovulenkhulu 2014.  Umjovo wekuvikela ikhensa yesibeletfo utawuniketwa emantfombatane lasemkhatsini weminyaka leyimfica kanye nalelishumi.  Batali kanye nebanakekeli bemantfombatane lafundza Libanga 4 labaneminyaka leyimfica kanye nalelishumi bakhutsatwa kutsi basekele lomkhankhaso ngekutsi banike imvume futsi bacoce nebantfwana babo ngekubaluleka kwalomjovo.  Leligcatsi lemphilo yesive, lelivumelana nesincomo seNhlangano Yetemphilo Yemhlaba, kulindzeleke kutsi lifake ligalelo ekunciphiseni ikhensa yesibeletfo kubantfu labasikati futsi linciphise tehlakalo tekufa letihlobene nayo.  1.7. IKhabhinethi iphindze yamukela kwetfula Inchubomgomo lebuyeketiwe Yeluhlelo Lekuvikela Intalo Nentalo kanye Neticondziso Tekwetfula Tinsita mhla tinge-27 Indlovana 2014 yiNdvuna Yetemphilo.  (Loku kutakwenta labasikati labasebasha bakwati kucedza sikolwa futsi bachubeke nemaphupho abo ngaphandle kwesitsikameto sekuba ngumtali lokungakahlelwa.  Indvuna Yetemphilo itawuphindze yetfule kufakelwa (ngaphasi kwesikhumba) kwangaphasi kwesikhumba lokusha, lokuyintfo lesebenta sikhatsi lesidze yekuvikela intalo kulabasikati.  1.8. Mengameli Jacob Zuma, njengeMekhuti Lomkhulu Wembutfo Wetekuvikela WaseNingizimu Afrika (SANDF), utakuya emcimbini weLusuku Lwemabutfo Emphi eBloemfontein mhla tinge-21 Indlovana 2014.  Lomgubho waminyaka yonkhe uhlonipha kusebenta ngekutiniketa kwalabadvuna nalabasikati bakitsi emsebentini futsi uhlonipha nalabo labasishiye basemsebentini.  Uphindze uniketa litfuba emalunga emmango kutsi afundze ngalokucondzile ngemsebenti kanye nesibopho se-SANDF.IKhabhinethi ijabulile ngemisebenti leyimphumelelo leminyenti leyentiwe yi-SANDF kulivekati, njengaseBurundi lamuhla lese inahulumende losimeme; emphumalanga ye-DRC, lapho i-SANDF iyincenye yeMbutfo Logadze Kuthula (FIB), lobhekane nekuhlaselwa lokumatima ngemacembu lahlomile,  kanye nekufaka sandla kwawo ekusindziseni timphilo temakhulu etinkhulungwane esifundzeni saseDarfur eSudan.Ngetulu kwaloko, iKhabhinethi icaphele imphumelelo yekuvimbela kuphangwa kwemikhumbi lokwentiwa yi-SANDF letjalwe kutsi igadze Elugwini lwaseMozambique.1.9. Mengameli Jacob Zuma utawutsatsa Luhambo Lwekuvakasha Ngekwemsebenti e-United Kingdom kusukela mhla ti-2 kuya kumhla ti-4 Indlovulenkhulu 2014, ngalesikhatsi utakuya emcimbini Wekubonga Kusebentela Sive kuyogubha imphilo kanye nemsebenti waMengameli wangaphambilini Nelson Mandela lotakuba seWestmister Abbey, eLondon mhla ti-3 Indlovulenkhulu 2014.    1.10. Lisekela laMengameli Kgalema Motlanthe litakuya emcimbini wemnyaka weLikhulu Wekugubha Kuhlanganiswa kweNshonalanga kanye neNingizimu Nigeria lotakuba se-Abuja mhla tinge-27 Indlovana 2014.  IKhabhinethi ihalalisela bantfu base-Federal Republic yaseNigeria ngaleligcatsi lelenteka ngemnyaka lofanako nalona iNingizimu Afrika legubha ngawo umkhosi weNkhululeko Yeminyaka lenge-20.1.11. Inyanga Yemalungelo Eluntfu itawugujwa ngaphansi kwengcikitsi:  Kugubha iminyaka lenge-20 yeluntjintjo lwetimphilo ngemalungelo eluntfu . Mengameli Jacob Zuma utakwetfula inkhulumo lesihlutfulelo yeLusuku Lwemalungelo Eluntfu (21 Indlovulenkhulu 2014) emkhosini lomkhulu lotakuba seSharpville.  Luhlelo lwahulumende lutawucinisa umkhankhaso weMinyaka lenge-20 yeNkhululeko ngekugcamisa tindzaba letikhutsata futsi titfutfukise kubumbana kwemmango, kwakhiwa kwesive kanye nebunye emmangweni webantfu bakitsi eNingizimu Afrika. 1.12. Litiko Lekutfutfukiswa Kwemnotfo, Luphiko Lwavelonkhe Lwekutfutfukisa Lusha (NYDA) kanye neLihhovisi LaMengameli atawubamba i-Youth Indaba Lehlelwe Lihhovisi laMengameli lemayelana neMisebenti kanye Nemakhono eBirchwood Conference Centre, eBoksburg, kusukela mhla tinge-28 Indlovana kuya kumhla ti-3 Indlovulenkhulu 2014 ngaphansi kwengcikitsi:   Kusebenta ndzawonye ekunikeni emandla kanye nekuniketa litsemba bantfu labasha  baseNingizimu Afrika. Kuleminyaka leyengcile lenge-20 hulumende usebentise emasu lamanyenti ekubhekana nekungasebenti kwebantfu labasha.  Emakhono Kuvelonkhe, Imfundvo Lesisekelo kanye Nekunika Bantfu Labasha Umsebenti lokudzinga kutinikela lokukhulu kubalingani betenhlalo, lokuhlanganisa Tinhlelo Tekucasha Tahulumende letehlukene kanye nemitsetfo lenjengeMtsetfo nombolo 26 wanga-2013  Umhlomulo Wemtselo Wekusebenta.1.13. IKhabhinethi yemukela kubanjwa kwemhlangano webalingani bayo yonkhe imikhakha yetenhlalo kuNkhomfa Yemkhakha Wetenhlalo Yekwandzisa Imisebenti Yemphakatsi (EPWP) letako kute ihlole inchubekelembili ye-EPWP nekutsi ingandziswa njani ngalokwengetiwe. Lenkhomfa itawubanjwa ngaphansi kwengcikitsi:  Kusebenta ngebunye ekusheshiseni kwakha imisebenti ngemkhakha wetenhlalo we-EPWP. I-EPWP yetfulwa nga-2004 futsi solomane iyindlela lebalulekile yahulumende yekwakha ematfuba emisebenti kubantfu baseNingizimu Afrika labatigidzi kusukela kuyesikhashana  kuya kuyesikhatsi lesiphakatsi nendzawo. 1.14. IKhabhinethi ifisela licembu leBafana Bafana lokuhle emdlalweni welibhola lemave emhlaba webungani lotako lelitawudlala nalabatawubamba iNdzebe Yemave Emhlaba Yelibhola Letinyawo iBrazil eNkhundleni Yetemdlalo ye-FNB mhla ti-5 Indlovulenkhulu 2014.  IKhabhinethi imema bonkhe bantfu baseNingizimu Afrika kutsi babonise umoya weBuntfu wekwamukela tivakashi tetfu, futsi basekele licembu  lesive lakitsi lebhola. 2. Tinkhulumiswano netincumo teKhabhinethi letibalulekile2.1. IKhabhinethi ivume kutfutfukiswa kwenchubomgomo Yekutfutfukisa Indlela Yekwenta  Umsebenti Kuvelonkhe, kusebentisa lisu kanye nenchubo yekucocisana kuto tonkhe tigaba tahulumende. Kudzingeka masinyane kutfutfukiswa kwendlela yekwenta umsebenti lokuhlangene kucinisekisa kutsi lusha, bafundzi, tisebenti letingenawo umsebenti lokahle kanye netakhamiti letingasebenti tifinyelele elwatini lwemsebenti losezingeni kanye nasetindleleni tekwenta  umsebenti.Loku kutawukwenta tikwati kwenta kukhetsa lokuhle futsi tibe nelwati lolwengetiwe ngekukhetsa umsebenti lowenta kutsi kube nekwetfulwa kwemazinga lasetulu emsebenti futsi kusite ekusimamiseni kukhula kwemnotfo eveni.    2.2. IKhabhinethi isekela kusebentisa luhlelo lwekudzalula i-eDisclosure eMisebentini Yahulumende kusukela ngaMabasa 2014, lolungena esikhundleni seluhlelo lolwentiwa ngesandla lwekufaka, kwenta kanye nekucinisekisa kudzalulwa.  I-eDisclosure iyirejista ye-elekthronikhi yekubamba kanye nekuphatsa kudzalulwa kwetimali tetisebenti letikhetsiwe (emalunga e-SMS) lokudzingeka tidzalule tinshisekelo tato letidzinga kubhaliswa kuSiphatsimandla Lesicondzisako sawo mhla tinge-30 kuMabasa njalo ngemnyaka. Luhlelo lwe-e-Disclosure luyatfolakala kuwebhusayithi yeLitiko Letemisebenti Yahulumende Nekuphatsa   www.dpsa.gov.za   futsi luchunywaniswe nalamanye emadathabhesi lakhona lanjengeKhomishini Yebunikati Bemphahla kanye Netinkampani, emahhovisi ekubhalisa bunikati betintfo kanye ne-eNatis ngetinjongo tekucinisekisa kanye nebufakazi. Loluhlelo luhlose kucinisa kuba nesibopho lokuvumelana neluhlelo lwahulumende lwekuyicedza nya inkhohlakalo.2.3. IKhabhinethi ivume kubanjwa Kwengcungcutsela Yebavikeli Beluntfu base-Afrika kanye nemigubho lehlobene nako eGauteng kusukela mhla tinge-24 kuya kumhla tinge-27 Indlovana 2014.  Sikhungo Selucwaningo Lwebavikeli Beluntfu base-Afrika sitawubamba Ingcungcutsela ngaphansi kwengcikitsi:  Kucinisa Kuphatsa Kahle e-Afrika ngeNdzima Yebavikeli Beluntfu .Inhloso yeNgcungcutsela kucwaninga ngeligalelo lelentiwa tikhungo Tebavikeli Beluntfu ekuciniseni intsandvo yelinyenti kanye nasekuphatseni kahle, lokwenta kube nekuthula kanye nekusimama kulivekati.  Iphindze futsi inikete litfuba lekucoca ngekucinisa umbono  Webuvikeli Beluntfu e-Afrika. LeNgcungcutsela ifika ngesikhatsi lapho kugcizelelwa khona kakhulu kuphatsa lokuhlantekile, kuba nesibopho kanye nekwetfula kahle tinsita kubantfu labavamile kubohulumende base-Afrika.3. Imitsetfosivivinyo3.1. IKhabhinethi ivume Sichibiyelo Semtsetfosivivinyo, 2014 Wekuhambisa Imphahla Letsengiswako Ngemkhumbi kutsi setfulwe ePhalamende. LoMtsetfosivivinyo uhlose kuchibiyela Umtsetfo, nombolo 57 wanga-1951 Wekuhambisa Imphahla Letsengiswako Ngemkhumbi longaphambi kweMtsetfosisekelo, 1996 lokwenta kudzingeke kutsi uvumelaniswe netidzingo kanye nekubakhona kweMtsetfosisekelo  futsi uphinde uvumelaniswe netiphakamiso tanyalo teMihlangano Yemave Emhlaba. LeSichibiyelo Semtsetfosivivinyo futsi senta kube nekusebenta kwetiphakamiso teMhlangano Wetisebenti Taselwandle, 2006 kanye neteMhlangano Wetisebenti Tekudoba, 2007.   Yomibili leMihlangano yemukelwa Yinhlangano yaMhlabuhlangene Yetisebenti Temave Emhlaba.Kuvumelanisa imitsetfo yalapha ekhaya netiphakamiso teMihlangano kuniketa iNingizimu Afrika emandla emhlaba wonkhe ekucinisekisa kuvikeleka emhlabeni wonkhe kwemalungelo alabasebenta elwandle kanye netimo tekusebenta netekuphila letincono.  Loku kutawenta iNingizimu Afrika ikwati kungenelela emacaleni emikhumbi yangaphandle lengena etikhumulweni tetfu temikhumbi yephule emalungelo alabasebenta elwandle.Kusebentisa loMtsetfosivivinyo kutawuphindze kutfutfukise kusebenta kanye nesitfombe semkhakha wetaselwandle, lokuyintfo ledzingekako ekuhwebelaneni nemave emhlaba  nakumnotfo wemave emhlaba. 4. Kucashelwa etikhundleniIKhabhinethi ivume kucashelwa etikhundleni kwanaba labalandzelako:4.1. Nks. Carlize Catherina Elizabeth Strydom   Umbhalisi Lomkhulu Webunikati (ezingeni Lelisekela Lemcondzisijikelele) eLitikweni Letekutfutfukiswa Kwetindzawo Tasemaphandleni Netingucuko Kutemhlaba. 4.2. UMnu. Eugene Malcholm Southgate - Lisekela Lemcondzisijikelele: Inhlangano Yemisebenti  eLitikweni Letekutfutfukiswa Kwetindzawo Tasemaphandleni Netingucuko Kutemhlaba.4.3. IKhabhinethi iphindze yavuma kuphindza kukhetfwa futsi kwa-Mnu. Mohammed Riaz Jawoodeen njengelilunga Lelingekho Kubhodi Yesigungu Lesiphetse ku-Central Energy Fund (SOC) Ltd. 4.4.  IKhabhinethi ivume kucashelelwa etikhundleni kwalaba labalandzelako njengemalunga lalawulako eMtimbeni Lolawula Temandla waseNingizimu Afrika:Sikhashanaa) UMnu. Jacob Rasetlhake Daniel Modise (Sihlalo)b) Nks. Maleho Margaret Nkomo (Lisekela laSihlalo)c) UMnu. Fungai Khumbulani Sibandad) Nks. Khomotso Ramasela MthimunyeSikhatsi lesigcwelee) Nks. Nomfundo MasetiImibuto ingacondziswa ku: Phumla Williams (Libambela Lasomlomo  weKhabhinethi)Inombolo yekuchumana: 083 501 0139"
Sitatimende Semhlangano weKhabhinethi wamhla titi-5 Indlovulenkhulu 2014,6 Mar 2014,https://www.gov.za/statement-cabinet-meeting-5-march-2014,https://www.gov.za/ss/sitatimende-semhlangano-wekhabhinethi-wamhla-titi-5-indlovulenkhulu-2014,"1. Tincumo teKhabhinethi etindzabeni tanyalo netentakalo letitako1.1 IKhabhinethi igcizelele simemo saMengameli Jacob Zuma kuhulumende, kumabhizinisi kanye nasetisebentini kutsi basebente ndzawonye ekwakheni umnotfo wetfu ube sezingeni lelingakwati kwakha imisebenti leyengetiwe. Inkhulumo Letfulelwa Sive kanye neNkhulumomcombelelo tibeke sisekelo sekucinisa kuphumeleliswa kweLuhlelo Lwentfutfuko Yavelonkhe kulethemu letako yekuphatsa lokusha.Kwabiwa kweLiphakelo Lavelonkhe le-21 lalentsandvo yelinyenti kucoca indzaba lenhle mbamba yendlela lesintjintje ngayo live futsi sachubeka silwa netinsayeya letibalulekile tebuphuya, kungalingani kanye nekungasebenti   futsi, lokubalulekile, sikwenta loko ngemitfombotinsita  lelinganiselwe lesinayo. 1.2 IKhabhinethi ivakalise kucasuka kwayo ngekugwazwa kwematfombatane lamancane lamabili etehlakalweni letihlanganiswa nenkholelo yebusathane.  Tento letinjalo atinandzawo eveni letfu.  Ngetulu kwaloko Umtsetfosisekelo uvikela lilungelo lekuphila, nobe ngumuphi umuntfu lotawutfolakala anelicala kutawubukwana naye ngekuya kwemtsetfo ngalokuphelele. 1.3  IKhabhinethi ibonga bonkhe bantfu baseNingizimu Afrika kanye netinhlangano ngetinyatselo tekonga emandla, ikakhulu ngesikhatsi luhlelo lwagesi lwesive lungaphansi kwekucindzeteleka.  Nanobe live linemandla ekuhlangabetana netidzingo talo tanyalo, bonkhe basebentisi bagesi bacelwa kutsi bemukele konga emandla njengendlela yekuphila.  1.4 IKhabhinethi ihalalisela tonkhe tikolwa kanye nabothishela labakhetselwe Imiklomelo Yekufundzisa Yavelonkhe yanga-2013:Ye-Via Afrika People s Choice Awards letakuba mhla ti-6 Indlovulenkhulu 2014 eBirchwood Conference Centre eGauteng.  Le miklomelo ingulenye yetindlela Litiko Lemfundvo Lesisekelo lelibonga futsi likhutsata ngayo kutinikela kanye nekunakekela kwabothishela emitameni yabo yekutfutfukisa bafundzi njengetakhamuti letinesibopho teNingizimu Afrika lenentsandvo yelinyenti, lengabandlululi ngebuhlanga nangebulili.  IKhabhinethi iphindze yagcizelela emalungelo ebantfwana ekufundzela endzaweni lephephile kanye nalekahle.   1.5 IKhabhinethi yemukela kusekela lokuchubekako kweLitiko Letesayensi Netheknoloji Umgubho Wesayensi Wavelonkhe, lowatiwa ngekutsi yi-Scifest Africa, lotakuba mhla ti-12 kuye kumhla ti-18 Indlovulenkhulu 2014 eRhini eMphumalanga Kapa ngaphansi kwengcikitsi:  Into the Space .  Lomgubho waminyaka yonkhe utfutfukisa isayensi, itheknoloji, bunjinyela kanye netibalo njengematfuba emsebenti kulusha lwetfu futsi wakha kucondza lokuncono ngalemikhakha kubantfu baseNingizimu Afrika.  Hulumende uchubeka nekubeka embili kanye nekukhutsata kwentiwa kweTibalo neSayensi Yefiziksi njengencenye yekutfutfukisa emakhono labalulekile ladzingekako ekutfutfukiseni umnotfo wetfu.1.6 IKhabhinethi yemukela simemetelo lesentiwe yi-CAPRISA Consortium sekutfola emasotja ekuvikela umtimba lamasha lanemandla.  Lolucwaningo lubuka indlela umtimba wemfati waKwaZulu-Natal losabele ngayo ekwesulelekeni ngeSandvulelangculazi (i-HIV) ngekwenta emasotja ekuvikela umtimba lanemandla.  Lucwaningo, lolushicilelwe kuyijenali lesembili, i-Nature, luchaza indlela licembu lelicwaningako lelitfole futsi labona ngayo lamasotja lavikela umtimba engatini yalomake futsi labese lakha emasotja ekuvikela umtimba elabhorethri.  Emasotja ekuvikela umtimba lakhiwe abese ayasetjentiswa ekwenteni luchungechunge lwekuhlola elabhorethri ekuhlahleni indlela leya embili leyalandzelwa luhlelo lwemtimba lwekutivikela lwalomake ekwenteni lamasotja ekuvikela umtimba lanemandla.  Lokucondza lokusha lokutfolakele kulomake waKwaZulu Natal kwekutivikela kwemtimba ekuhlaselweni yi-HIV kuletsa litsemba lekuvikeleka esikhatsini lesitako kanye nakumachinga ekwelapha i-HIV.  Loku lokutfolakele akusho kutsi sekulikhambi lekwelapha i-HIV neNgculazi (i-AIDS) futsi hulumende umema bantfu baseNingizimu Afrika kutsi babotihlolela i-HIV nobe bachubeke nekusebentisa sidzambisingculazi  sekuyitsintsibeta lenikwa bantfu labatfolakele kutsi banayo nabahlolwa.  1.7  Mengameli Jacob Zuma utawetfula inkhulumo yemigubho Yelusuku Lwemalungelo Eluntfu mhla tinge-21 Indlovulenkhulu 2014 ngaphansi kwengcikitsi:   Kugubha Iminyaka lenge-20 yeluntjintjo lwetimphilo ngemalungelo eluntfu!   eTinkhundleni Tekhrikhethi taseSharpeville eGauteng.  IKhabhinethi imema bantfu baseNingizimu Afrika kutsi bagubhe kuphila eveni lelicinisekisa kutsi ngeke kuphindze kwenteke kutsi buntfu betfu butsatfwe kunobe ngubani muntfu waseNingizimu Afrika, kungakhatsaliseki buhlanga, bulili, inkholelo nobe bulili lotikhetsele bona.  Sonkhe sinesibopho sekucinisekisa kutsi lirekhodi letfu lemalungelo eluntfu kanye nemlandvo kuyagcinwa futsi kuciniselwe titukulwane letitako. 1.8 Liviki Lemanti Lavelonkhe litawetfulwa e-Bushbuckridge mhla ti-14 Indlovulenkhulu futsi litawuchubeka nemigubho leminyenti kute kube mhla tinge-23 Indlovulenkhulu 2014.  Umgubho wekuletfula utawentiwa ngekwehliswa kwemishini yekudvonsa emanti Emgodzini Locondze Phansi eNingizimu yemayini lendzala yase-ERPM kute ilungise inkinga Yesimunyo se-Asidi Yasemayini e-Central Witwatersrand Basin.  Incenye lesele yeliviki futsi itawubona kwendluliselwa kwemisebenti yekuhlanta emanti langcolile kanye nemiklamo yekuniketwa emanti lamanyenti etifundzeni letinyenti.  Ingcikitsi yalomnyaka itsi  Emanti Ayimphilo   Iminyaka lenge-20 Yekwetfulwa Kwemanti Ekutfutfukiseni Tenhlakalahle kanye Nemnotfo .  IKhabhinethi imema bantfu baseNingizimu Afrika kutsi bonge emanti futsi igcizelela sidzingo sekuphatfwa lokusimeme kwalensita lengatfolakali kalula, kute kwandziswe kutfolakala kwayo kubantfu labanyenti baseNingizimu Afrika.  1.9 IKhabhinethi yatiswe ngekuvulwa ngemphumelelo kwe-Youth Indaba Lihhovisi LaMengameli labeyibanjelwe Ekurhuleni kusukela mhla tinge-28 Indlovana kuye kumhla ti-3 Indlovulenkhulu 2014.  Le Indaba beyingeniswe Lihhovisi LaMengameli, Litiko Lekutfutfukiswa Kwemnotfo (EDD) kanye neLuphiko Lwekutfutfukiswa Kwelusha Kuvelonkhe (NYDA).  Le Indaba ibe ngumphumela wekusebenta kweSivumelwano Sekucasha Lusha lesasayinwa ngaMabasa 2013 nguhulumende, ngemabhizinisi kanye netisebenti.  Mengameli Jacob Zuma wetfule inkhulumo lesihlutfulelo ye-Indaba, labeyetsanyelwe bantfu labasha labacishe babe nge-500 labavela kuto tonkhe tifundza.  Tindvuna letehlukene tahlanganyela etingcocweni tekwatisa bantfu labasha ngetinhlelo tahulumende tekucasha lusha.  Ngetulu kwaloko, kwemukelwa emachinga lacinile latawenta kutsi Mengameli neTindvuna letehlukene bahlale njalo basebentisana nelusha ekwenteni kwakhiwa kwemisebenti kube yintfo leyentekako.   1.10 IKhabhinethi icaphele linani lelikhulu labelikhona kanye nekuba yimphumelelo kweNkhomfa Yekubonisana Yavelonkhe ngeNchubomgomo Yeliphepha Leliluhlata Leyinhlanganisela yeThekhinoloji Yelwati Lwetekuchumana (i-ICT) Yavelonkhe, leyabanjwa mhla ti-3 Indlovulenkhulu 2014.  IKhabhinethi ikhutsata sive kutsi sihlanganyela ekulaleleni luvo lwesive ngeLiphepha Leliluhlata etifundzeni lokutawucala eRustenburg mhla ti-7 Indlovulenkhulu.  Liphepha Leliluhlata litawuholela ekuphetfweni kweLiphepha Lelimhlophe phakatsi nemnyaka, lokutawenta luhlaka lwekuntjintja imitsetfo ngetindlela letitawucabangela tingucuko letisheshako ku-ICT eminyakeni yamuva. 1.11 IKhabhinethi iyajabula ngekucaphela kutsi kusukela ekwemukelweni kwe- SA Connect , Inchubomgomo neLichinga le-Broadband, mhla titi-4 Ingongoni 2013, tikolwa leti-782 tinekuchumeka ngabongcondvomshini kanye nema-cyberlab; Ikamva e-Skills Institute yetfulwa, futsi kwakhiwa Umkhandlu Wavelonkhe we-Broadband.       1.12 Litiko Letesimondzawo litawungenisa Inkhomfa Yemacembu ye-11 (COP11) kusukela mhla ti-17 kuye kumhla tinge-21 Indlovulenkhulu 2014, eCape Town Convention Centre, ngaphansi kwengcikitsi letsi:  Promoting Blue Growth in Africa: Towards Sustainable Management of Marine Resources .  Lomhlangano we-COP11 lowenteka kanye ngemva kweminyaka lemibili uhlanganisa ndzawonye tindvuna tesimondzawo letivela emaveni lange-22 lahlanganiswa nguMhlangano Wekubambisana Ekuvikeleni, Ekuphatseni naseKutfutfukiseni Taselwandle kanye neSimondzawo Selugu  Lwaselwandle eNshonalanga Yelugu lwe-Atlantic, Esifundzeni Lesiphakatsi kanye naseNingizimu ye-Afrika.  Inkhomfa yanga-2014 itawubuyeketa imisebenti kanye netincumo letitsatfwe phakatsi nesikhatsi sanga-2012/13; liphakelo langa- 2014/15, netinyatselo letidzinga kutsatfwa teMhlangano kanye neLuhlelo Lwalokutakwentiwa.  Futsi itawuphindze incume indlela emacembu lokufanele amukele ngayo umbono  Wekumila Kwalokuluhlata  njengendlela yekuphatsa lokusimeme imitfombolusito yaselwandle naselugwini lwelwandle.  1.13 IKhabhinethi ihalalisele licembu lekhrikhethi laseNingizimu Afrika Lesive Lalabangaphansi kweMinyaka leli-19 ngempumelelo yalo lenkhulu yekuwina kwekucala Indzebe Yemhlaba ye-ICC Yalabangaphansi kweMinyaka leli-19 eDubai. Kudlala ngekutimisela kwelicembu kusikhutsato kubo bonkhe badlali labasha kutsi baphokophelele emphumelelweni. 1.14 IKhabhinethi icaphele Lusuku Lwemakhosikati Lwemave Emhlaba   8 Indlovulenkhulu 2014.  Lelilanga liniketa bantfu baseNingizimu Afrika litfuba kutsi bahloniphe imphumelelo kanye nekutinikela kwemakhosikati aseNingizimu Afrika emimangweni yetfu.  Bantfu baseNingizimu Afrika badzinga kutsi bake bacabange ngentfutfuko leyentiwa yimimango, sive kanye nelive lonkhe ekutfutfukiseni emalungelo emakhosikati.  Nakuba Umtsetfosisekelo uniketa sisekelo lesicinile semagugu kanye netimisomtsetfo, kusibopho setfu sonkhe kuphephisa  nekuvikela emakhosikati nekutsi siciniseke kutsi aniketwa emandla ekuhlanganyela ngalokulinganako naletinye takhamuti ekutfutfukiseni umnotfo kanye nelive letfu.  2. Tinkhulumiswano netincumo teKhabhinethi2.1 IKhabhinethi ivume kusungulwa kwenchubo lebanti yekubonisana ngenhloso yokukhicita bafundzi labaneticu temsebenti.  Loku kutawenta kube neluhlaka lwekwandzisa kucocisana, kuchumana nekusebentisana emkhatsini wetihlangano tabochwepheshe, imikhandlu yelizinga, tekukhicita, tikhungo temfundvo lephakeme kanye nahulumende.Loku kutawufaka ligalelo leliya ekutfutfukisweni kwetisebenti letinemakhono kanye nelwati kute kusekele kuhlanganiswa kwentfutfuko leya embili.  2.2  IKhabhinethi ivume Sichibiyelo Semtsetfosivivinyo Wemshwalensi Walabaphelelwe Ngumsebenti kutsi setfulwe ePhalamende. Lesi sichibiyelo sesibili seMtsetfo Wemshwalensi Walabaphelelwe Ngumsebenti, Mtsetfo Nombolo 63 wanga-2001.Letichibiyelo tichubeka nekuhhamula imiphumela lengemihle yekungasebenti kutemnotfo kanye nakutenhlalo, letivumelana netimiso Tenhlangano Yetisebenti Temave Emhlaba, letifaka ekhatsi bafundzi labasafundzela umsebenti kanye netisebenti tahulumende lokunyalo letingekho ngaphansi kwekuvikelwa nguMtsetfo.   Kuphumeleliswa kweSichibiyelo Semtsetfosivivinyo, 2014 phakatsi kwaletinye tintfo kutawelula sikhatsi sekukhokhelwa timali kulowo lobekade anikela, kusukela etinyangeni letisiphohlongo kuye kuleti-12, lokutaweta akwati kufuna lomunye umsebenti futsi atfole kukhokhelwa sikhatsi lesidze. Lonikelako futsi utakuba nesikhatsi lesengetiwe sekufaka sincephetelo, kusukela etinyangeni letisitfupha kuye kuleti-12.  Loku futsi kutawuniketa litfuba lekukhetsa tindlalifa nangabe kwenteka ingoti yekufa.3 Kubekwa etikhundleniIKhabhinethi ivume kubekwa etikhundleni kwanaba labalandzelako:3.1 Mnu. Daan du Toit njengeLisekela Lemcondzisi Jikelele: Tekubambisana Kwemave Emhlaba Nemitfombolusito eTikweni Letesayensi Netheknoloji.3.2 Mnu. Garth Strachan njengeLisekela Lemcondzisi Jikelele: Kutfutfukiswa Kwenchubomgomo YekukhicitaeTikweni Letekuhwebelana Netetimboni.3.3  Nks. Malebo Mabitje-Thompson Lisekela Lemcondzisi Jikelele: Kuphatsa Imihlomulo Yekutfutfukisa Kukhicita eTikweni Letekuhwebelana Netetimboni.3.4  IBhodi yeNhlangano yeMshuwalensi Webungoti Lobukhetsekile yaseNingizimu Afrika (SASRIA) Leyinkhampani YaHulumende (i-SOC)a) Uphindze uyakhetfwa futsi uMnu. Cedrick Mnwabisi Masondo njengeMcondzisi Lophetse nanjengeMcondzisi Kusigungu Lesiphetse kuBhodi.b) Uphindze uyakhetfwa futsi Nks. Karen Pepler njengeMcondzisi Kusigungu Lesiphetse kuBhodi.c) Kukhetfwa Nks. Tando Mbatsha njengeMcondzisi Longekho Kusigungu Lesiphetse.d) Kukhetfwa Nks. Tshwarelo Moutlane njengeMcondzisi Longekho Kusigungu Lesiphetse.Imibuto ingacondziswa ku: Phumla Williams (Libambela Lasomlomo  weKhabhinethi)Inombolo yekuchumana: 083 501 0139"
" Sitatimende semhlangano weKhabhinethi wamhla ti-19 Indlovulenkhulu 2014 ",20 Mar 2014,https://www.gov.za/statement-cabinet-meeting-19-march-2014,https://www.gov.za/ss/sitatimende-semhlangano-wekhabhinethi-wamhla-ti-19-indlovulenkhulu-2014,"1. Tincumo teKhabhinethi etindzabeni tanyalo netentakalo letitako1.1. IKhabhinethi yemukele kwetfula Umbiko Wekubuyeketa Iminyaka Lengemashumi Lamabili yeNtfutfuko yeNingizimu Afrika 1994-2014, nguMengameli Jacob Zuma, lobufakazi bentfutfuko leyentiwe nguhulumende ekucinisekiseni imphilo lencono kubo bonkhe.Ngemoya Wekubuyeketa lokunikelwe kuMengameli wangaphambilini Nelson Mandela, IKhabhinethi imema tonkhe tinhlaka temmango kutsi titibandzakanye nalombiko, tihlanganyele emikhosini yekugubha Iminyaka lenge-20 Yenkhululeko futsi tisite ekwenteni inkhulumiswano yalesikwentile kanye netinsayeya. LoKubuyeketa kucinisekisa intfutfuko lesiyentile ekwakheni sive lesingabandlululi ngebuhlanga, ngebulili, intsandvo yelinyenti lekumtsetfosisekelo lephilako kanye nalechumako, leyenta iNingizimu Afrika ibe live lelincono kuphila kulo. 1.2. IKhabhinethi ikhumbuta tonkhe tinhlaka temmango kutsi 2014 unikelwe emkhankhasweni Weminyaka lenge-20 Yenkhululeko.Mabasa uyiNyanga Yenkhululeko.  Bonkhe bantfu baseNingizimu Afrika nebalingani bayo bemave emhlaba kanye nalabatsintsekako bamenywa kutsi bahlanganyele emikhosini yekugubha Inyanga Yenkhululeko ngekucoca tindzaba tabo ngekutsi kutintjintje njani, kusebenta ngekubambisana, timphilo tebantfu baseNingizimu Afrika taba ncono. Njengobe siya etiteshini tekuvotela mhla ti-7 Inkhwekhweti 2014, asiphindze futsi sibonise kutsi sinentsandvo yelinyenti lephilako, lenemdlandla nalenekuthula.IKhabhinethi imema bonkhe bantfu baseNingizimu Afrika kutsi batibandzakanye ngemdlandla elukhetfweni kodvwa bakwente loko ngekuthula nangekubeketelelana kulilungelo labo bonkhe bavoti lekuvakalisa imibono yabo ebaleni kepha bente kukhetsa kwabo ngasese kuyindlwana lekuvotelwa kuyo.  Tinhlaka tekugcinwa kwemtsetso titawusebenta ngekutimisela ekuvikeleni lelilungelo, kucinisekisa kutsi tonkhe tindzawo telive tiyatibandzakanya kuyinchubo yentsandvo yelinyenti, lengumkhicito Wemzabalazo wetfu wenkhululeko.1.3. Njengencenye yekuphumelelisa lisu letakhiwonchanti lavelonkhe Lekhomishini Yekucondziswa Kwesakhiwonchanti yeLihhovisi laMengameli, Ikhabhinethi icaphelisa sive ngentfutfuko lenhle lelandzelako:1.3.1. Lidamu i-De Hoop eLimpopo litawucedvwa kwakhiwa ekupheleni kweNdlovulenkhulu 2014.  Leli lidamu lesine lelikhulukati kusukela ngemuva kwekungena kwentsandvo yelinyenti.  Lidamu litawusita ekuchubeni umsebenti wemnotfo, kwakha imisebenti futsi lisite ekwetfuleni tinsita esifundzeni kanye nalokunye. Bantfu labangetulu kwe-800 000 endzaweni yaseSekhukhune batawutfola kuniketwa emanti ekudla lahlobile nalangcono ngesikhatsi imisebenti yetimayini lemisha neyekulima nayo itawuphindze itfole kuniketwa emanti.  Bomasipala endzaweni, ngekusekelwa nguhulumende wavelonkhe kanye newesifundza, basise imali leyengetwe ngemabhiliyoni lama-R3 kusakhiwonchanti sekwelapha nekusabalalisa emanti ekudla aye kubantfu labasetindzaweni tasemakhaya kanye nasemadolobheni.  1.3.2. IKhabhinethi ivakalise kwenetiseka ngeluhlelo Lekwetfula Sigaba Sesibili se-Lesotho Highlands Water Project mhla tinge-27 Indlovulenkhulu 2014.  Lomklamo usibonelo lesikhulu salokungentiwa nangabe emave labomakhelwane abambisana futsi asebentisana ndzawonye.  Kutfutfukiswa kwekwabelana imitfombo yemanti kuneligalelo lelikhulu ekuthuleni nasekuchumeni kwesifundza sase-Afrika leseNingizimu kanye nakuyinhlalakahle yebantfu bayo.   1.3.3. IKhabhinethi ijabulile ngesinyatselo sekuvuselela luhlelo lwaloliwe waseNingizimu Afrika, ngekuniketwa kwe-Transnet inkontileka ya-R50 wemabhiliyoni kutsi akhe titimela letisembili ngebuchwepheshe kanye netesimanjemanje letiyi-1 064.  Indzima Yebunjinyela ba-Transnet esivumelwaneni kucinisekisa kutsi lencenye iyantjintjwa ibe ngumkhiciti wetimphahla telizinga lelisetulu lemhlaba wonkhe esikhatsini lesitako.  Lesivumelwano sihlose kuntjintja imboni yetitimela taseNingizimu Afrika ngekukhulisa emabhizinisi lamancane kanye nekwakha lamasha.1.4. IKhabhinethi yemukela kwetfula kweSipopolo se-MeerKAT sekucala Litiko Letesayensi Nethekhinoloji esikhungweni sase-Square Kilometre Array (SKA) edvute ne-Carnarvon, eNshonalanga Kapa mhla ti-27 Indlovulenkhulu 2014. I-MeerKAT, ilithulusi lelinencenye lenkhulu leyakhiwe futsi yahlelwa lapha ekhaya, lokuphindze kubonise kutsi iNingizimu Afrika ingakwati kuchudzelana nemave lasembili emhlabeni nangabe kutiwa kutekucwaninga, bunjinyela, isayensi kanye nethekhinoloji.  Itawukwenta 25% weSigaba Sekucala se-SKA.  1.5  IKhabhinethi ivakalisa kulilela imindeni netihlobo talabo labalahlekelwe timphilo ngenca yetimvula letinkhulu letisandza kubakhona.  IKhabhinethi icinisekisa bantfu baseNingizimu Afrika kutsi Sikhungo Sekumelana Nenhlekelele Savelonkhe   ngesakhiwo Sekusebenta Ngekubambisana Nebunhloli Kuvelonkhe (i-Natjoint)   sitawuchubeka nemetamo yekufuna nekuhlenga kanye nelusito lwekutfutfukisa inhlalakahle yebantfu.  IKhabhinethi income kungenelela kwemibutfo yetekuvikela kumetamo yekuniketa lusito.  Bonkhe bantfu baseNingizimu Afrika, ikakhulu labo labahlala etindzaweni letivame kuba netikhukhula, bacelwa kutsi bacaphelisise ngaletikhatsi tetimo telitulu letimbi.  Batali kanye nebanakekeli kufanele batsatse tinyatselo tekucinisekisa kutsi bantfwana baphephile.  Ngetulu kwaloko, labahamba ngetimoto nalabahamba ngetinyawo kudzingeka bahlale bacaphele nangabe basebentisa imigwaco leshelelako. 1.6  IKhabhinethi ibonga sive ngekudlala indzima yaso ekuhhamuleni kucindzeteleka kweluhlelo lwemandla agezi wavelonkhe kwangenyanga leyengcile. Bantfu labawasebentisako kanye netinkampani bakhutsatwa kutsi bachubeke nekusebentisa gesi ngekuhlakanipha futsi bonge emandla ngaso sonkhe sikhatsi, ikakhulu phakatsi nalesikhatsi sanyalo setimo telitulu letimbi.  1.7  INingizimu Afrika itakuya Engcungcutseleni Yesine ye-European Union (EU) Kanye ne-Afrika letakuba se-Brussels, eBelgium mhla ti-2 na-3 Mabasa 2014.  Ingcikitsi yengcungcutsela itsi  Kusisa kuBantfu, Kuphumelela neKuthula . Ingcungcutsela itawugcila emfundvweni nasekucecesheni bomake kanye nelusha, kanye nasekwandzeni kwebachamuki labasemtsetfweni nalabangekho emtsetfweni emkhatsini walamavekati lamabili. 1.8  Mhla tinge-24 Indlovulenkhulu 2014, kutawuba sikhumbuto lesiba khona njalo  ngemnyaka seLusuku lweSifo Sesifuba Lwemhlaba.  IKhabhinethi ifisa kukhutsata bantfu baseNinizimu Afrika kutsi basebentisane naHulumende ekulweni nalolubhubhane.Lubhubhane lweSifo Sesifuba (-TB) belwandzile hhayi-nje kuphela eNingizimu Afrika kodvwa nakuso sonkhe Sifundza sase-Sub-Sahara.  Imitamo yahulumende yekusebentisa kwelapha lokukhulukati kwe-HIV ne-AIDS kanye neluhlelo lwekuvikela lweMhlaba kuye kwavimbela ligagasi le-TB.Tinhlelo tahulumende tekulwa ne-TB tiphindze tifake ekhatsi tindlela tekutfola kanye nekulandzelela, ngekusebentisa ithekhinoloji ye-GeneXpert ekusheshiseni kutfolakala kwe-TB.  Siyatigcabha ngekutsi iNingizimu Afrika ihamba embili Emhlabeni ngekuba netakhiwo tetemphilo letinethekhinoloji ye-GeneXpert.IKhabhinethi yemukela Umhlangano Wetindvuna lotako Wekuhlanganisa Tindlela Tesifundza Tekubhekana ne-TB eMkhakheni Wetimayini tase-Afrika leseNingizimu.    Lomhlangano lotawubanjelwa eSandton Convention Centre mhla tinge-25 Indlovulenkhulu 2014 utawuhlanganisa ndzawonye badlali tindzima  kubohulumende beSifundza, uMkhakha Wetimayini eNingizimu Afrika, tinhlangano Tetisebenti, Balingani Bentfutfuko kanye Nesive Ngalokuphelele.  1.9  IKhabhinethi ihalalisele bonkhe labangenele kanye nalabatfole Imiklomelo Yesibili Yaminyaka Yonkhe Yemabhizinisi Lahamba Embili aseNingizimu Afrika. Lemiklomelo ibonga umsebenti lowentiwa ngemabhizinisi emikhakheni lehlukene futsi beyiniketwa emcimbini lobewuhanjelwe nguMegameli Jacob Zuma. Phakatsi kwalabayitfolile labahalaliselwe yiKhabhinethi nguMnu. Sam Motsuenyane lotfole Umklomelo Wemphumelelo Yekuphila Konkhe.1.10 IKhabhinethi icaphele umbiko wekuphenywa kwebugebengu ngebuchwepheshe lowajutjwa Ngumgcinitimali Wavelonkhe ngeKhomishini Yelukhetfo Letimele.  Loku kulandzela sincomo lesentiwa ngumbiko Wemvikelisive.  Yabele Indvuna yeLitiko Letasekhaya kutsi ilandzelele ludzaba futsi yatise iKhabhinethi. 1.11 IKhabhinethi igceke kuchubeka kwemacembu emagenge eNshonalanga Kapa, lokunetento tesihluku nalokuhlasela ngelunya imimango futsi ikakhulu bantfwana.   Loku ngeke kubeketelelwe njengobe kusongela loko lesikuzuze kuyintsandvo yelinyenti yetfu.  IKhabhinethi ibonga umsebenti lowentiwa Luphiko Lwemisebenti Yemaphoyisa AseNingizimu Afrika ekulweni nemacembu emagenge futsi imema imimango letsintsekako kutsi isebentisane nemaphoyisa ekuvikeleni ummango wetfu kulolubhubhane.  1.12 IKhabhinethi yendlulisela kuvelana kanye nekulilela kwayo umndeni kanye nebangani baNks. Martha Mahlangu labengumake wesishoshovu seMkhonto Wesive lesingasekho Solomon Mahlangu.  Nks. Mahlangu utawufihlwa ngeMgcibelo mhla tinge-22 Indlovulenkhulu 2014.  Masipala Welidolobha laseTshwane utawuniketa Nks. Mahlangu umgcwabo wembuso futsi imibhelebhele itawundizela phansi njengeluphawu lwekumhlonipha.2. Tinkhulumiswano netincumo teKhebhinethi letibalulekile2.1. IKhabhinethi itfole umbiko weminyaka lemine wekusebenta kweLucingo Lwamahhala Lwelihhovisi LaMengameli.  Kusombulula emacala, kutfutfukiswa kwekusebenta kwenteka njalo ngemnyaka ngalendlela lelandzelako; 64,3% ngemnyaka wekucala; 77,79% ngemnyaka wesibili; 87,46% ngemnyaka wesitsatfu futsi nyalo kunge-94,7%.  Kuleminyaka lemine, linani letikhalo kanye nemibuto leyentiwe likhulile lisuka kuti-75 873 ngemnyaka wekucala laya kuti-183 445 emnyakeni wesine. IKhabhinethi imema onkhe ematiko kanye netifundza kutsi titfutfukise lizinga kanye nekusheshisa luphenyo ngetikhalo njengobe kwenetiseka kwetakhamuti kubalulekile ekuhlonipheni Lucingo Lwamahhala Lwelihhovisi LaMengameli.2.2. IKhabhinethi ivume kusetjentiswa kweLuhlelo Lwaminyaka yonkhe Lwekuphindza Kusebenta Kwenchubomgomo Yetimboni (IPAP) 2014/15-2016/17 lwesitfupha.Umgomo lomkhulu we-IPAP kuvikela kuncipha kwetimboni kanye nekusekela kukhula kanye nekwehlukana kumkhakha wekukhicita eNingizimu Afrika.  Indvuna yeLitiko Letekuhwebelana Netetimboni itawukhuluma nebetindzaba ngesikhatsi sekutfulwa kwe-IPAP enyangeni letako.  2.3. IKhabhinethi ivume indlela yekubukana nekuphelelwa kwetimvume letiniketwe ngaphansi kwemklamo Wekuniketa Imvume Lekhetsekile Bantfu baseZimbabwe (DZP).  Bantfu labanalemvume kutawufanele baphindze bafake sicelo setimvume tabo eveni labo lekutalwa.  Indvuna yeLitiko Letasekhaya ngesikhatsi lesifanele itawuniketa inchazelo lebanti ngalenchubo kanye nelusuku lwekucala kwayo. 2.4. IKhabhinethi ivume kutsi Sigaba 100 (1) (b) kungenelela eLimpopo kuchubeke kusebenta, kute kuvumele kubuyeketa lokutakuba ngeNhlaba 2014 ngemuva kwekumiswa kwekuphatsa lokusha.  Loku kutawucinisekisa kuchubeka kwekungenelela kute kulungiswe tinsayela letisekhona.  Loku kutawucinisekisa kutsi intfutfuko yesimo setimali etifundzeni nekwetfula tinsita tetenhlalakahle kanye naleminye imikhakha kuyachubeka kusebenta. 2.5. IKhabhinethi ivume Kubuketa Umbutfo Wekuvikela WaseNingizimu Afrika 2014, futsi yayala kutsi kwetfulwe ePhalamende.  Kubuketa kuniketa inchubomgomo yetekuvikela yesikhatsi lesidze kanye nelichinga Letekuvikela lelitawulandzelwa live kuletikhatsi letitako letine teLuhlaka Lwelichinga Lesikhatsi Lesiphakatsi. Loluhlaka lutawuhlanganyelwa nemmango, njengobe watibandzakanya ekubonisaneni nesive lokwentiwa kulo lonkhe live emnyakeni lowengcile. 2.6 IKhabhinethi ivume kutsi Umbiko weLikomiti Letindvuna Ngenchubomgomo Yelulwimi ushicilelwe kuyiGazethi Yahulumende kute sive siphawule ngawo.Umbiko ucwaninga imfundvo yengemuva kwesikolwa neluhlelo lwekucecesha kusimo senhlalo-mnotfo.  Uniketa tincomo eNdvuneni yeLitiko Letemfundvo Lephakeme Nekucecesha ngendlela yekususa tihibe kanye netiphatamiso letivimba nobe tibambelele intfutfuko yebafundzi. Inchubomgomo yelulwimi ibhekisela ekuchumaneni lokuhlelekile kwetikhungo temfundvo, kanye neticu kute bafundzi bakwati kuchubeka netifundvo labatikhetsile ngendlela lekahle. 2.7 IKhabhinethi ivume Umbiko Welitsimba Lelisebentako Letindvuna Ngetinhlelo Letisisekelo Tetibalo Nesayensi, kutsi ushicilelwe kuGazethi Yahulumende kute sive siphawule ngawo. Litsimba Lelisebentako Letindvuna lajutjwa kutsi litfutfukise Luhlelo Lolusisekelo Lwemfundvo Yebuciko Bemisebenti Yetandla kanye Nekuceceshwa kwaseKolishi-lokusekelwe Kutibalo Nesayensi.Loku kutawusita ekwandziseni sibalo salabacala enyuvesi Tibalo Nesayensi futsi kukhulise likhono lekusungula tintfo njengobe ligcamiswe eLuhlelweni Lwekutfutfukisa Lwavelonkhe. Luhlelo lucondze kulabo labanenshisekelo yekungena kumkhakha weTifundvo Tebuciko Bemisebenti Yetandla kanye Nekuceceshwa, labo lasebenta tifundvo tebuciko bemisebenti yetandla nekuceceshwa emakolishi labafuna kutfutfuka futsi bangene emanyuvesi, kanye nakubafundzi beLibanga 12 labafuna kungena emanyuvesi kodvwa labangahlangabetani netimfuneko teTibalo neteSayensi Yefiziksi.2.8 IKhabhinethi ivume lokutfolakele kuluhlolombono 2012/13 ngetimali tekusekela sive emisebentini yetesayensi neyebuchwepheshe kutsi kushicilelwe.  Ematiko Kuvelonkhe asise cishe R29,4 wemabhiliyoni emisebentini yesayensi kanye neyebuchwepheshe nga-2012/13, lokumelela 3% linani selilonkhe leliphakelo lahulumende lavelonkhe.  Loku kuyintfutfuko kusukela esilinganisweni seminyaka lemine sa-2,9% emkhatsini wa-2008/09 kuye ku-2011/12.  Futsi kubufakazi bekutsi hulumende usekela ngetimali kucwaninga kwesayensi lokunyenti lokwentiwa lapha eNingizimu Afrika, futsi incenye lenkhulu yakho ingaphandle kwematiko avelonkhe, njengemikhandlu yesayensi kanye netikhungo temfundvo lephakeme.  2.9 IKhabhinethi yatiswe ngeluhlolo Litiko Letekucaphela Nekulinganisa Kusebenta Kwahulumende mayelana  Nemtselela Wekwetfula Imiphumela Yekufundza Yelibanga R . Kusheshe wente emasiso ekukhuleni kanye nasekutfutfukeni kwebantfwana labancane kunganciphisa kungalingani futsi kwandzise kukhicita, ikakhulu kubantfwana labancane labaphuyile.IKhabhinethi yemukela imphumelelo lebalulekile ekukhuliseni sibalo sebantfwana labafundza Libanga R lokudzinga kukhulisa lizinga lako kute kube nemtselela lomkhulu etinhlelweni tekufundza letilandzelako.2.10 IKhabhinethi yatiswe ngalokutfolakele Eluhlelweni lwanga-2013 Lwekulawula Kwetfula Tinsita Kulabachumana Nesive.IKhabhinethi iyancoma futsi ikhutsatekile ngentfutfuko yematiko avelonkhe lanesibopho, ngelichinga lawo lekuphatsa kanye nekwengamela tindzawo tekusebenta.Lokutfolakele ngetindzawo leti-186 (letihlolwe kwekucala) kuto tonkhe tifundza phakatsi na-2013 kubonise kutsi silinganiso lesiphakatsi nendzawo sekuphatfwa ngenhlonipho, indzawo nekufinyeleleka kanye netikhatsi tekuvula netekuvala silinganiswe kahle takhamuti kanye nebahloli. Tindzawo tekusebentela letidzinga kunakwa nguleti; kuphatfwa kwetikhalo, kubonakala netimphawu, kulawulwa kwemalayini netikhatsi tekulindza kanye nekuphepha. Lokutfolakele etindzaweni letinge-77 letiphindze tahlolwa kute kubonakale intfutfuko futsi tibonakalise intfutfuko ngesilinganiso sato, timphawu tekutfutfuka ekuphatseni indzawo nelizinga lemsebenti njengelichinga lelisembili. 2.11 IKhabhinethi yemukele kungeniswa eNingizimu Afrika Kwemhlangano Wekutfutfukiswa Kwemave lase-Afrika leseNingizimu Longakavami weTindvuna letiphetse i-ICT, Tekuchumana kanye Netinsita Teliposi losukela mhla tinge-23 kuye kumhla tinge-25 Indlovulenkhulu 2014, eJozi.3. Kubekwa etikhundleniIKhabhinethi ivume kubekwa etikhundleni kwanaba labalandzelako:3.1. Nks. Elaine Alexander esikhundleni sekuba Lisekela Lemcondzisi-jikelele: Kutfutfukisa Umnotfo, Tekuhwebelana kanye neKumaketha eTikweni Letekulima, Temahlatsi Netinhlanti.3.2. Nks. Nkidi Dinah Mohoboko esikhundleni sekuba Lisekela LemcondzisiJikelele: Indzawo Yekufundza eTikweni Letasekhaya.3.3. UMn. Sam Themba Mtshisa esikhundleni sekuba Lisekela Lemcondzisi-Jikelele: Tinsita Tetinhlangano eTikweni Letemisebenti Yesive.3.4. Nks. Malijeng Theresa Ngqaleni esikhundleni sekuba Lisekela Lemcondzisi-jikelele: Budlelwane Bangekhatsi Kuhulumende kuMgcinimafa Wavelonkhe.3.5. UMn. Michael Sass esikhundleni sekuba  Ngumgcinitimali Jikelele kuMgcinimafa Wavelonkhe.3.6. UMn. Mlungisi Justice Mathonsi njengeSikhulu Lesikhulu Lihhovisi Leliposi laseNingizimu Afrika.3.7. Emalungu Langekho Kusigungu Lesiphetse Eluphikweni Lwetekutfutsa Temigcwaco Lencamula Imingcele:a) Nks. Pam Edith Pokane (Sihlalo);b) UMnu. Reuben Abel Dlamini;c) UMnu. Gordon Noah;d) UMn. Moses Cyril Tiel Scott;e) UMnu. Wayne Smith;f) Nks. Maleho Margaret Nkomo (uphindza uyakhetfwa njengeLisekela Lasihlalo); kanye na-g) Nks. Nala Mhlongo (uphindza uyakhetfwa).3.8. UMnu. Mahesh Fakir njengeMphatsi Lomkhulu eKulawuleni Tikhumulo Temikhumbi.3.9. Emalungu langekho kusigungu lesiphetse eBhodini Lebacondzisi be-Armaments Corporation of South Africa, Limited (Armscor):a) Admiral (ret) Refiloe Johannes Mudimu (Sihlalo);b) Nks Thuthukile Skweyiya (Lisekela Lasihlalo);c) Dtk. Moses Khanyile;d) Mnu. Bethuel Motshwariseng Fantas Mobu;e) Adv. Sesi Baloyi;f) Nks Mpumi Zikalala;g) Mnu. Ndumiso M Tyibilika;h) Mnu. Raymond Mlungwana Vokwana; andi) Adv. Virginia Lee Anne De La Hunt.Sitatimende Sikhishwe Tekuchumana taHulumende Nekuniketa Lwati (GCIS)Imibuto ingacondziswa ku: Phumla Williams (Libambela Lasomlomo  weKhabhinethi)Inombolo yekuchumana: 083 501 0139"
Sitatimende semhlangano weKhabhinethi wamhla tinge-25 Inhlaba 2014,26 Jun 2014,https://www.gov.za/statement-cabinet-meeting-25-june-2014,https://www.gov.za/ss/sitatimende-semhlangano-wekhabhinethi-wamhla-tinge-25-inhlaba-2014,"1. Tincumo teKhabhinethi etindzabeni tanyalo1.1. IKhabhinethi iyitfokotele Inkhulumo Yebunjalo Belive yesikhombisa leyetfulwe nguMengameli Jacob Zuma ngaLesibili, 17 Inhlaba, 2014. Tinhlelo letigcanyiswe nguMengameli letibuye futsi ticondziswe Luhlelo Lwekutfutfukisa Lwavelonkhe (i-NDP) titawuhlahlelwa kulamaviki letako  ngemacembu eTindvuna. Ngekwemoya weSisonkhe Sichubekisela INingizimu Afrika Embili, iKhabhinethi imema yonkhe imikhakha kutsi ibambisane naHulumende ekulingeni kuphumelelisa Luhlelo Lwekusebenta lolusha, lolwakhela etikwetimphumelelo letizuzwe kuleMinyaka Yenkhululeko lenge-20 leyendlulile. 1.2 IKhabhinethi iyakwemukela kuphela  kwesiteleka seTimayini tePlatinamu lesidvonse tinyanga letisihlanu. Lesiteleka lesidvonse sikhatsi lesidze sibe nemphumela lomubi kakhulu kutisebenti, bacashi nakumnotfo wetfu jikelele. Nanoma nje lilungelo lekuteleka livikelekile kuMtsetfosisekelo wetfu nakumitsetfo lebukene netisebenti, iKhabhinethi icela bacashi nembutfo wetisebenti kutsi uphetse masinyane tingcoco tekubonisana nekutsi kungwenywe letiteleka letitsatsa sikhatsi lesidze kuphela. Kuphumelela kwetinhlelo tetfu tekutfutfukisa kusime emnotfweni losimeme nalochubekela embili ngekukhula ngemandla.  Njengebantfu baseNingizimu Afrika, sonkhe sinesibopho sekukhulisa umnonotfo walelive.1.3 IKhabhinethi ikubonile kwehliswa kweNingizimu Afrika  yehliswa ngema-Ejensi lahlolako, i-Standard and Poor s, kanye ne-Fitch kuleliviki leliphelile. IKhabhinethi nayo isho ngekuphindzelela kutsi hulumende uticaphele letinselele tekukhula kwemnotfo iNingizimu Afrika lebukene nato. Hulumende sewubeke embili kusheshisa kulinga kuphunyeleliswa kwe-NDP, kanye netilungiso lekuhloswe ngato kutsi tikhulule emandla ekutfutfuka kweNingizimu Afrika.   Hulumende utinikele ekwenteni kancono kulawula, kunciphisa kweswelakala kwemakhono kanye nekusheshisa luhlelo lwelutjalomali lwesakhiwonchanti sako njengencenye yekususa tikhinyabeto letivimba kukhula.1.4  IKhabhinethi yemukela loko lokutfolwe Luklayo Lwemakhaya Jikelelelwanga-2013 lolusandza kukhululwa beLihhovisi Lelubalobalo laseNingizimu Afrika.  Loku lokutfoliwe kucinisekisa lokuhle lokungakhulunywa ngako kwekutsi tinchubomgomo netinhlelo tahulumende leticinile tigucula timphilo tebantfu baseNingizimu Afrika tiba nguletincono.Loluklayo lucinisekisa kutsi kufinyelela tinsita letifana nemanti, kubutfwa kwekhukhuma, kuniketwa tindlu nemfundvo yamahhala kukhombise kukhula njalo kulesikhatsi. Linani lebantfu baseNingizimu Afrika labatfola emanti empompi likhule laya  kulange-89,9% kwatsi linani lemakhaya lasachunyelwe gezi lifike kulange-85% nga-2013.Luhlelo lwemali lesibonelelo sahulumende luyachubeka nekuba siphephelo semindeni kanye nemimango lebeyingahlukubeteka kakhulu ihlukubetwe buphuya lobucakile nekungasebenti.Linani lebantfu lelifinyelela sibonelelo sahulumende likhule kusuka  kulaba-13,7% nga-2003 laya kulange-45,5% nga-2013. Emaphesenti ebantfu labalambako lehle lesuka  kulabange-29,3% nga-2002 laya kula-13,4% nga-2013.1.5 IKhabhinethi yemukele litsimba laseNingizimu Afrika lelisezingeni lelisetulu leliholwa nguMengameli Jacob Zuma leliyohlanganyela kuNgcungcutsela Yemave Ase-Afrika Lahlangane ye-23 lemayelana nalengcikitsi:  Kucinisekiswa Kwetekulima Nekudla e-Afrika .Lengcungcutsela itawubanjwa kusukela mhla tinge-20 kuya kumhla tinge-27 Inhlaba 2014 eMalabo eRiphabhulikhi ye-Equatorial Guinea. Njengencenye yalelivekati, iNingizimu Afrika itawufaka ligalelo ku-ajenda ye-Afrika futsi itawufaka emandla nemfutfo kuleNgcungcutsela kute kwentiwe kancono tinhlelo tekutfutfukisa lelive lakitsi.1.6  IKhabhinethi incoma Litiko Letebuciko Nemasiko kanye ne-Ejensi Yetekutfutfukisa Lusha Lwavelonkhe mayelana nekuhola imisebenti Yenyanga Yelusha ngaphansi kwalengcikitsi  Lusha Luchubekisela INingizimu Afrika Embili .Lapho sichubeka nekugubha umkhosi weNyanga Yelusha, iKhabhinethi isho ngekuphindzelela luhlelo lwahulumende lwekusebenta nebantfu labasha kutsi bagucule timphilo tabo babuye futsi bagucule nalelive. Kuleminyaka lesishlanu leyendlulile iyodvwana, kwabekwa eceleni imali letigidzigidzi le-2.7 yekwelekelela kumabhizinisi elusha, imifundzate yebafundzi iphindzeke kabili netinhlelo tekufundza tebantfwana labancane titfutfukise sigaba lesisisekelo sebantfwana. Tingenelelo letinjalo titawuhlala tiyintfo hulumende lagcile kuyo, lapho simema bantfu labasha kutsi babe balingani betfu ekuchubekiseleni iNingizimu Afrika embili.2. Tincumo teKhabhinethi Letibalulekile2.1. IKhabhinethi inconyiwe ngenchubekela embili lesiyentile ekwakheni Inchubomgomo Yavelonkhe Yekubukana Nekugucuka Kwesimo Selituli (i-NCCRP): Tinhlatiyo Tekunciphisa Imimoya Lebanga Sivuvu Esibhakabhakeni (i-GHG). Lombiko uhlatiya kusebenta kweNingizimu Afrika ekulawuleni ngemphumelelo lifutse lekugucuka kwesimo selitulu, ibuye futsi ibeke tincomo teligalelo leNingizimu Afrika kumitamo yemhlaba jikelele yekunciphisa  kushuba kwe-GHG .2.2. IKhabhinethi iphindze yatfola umbikoluhlaka lomayelana neLuhlu Loluphelele LweNingizimu Afrika Lwemimoya Lebanga Sivuvu Esibhakabhakeni, lwanga-2000   2010. Loku kuhambisana neLuhlaka Lwavelonkhe Loluhlangene lwesivumelwane lesimayelana nekuGucuka Kwesimo Selitulu lesasayinwa yiNingizimu nga-1997. Ngekuya kwaleSivumelwane, emave afanele kutsi angenise imibiko yawo yenchubekela embili njalo ngemnyaka wesibili. Umbikoluhlaka lokhona kwamanje ukhululiwe kute ummango uphawule ngawo.  Utawupolishwa kute uphetfwe ulungele kungeniswa ekuhambeni kwalomnyaka.2.3. IKhabhinethi iyakwemukela kuvunywa kwendzawo lensha lekufanele ivikelwe, Indzawo Yetemagugu Nemafa Emhlaba yaseMapungubwe Likomidi Lemhlaba Letemagugu Nemafa le-Unesco lelabamba Umhlangano walo we-38 eDoha, Qatar, kusukela mhla ti-15 kuya kumhla tinge-25 Inhlaba 2014.Lendzawo lensha yetemagugu nemafa lekufanele ivikelwe ingumphumela wetingcoco tekubonisana letitsetse sikhatsi lesidze letifake ekhatsi banikati bemihlaba, bameleli bemimango, tinhlangano letingesito tahulumende, tinkampani letimba timbiwa kanye nalabanye labanyenti bahulumende labatsintsekako.Lokuvunywa kwalendzawo lensha yetemafa nemagugu lekufanele ivikelwe kuyimitamo yeNingizimu Afrika leyemukelekako letawenta kancono kulawulwa nekuvikelwa kwendzawo yayo yetemafa nemagugu yemhlaba kube futsi kuvunyelwa kutfutfuka lokunesibopho nenchubekela embili ngalokungenamkhawulo.3. Imikhosi letako3.1.  INingizimu Afrika itawube ibambisane neLubanjiswano Lwetemphilo Yabomake, Maswane kanye Nebantfwana  ekungeniseni Umhlangano Weforamu Yelubanjiswano lotawube ubanjelwe eSandton Convention Centre, Gauteng, kusukela mhla tinge-30 Inhlaba kuya kumhla lu-1 Kholwane 2014. Lolubanjiswano luyinhlangano yemave emhlaba lolungeniswa yiNhlangano Yetemphilo Yemhlaba.Kuhlanganyela ekungeniseni leForamu kuvula inkhundla lemayelana nekucinisa temphilo yabomake, bantfwana basesebancane eNingizimu Afrika kanye nekwenta yonkhe imikhakha yemmango kutsi ifake ligalelo kulomtamo.Kukhululwa kweMbiko Wemave Emhlaba mayelana nekutsi umhlaba uchuba njani ekuhlangabetaneni neMgomo Wekutfutfukisa Welikhulumnyaka Wesine Newesihlanu kutawubuye kwente labo labatawube bahlangene bemikhakha yetemphilo nalengesiyo yetemphilo babukisise inchubekela embili netifundvo.Kutawubuye futsi kukhutsate kutiphendvulela nekuba nesibopho mayelana nabomake, bantfwana labasandza kubelekwa, kubantfwana nalasebangena esigabeni sebudzala, ibente bakhone kubona emalungelo abo ezingeni lelisetulu letemphilo lelingatfolakala eminyakeni kuya ku-2015 nekwendlula lapho.3.2. INingizimu Afrika itawube ingenisa Mchudzelwano Wetibalo Wemave Emhlaba (i-IMO). I-IMO ingumchudzelwano wemnyaka wekusombulula tibalo webafundzi betikolwa temabanga lasetulu, lobanjelwa emaveni lehlukene njalo ngemnyaka. Leli litfuba lelive letfu lekutsi likhombise likhono lekungenisa imikhosi yemhlaba lesezingeni lelisetulu ibuye futsi ikhombise, iphakamise bongcondvongcondvo betetibalo baseNingizimu Afrika labasezingeni lelisetulu. Samba semave la-109 asavele abhalisile kutsi atawuyingenela le-IMO.4. Kubekwa etikhundleniIkhabhinethi ivume kubekwa etikhundleni kwanaba labalandzelako:4.1. Mnu. GO Hollamby njengeLisekela Lemcondzisi Jikelele: Tetimali Nekulawulwa Kwalokutsengwako kuLitiko Letasekhaya.4.2.  Ibhodi Yenhlangano Yelutjalomali Yahulumendea) Mnu. Mcebisi Hubert Jonas, njengemcondzisi longasilophetse naSihlalo (ngesikhatsi aLisekela Lendvuna Yetetimali); b) neMnu. Roshan Morar njengeLisekela laSihlalo (iminyaka lemitsatfu).4.3. Likomidi Letingcweti Temtsetfo Wetinkampani  (sikhatsi lesingeke sendlule iminyaka lesihlanu)a) Lilunga lelimelele lomunye, Dkt. Johannes Erasmus;b) naMunye lobekwe eceleni, Nks. Juanita Steenkamp.Imibuto ingacondziswa ku:Phumla WilliamsLibambela Lasomlomo WeKhabhinethiInombolo yekuchumana: 083 501 0139"
Sitatimende semhlangano weKhabhinethi wamhla yi-9 Kholwane 2014,10 Jul 2014,https://www.gov.za/sitatimende-semhlangano-wekhabhinethi-wamhla-yi-9-kholwane-2014,https://www.gov.za/ss/sitatimende-semhlangano-wekhabhinethi-wamhla-yi-9-kholwane-2014,"1. Tincumo teKhabhinethi etindzabeni tanyalo1.1. IKhabhinethi ikhumbuta bonkhe bantfu baseNingizumu Afrika kutsi bahloniphe baphindze bakhumbule Mengameli waphambilini Nelson Mandela lotsandzekako kuleNyanga yaMandela ngekutsi bahlanganyele ngemdlandla kuMkhankhaso weku Hlanta iNingizimu Afrika . NgeLusuku lwaNelson Mandela  mhla ti-18 Kholwane kanye nangalokubanti kakhulu kulenyanga lapho Bantfu baseNingizimu Afrika bafanele kutsi lokungenani banikele ngemaminitsi abo lange-67 bahlante iNingizimu Afrika ngekuya kwesimemo saMengameli Jacob Zuma ngesikhatsi etfula Inkhulumo yeBunjalo Belive. Mengameli waphambilini Nelson Mandela wasifundzisa kutsi nanoma ngabe ngubani angenta lifutse lelihle emmangweni wakubo. Sonkhe sinesibopho sekuhlonipha imphilo yakhe ngekutsi sihlante, sente imimango yetfu kutsi ibe ncono futsi siyente ibe mihle.1.2. IKhabhinethi iyalwemukela luhlelo lolukhulu lwekwentiwa kancono kwetitimela lwe-Ejensi Yetitimela Letitfutsa Bantfu YaseNingizimu (i-Prasa). Njengencenye yaloluhlelo, Indvuna Yetekutfutsa ivule idizayini yekugcina ye-Prasa yesitimela lesisha sha, sitimela sesimanje manje futsi lesisha lesitfutsa bantfu letichenya ngethekhnoloji yakamuva leniketwa yimboni yetitimela emhlabeni wonkhe jikelele. Leli ngulelinye ligcatsi lelikhetsekile lekutinikela kwahulumende kwakha sakhiwonchanti lesitawukhulisa umnotfo siphindze futsi sesekele kutsengwa. Sitimela sekucala se-Prasa silindzeleke kutsi sicale kuhamba nga-2015. Lokuphuculwa kwenchubo yetitimela kutawenta kabusha tinsita temetro rail-  lokunguyona inkampani lenkhulu leletsa tingucuko kutetitfutsi temmango eNingizimu Afrika. I-Prasa itawusebentisa-R51 wetigidzigidzi kuleminyaka letako le-10 wekutsenga titimela letinge-600 letisezingeni lelisetulu tebantfu baseNingizimu Afrika. Samba lesinge-580 saletitimela titawakhiwa lapha eNingizimu Afrika efekhthri lensha letawakhiwa eDunnotar ngaphandle nje kwaseNigel Ekurhuleni kutawubita-R1 wesamba. Lendzawo yekukhicita lenge-600 000 m2 yentelwe kutsi ikwati kufaka umshini wekukhicita, indzawo yekucecesha kanye nendzawo yetimboni letfutfukiswe ngalokuphelele. Lomklamo utawakha imisebenti ngco le-8 088, leyincenye yemisebenti ngco nalengakacondzi ngco lengetulu kwe-33 000 esikhatsini seminyaka le-10, izuze lizinga lendzawo lalokucuketfwe lelingetulu kwe-65%.I-Prasa itawucecesha samba sebantfu laba-19 527 (bonjinela, labenta imisebenti yetandla, labasebenta ngetintfo tesithekhnikhi, bashayeli betitimela futsi, emkhatsini walabanye, bocwepheshe) ngesikhatsi salomklamo. Luhlelo Lwekwenta Kabusha Incumbi Yetitfutsi Letihamba Kujantji lubanti kakhulu kunekutsengwa kwetitimela, lumikhakha lemitsatfu letawubuyisela lemboni ekudvunyisweni kwayo kwaphambilini, luvusetele umkhakha webunjinela bajantji luphindze futsi lufake sandla ekutfutfukisweni kwemnotfo nekwenta tintfo letifanele simondzawo.1.3. IKhabhinethi iyawemukela Umshini Wekwakha Timoto Wekucala (i-FAW) WaseNingizimu Afrika nekusebenta kwawo eNdzaweni Yekutfutfukisa Timboni yase-COEGA (e-IDZ)  leyetfulwe nguMengameli Jacob Zuma kuLidolobhakati laseNelson Mandela Bay eBhayi, eMphumalanga Kapa. Lomklamo lotawukhicita emaloli latigidzi letinge-600, lomise kuZone 2 we-COEGA IDZ usitwa ngetimali ngekuhlanganyela yiKoporasi Yelitsimba Le-FAW LaseShayina kanye neSikhwama Sekutfutfukisa Se-Afrika neShayina. Ngulolunye lwelutjalomali lolukhulukati lolwentiwe yiNkampani yemaShayina.  Lomshini utawufaka ligalelo lelikhulu kumigomo yavelonkhe yekutfutfukiswa kwemnotfo netenhlalo njengobe kulondvoletekile kuLuhlelo Lwekutfutfukisa Lwavelonkhe(NDP), Indlela Yentfutfuko Lensha kanye neTinhlelo Tekusebenta Tenchubomgomo Yetimboni. Tinzuzo teNelson Mandela Bay nesigodzi lesikhulu saseMphumalanga Kapa  tifaka ekhatsi kukhicitwa kwelutjalomali ngco lwemave angaphandle lolutawakha imisebenti lechubekela embili ngalokungenamkhawulo luphindze lwente kubekhona ematfuba ekutfutfukisa emakhono nekucecesha.1.4. IKhabhinethi iyaphindza futsi igceka kwebiwa kwetintsambo tagezi kubojantji, takhiwonchanti temmango tagezi netamasipala.  Kweba kwaloluhlobo kukhinyabeta kuhamba busheleleti kwemnotfo walelive futsi kuletinye tehlakalo kufaka engotini timphilo tebantfu.  Ema-ejensi lacinisekisa kulandzelwa kwemtsetfo atawenta siciniseko sekutsi labo lababoshwako batawuhlangabetana nemandla emtsetfo.  IKhabhinethi iyaphindza futsi iphindzaphindza kutinikela kwayo ekuvimbeni tinkampani tetikrebhu tetinsimbi letiphila tiphindze futsi tibhebhetsele loluhlobo lwebugebengu. Imimango icelwa kutsi isebentisane nahulumende ngekutsi ibike  Mbutfo Wemaphoyisa WaseNingizimu Afrika.1.5. IKhabhinethi ikhutsata bakhokhintsela kutsi bangenise emafomu abo ekukhokha intsela esikhatsi sentsela sanga-2014, lesivule mhla lu-1 Kholwane 2014. Tintsela tenta hulumende akwati kwesekela ngetimali tinhlelo tekutfutfukisa talelive. Wonkhe umkhokhintsela longenisa emafomu akhe lagcwaliseke ngalokuphelele ngalesikhatsi udlala indzima yakhe ekuchubekiseleni iNingizimu Afrika embili.1.6. IKhabhinethi iyakwemukela kusayina Umtsetfo Wekuchitjelwa Kwemalungelo Ekubuyiselwa Kwemhlaba Kubanikati Bawo Labafanele lokwentiwe nguMengameli Jacob Zuma, lokuyinkhomba yekuvulwa kabusha kufakwa kweticelo tekubuyiselwa umhlaba walaba labashiywa ngumcamlajucu waphambilini futsi kuniketa bafakiticelo tekubuyiselwa umhlaba leminye iminyaka lesihlanu kutsi bafake ticelo tabo. Nanoma nje kwafakwa ticelo tekubuyiselwa umhlaba letingalinganiselwa ku-80 000 ngemncamulajucu wanga-1998, kulinganiselwa ekutseni kunetehlakalo teticelo letinyenti letiliciniso letiphindze kasihlanu letingaletfwa bahlukunyetwa labasuswa emihlabeni yabo ngendluzula ngesikhatsi selubandlululo. IKhabhinethi imema bonkhe Bantfu baseNingizimu Afrika kutsi basabalalise lomlayeto walomtsetfo kute kwentiwe siciniseko sekutsi bahlukunyetwa labemukwa imihlaba yabo, labendlulwa ngumncamulajucu wekucala wanga-1998, bayeta batewufaka ticelo tabo tekubuyiselwa umhlaba wabo kusukela mhla lu-1 Kholwane 2014 kute kube ngumhla tinge-30 Inhlaba 2019.1.7. IKhabhinethi ihalalisela bacwaningi labasitwa ngetimali yi-SA be-Square Kilometre Array (i-SKA) labatfole inchubo yetimbobo letimnyama lenkhulu lemkhakhantsatfu. Lesi siciniseko lesihle sekucocwa kwelwati lwetinkhanyeti ngeligagasi lemoya legucugucuka ngemandla letfutfuke ngesivinini lesikhulu eNingizimu Afrika. Lokutfolwa kuyachubeka futsi kukhombisa kutsi iNingizimu Afrika inebungcweti betesayensi nebucwepheshe kutsi ingaba ngumholi wemhlaba kute kucocwa kwelwati lwetinkhanyeti ngeligagasi lemoya. Lomklamo lowatiwa mhlaba wonkhe usikhumbuto sematfuba lahlukile lanikwa iNingizimu Afrika njengemphumela wemitamo yetfu, yekwakha emakhono labangela kuvuka kwenkhabunkhabu kutesayensi nebunjinela kulusha lwetfu. Kuphindze futsi kunike lelive sisekelo sekucala kukhicita bososanyensi labatawufaka sandla ekuzuzeni Umbononchanti 2030 weNDP. Loku lokutfoliwe kusicalo salokunye lokunyenti lokutawukhona kwentiwa nge SKA. Umtamo wetfu lobe yimphumelelo uphindze futsi wavula ematfuba lamanyenti kulelive, ikakhulu misebenti leyinkhulungwane kutekwakha, kusebenta nekulungisa tintfo tihlale tisesimeni lesifanele eNyakatfo Kapa lapho kwakhiwa khona inkhaba yale-SKA.1.8. IKhambinethi imema bonkhe bantfu labasha kutsi bafake manje ticelo tabo tekufundza etikhungweni temfundvo lephakeme ngekuhambisana nemkhankhaso wekuFaka Sicelo Nyalo! weLitiko Letemfundvo Lephakeme Nekucecesha. Lomkhakhanso uhlomisa bafundzi ngelwatiso lolufanele lwekutsi batsatse tincumo letibhadlile mayelana nekukhetsa tinhlobo temisebenti labayifunako babuye futsi bafake ticelo tabo tekufundza ngesikhatsi lesifanele. Kutawuphindze futsi kufake sandla ekuvimbeni kucindzetelwa bumatima bafundzi lababukana nako ekucaleni kwemnyaka kwemnyaka wekufundza. Bafundzi baphindze bayakhunjutwa kutsi basebentise Sikhwama Selusito Lwetetimali Sebafundzi Savelonkhelesisita ngetimali bafundzi labafanele ngekwetemfundvo kepha futsi labadzinga imali.1.9. IKhabhinethi iyayemukela Ingcungcutsela Leyetayelekile Yebunye be-Afrika ye-23 (Ingcungcutsela ye-AU) lesandza kubanjwa ngaphansi kwengcikitsi letsi  Umnyaka 2014 Wetekulima Nekucinisekiswa Ngekudla e-Afrika  lapho khona Mengameli Jacob Zuma bekahola litsimba lelisezingeni lelisetulu. Lokubalulekile kube tingcoco netincumo letibalulekile mayelana nekutfutfuka, kuthula nekuvikeleka, kugucuka kwesimo selitulu kanye nekuphetfwa kwe-Ajenda yemnyaka weti-2063 yeLuhlaka Lwemavekati, njengencenye yembononchanti we-Afrika kuleminyaka lenge-50 letako kanye neTincumo te-Afrika Letifanako mayelana ne-Ajenda Yetekutfutfukisa Yangemuva kwa-2015.1.10. IKhabhinethi itfumela emavi ekulila nekudvudvuta emndenini nakubangani baSekelamengameli weLuphiko Lwabomake LwaKhongolose naSosiswebhu Lomkhulu waphambilini weMkhandlu Wavelonkhe Wetifundza, Nks. Nosipho Dorothy Ntwanambi. Ushiye sikhala lesikhulu kumzabalazo lochubekako wemmango lonebulungiswa nalolungile lapho khona tonkhe takhamuti titfokotela tinkhululeko, emalungelo nematfuba lalinganako.2. Ti ncumo  letibalulekile teKhabhinethi2.1. IKhabhinethi yabikelwa mayelana Nemiphumela Nekubanjwa Kwenkhomfa ye-11 Yemacembu (i-COP 11) kuSivumelwane Samhlabuhlangene Sekuvimba Umhlaba Kutsi Ungabi Lugwadvule (i-UNCCD), lebewubanjwe kusukela mhla ti-16 kuya kumhla tinge-27 Inyoni 2013 eWindhoek, Namibia. Lenkhomfa beyimayelana nekubukana netinkinga temhlaba tekuba nekoma, koma nganhlanye kanye nekoma nganhlanye kwemswakama endzaweni. Emkhatsini wetincumo letibalulekile leyavumelana ngato leNkhomfa mayelana nelikhono, kusebenta ngemphumelelo nangalokwenetisako kwetindlela tekuchumanisa teSigodzi kanye nekutsi Timphiko letichumanisa Sigodzi tifanele tichube umsebenti wato ngalokuyimphumelelo. Lenkhomfa yaphindze yachubeka yavuma kutsi kususwe Indlelakwenta Yemhlaba kuSikhwama Savelonkhe sekuTfutfukisa Tekulima eRome siyiswe eBonn kute sigcinwe ngekuhlanyela lihhovisi lamabhalane we-UNCCD. Lesincumo sitawesekela kuciniswa kwemakhono ekubukana netinselele tekugucuka kwemhlaba lube lugwadvule kulelivekati.2.2. IKhabhinethi ivumile kutsi iNingizimu Afrika Ivume Kuchitjelwa KweBan ngaphansi kweSivumelwano seBasel mayelana nekuLawula Kuhanjiswa Kweciwe Iminyele Yalamanye Emave Kwenkhukhuma Leyingoti Nekulahlwa Kwayo. Lesivumelwano seBasel sisivumelwano semave emhlaba lesilawula kuhhanjiswa kweciwe iminyele yalamanye emave kwenkhukhuma leyingoti. Kantsi Kuchitjelwa Yesivumelwano seBasel satsatfwa kute kuvikelwe emave lasatfutfuka kutsi angatfoli inkhukhuma leyingoti lechamuka ngaphandle. Kuvunywa kwaleBan kutawenta siciniseko sekutsi imphilo yebantfu neyendzawo iyavikeleka kuye etitukulwaneni letilandzelako, nekutsi futsi kutfutfuka kwemnotfo netenhlalo kukhutsatwa ngalokuchubekela embili lokungenamkhawulo. Loku kutawuba ligalelo lelikhulu lekunciphisa tinkinga te-Afrika tekulahlwa kwenkhukhuma leyingoti.3. Imikhosi letako3.1. Mengameli Jacob Zuma, utawuhola litsimba laseNingizimu Afrika leliyongenela Ingcungcutsela ye-6 lehlanganisa iBrazil, iRashiya, i-Indiya, iShayina, iNingizimu Afrika (i-BRICS), letawube ingeniswe yiFederative Republic of Brazil mhla ti-15-16 Kholwane 2014 ngaphansi kwalengcikitsi:  Kukhula Lokufake Konkhe Ekhatsi, Tisombululo Letinenchubekela Embili Lengenamkhawulo: te-BRICS"". Ngesikhatsi iNingizimu Afrika inguSihlalo we-BRICS, kwazuzwa inchubekela embili lenkhulu ekufakeni nasekusimiseni tindlelakwenta te-BRICS letinsha letetfulwa kuNgcungcutsela ye-BRICS Yesihlanu, k.k. Umkhandlu Wetemisebenti ye-BRICS kanye neMkhandlu weThink Tanks we-BRICS, nemibiko letawetfulwa kuBaholi be-BRICS mayelana nemsebenti lowentiwe nguletimiso.Hulumende waseNingizimu Afrika sewuphumelelise ngalokuphelele Luhlelo Lwekusebenta lwaseThekwini, lolwemukelwa kuNgcungcutsela ye-BRICS leyendlulile lebeyibanjelwe eDurban, eNingizimu Afrika, futsi utakwetfula umbiko wekwendlulisela umsebenti kulubanjiswano lwemkhakha ngesikhatsi sayo sekuba nguSihlalo we-BRICS, igcamise inchubekela embili leyentiwe yiNingizimu Afrika ngesikhatsi inguSihlalo we-BRICS ngekuhambisana netincumo leticuketfwe kuLuhlelo Lwekusebenta Nesimemetelo saseThekwini.3.2. NgeLisontfo mhla ti-13 Kholwane 2014 Litiko Letekutfutsa litawetfula umbiko kubahlali bamasipala waseNkangala newase-Dkt. JS Moroka mayelana neMitamo Yekutfutfukisa uMgwaco Moloto neTitfutsi Tetitimela. Indzwo yaseMloto Yetitfutsi Tetimela Letawutfutfukiswa itawuba yinchubo yetitfutsi lehlanganisiwe letawuba netitfutsi tetitimela njengemgogodla naletinye tinhlobo tetitfutsi   ikakhulu  emabhasi nematekisi   lekutawuba tinsita tekuniketa. Baholi baseMpumalanga, Gauteng naseLimpopo kanye nebatsi betifundza nabomasipala batawuhlangana bahambe neNdvuna ngesikhatsi sekuvakasha. I-Prasa, yinkampani yahulumende lengaphansi kweLitiko Letekutfutsa, itawuhola lomklamo kusukela nyalo kuye embili.3.3. Kuleliviki lelitako ematiko atawube etfula Imicombelelotimali yawo ePhalamende. Tindvuna titawube tishiyelana ligwayi ngetinhlelo tato telucitfomali ngekusebentisa inchubo yePhalamende tibuye futsi ticocisane ngalokuchubekako ngemimango lesetinhlelweni yato.3.4. IKhabhineti yendlulisa tilokotfo tayo kuma-athilethi latawube ahlanganyele kuMidlalo Yemave Emhlaba, letawubanjwa kusukela mhla tinge-23 Kholwane kuya kumhla ti-3 Ingci 2014 eGlasgow, Scotland, futsi imema bonkhe Bantfu baseNingizimu Afrika kutsi babasekele.4. Kubekwa etikhundleni4.1. IKhabhinethi ivume kubekwa kwemalunga kuMkhandlu, kuMkhandlu Wekweluleka Wavelonkhe Wekusungula sikhatsi lesiminyaka lemine:a) Adv. Louisa Zondob) Mnu. Garth Strachan (lomelele Litiko Letekuhwebelana Netetimboni)c) Phrof. Jennifer Thomsond) Nks. Clare Busettie) Nks. Zanele Monnakgotlaf) Dkt. Azar Jammineg) Phrof. Cheryl de la Rey (Sihlalo)h) Dkt. Andile Ngcabai) Nks. Nonkululeko Nyembezi-Heitaj) Dkt. Sibusiso Sibisik) Phrof. Olive Shisanal) Mnu. Dhesigen Naidoom) Dkt. Albert Van Jaarsveldn) Phrof. Glenda Grayo) Phrof. Roseanne Diabp) Dkt. Shadrack Moephuliq) Mnu. Kevin Nassiepr) Mnu. Sim Tshabalalas) Dkt. Khotso Mokhelet) Phrof. Anton EberhardImibuto ingacondziswa ku: Phumla Williams (Libambela LaSomlomo weKhabhinethi)Inombolo Yekuchumana: 083 501 0139"
Sitatimende semhlangano weKhabhinethi wamhlatinge-23 Kholwane 2014,24 Jul 2014,https://www.gov.za/statement-cabinet-meeting-23-july-2014,https://www.gov.za/ss/sitatimende-semhlangano-wekhabhinethi-wamhlatinge-23-kholwane-2014,"1.  Tincumo teKhabhinethi etindzabeni tanyalo1.1 IKhabhinethi iyakwemukela kwetfulwa kweluhlelo lwekusebenta lolubitwa ngekutsi pheceleti, Operation Phakisa, lolwetfulwe nguMengameli Jacob Zuma, lolwenta kutsi kwetfulwe tinsinta ngekuphangisa ngekusebentisa tinhlelo tekuphumelelisa letibanti, kusombulula tinkinga netinyatselo letibonakalako kuchutjekiselwe embili intfutfuko. Litiko Letemvelo litawuba litiko lekucala lelitawuhola kusebentisana emkhatsini wetimboni, temisebenti, ummango wetakhamiti nemmango wetifundziswa kutsi basebentisane kute kuvuleke emandla emnotfo wetilwandlekati tetfu.Nga-2010, umnotfo wetilwandlekati wangenisa-R54 wetigidzigidzi kuSamba Semkhicito Wasekhaya (i-GDP), wabuye futsi wakha imisebenti lelinganiselwa kule-316 000. Bufakazi bukhombisa kutsi tilwandlekati taseNingizimu Afrika tingangenisa imali lefikela ku-R177 wetigidzigidzi ku-GDP nga-2033. Lulwandlekati lubuye futsi lube nemandla ekwakha imisebenti ngco lesemkhatsini walenge-800 000 nalesigidzi. Lamathulusi ekukhulisa umnotfo akhombisa kukhulula ngemnyaka lokungenani ngemaphesenti lamane kuko kokubili, ekufakeni sandla ekukhuliseni i-GDP nekuvula imisebenti.Kufuywa kwemfuyo yaselwandle, sitfutsi saselwandle, i-oyili lengesheya kwetilwandle nekucwaningwa kwagesi nekuvikelwa kwelulwandle kukhetfwe konkhe njengetindzawo temnotfo welulwandlekati lekufanele kugcilwe kuto.  Sekusungulwe indzawo yekwenta lucwaningo lwekwetfulwa kwetinsita ngaphansi kwendzawo ngayinye kute kusitwe kusonjululwe tinsayeya letibucayi.1.2 IKhabhinethi ibonga bonkhe Bantfu baseNingizimu Afrika nemhlaba mayelana nekuhlanganyela ngeLusuku LwaNelson Mandela Lwemhlaba lwalomnyaka. Bantfu baseNingizimu Afrika labavela kuwo onkhe emagumbi elive letfu basihloniphile simemo sekunikela sikhatsi sabo nemandla ekwenteni umehluko.Lomsebenti wekuhlanta nekuhlobisa wenta indzawo yetfu lesitungeletile ibe yinhle futsi kucinisekisa nemvelo yetfu. Njengencenye yalomkhankhaso Litiko Letekubusa Ngekubambisana Netendzabuko likhiphe tisebenti Tetebucwepheshe taMasipala leti-150 kubo bonkhe bomasipala kutsi bahlanganyele kulomkhankhaso wekuhlanta nekuhlobisa, kepha babuye futsi basekele labomasipala wonkhe umnyaka.Umkhankhaso lofana nalona we- War on Leaks  lobhekelela kuvala emanti lavutako utawuchubeka ubuye futsi undlondlobaliswe lapho khona lusha lolungasebenti nalamanye emalunga emmango atawukhutsatwa kutsi ajoyine hulumende ekulungiseni lapho kuvuta khona emanti. IKhabhinethi imema imimango kutsi igcine imifula nemifudlana ihlantekile futsi icwebile, ngoba loku kufaka sandla etimeni tekuhlala letinemphilo, letiphephile naletinesitfunti. Imifula nemifudlana lengcolile ibeka engotini timphilo temimango lephila ngemanti aleyo mifula nemifudlana.1.3  IKhabhinethi iyakwemukela kuvuma kwetfulwa kweLibhange Lekutfutfukisa Lelisha (i-NDB) kuNgcungcutsela ye-BRICS yeSitfupha lebeyibanjelwe eBrazil nekusungulwa kwelihhovisi lesigodzi lalelibhange eGoli. Le-NDB itawucinisa lubanjiswano emkhatsini wemave langemalunga e-BRICS futsi litawengeta emandla kumitamo yaletinye tikhungo tetimali letimkhakhanyenti netesigodzi, ngaleyondlela-ke litawube lifaka sandla ekutinikeleni lokuhlangene kwemave langemalunga e-BRICS kuzuzwe umgomo wekukhula kwemnotfo lokunemandla, lokunenchubekelembili lengenamkhawulo nalokusimeme.Lelihhovisi lesigodzi litawudlala indzima lebalulekile ekusiteni takhiwonchanti ngemali nemiklamo yekutfutfukisa lenenchubekelembili lengenamkhawuloe-Afrika. Lokwakhelwe kulomfanekiso wekusebenta we-NDB sisetjentiswa sekulungiselela umklamo lesitawenta kutsi kuzuzwe imiklamo yetakhiwonchanti letinyenti letingabakhona kulelivekati. Kute kube nyalo ayikaphunyeleliswa ngenca yekungabi nemali leyenele yekulungiselela umklamo, lokusinyatselo lesikhulu sekwenta imibono yemklamo lelungele kusitwa ngetimali nekuphunyeleliswa.1.4 IKhabhinethi ivakalise kukhatsateka lokukhulu mayelana nekubhebhetseka kwebudlova lobusemkhatsini wetindzawo tema-Izirayeli nemaPalestina. IKhabhinethi iphindza simemo saMengameli Zuma sekutsi hulumende wase-Izirayeli akayekele budlova bakhe basemhlabeni nebasemoyeni, lobuchubeka nekubanga kushona kwebantfu nesimo lesibucayi sekungabi nesihawu kubantfu lesephulana umphefumulo. Kwendlula lapho, imemetela kutsi  iHamas iyekele lokudubula ema-Izirayeli ngemarokhethi.IKhabhinethi ayivumelani nemitamo yekusongelwa lokufihlakele lokwentiwa nguHulumende wase-Izirayeli kuhlasela ngebudlova iGaza kute kutsatselwe phansi loHulumende weLubumbano ePalestine. Kute sisombululo setembutfo wemphi lesitawuba khona sekusombulula lokungcubutana kwema-Izirayeli nemaPalestina. Sisombululo lesikhona sinye kuphela, sisekubonisaneni lokunemandla nalokungukonakona lokufaka ekhatsi onkhe emacembu.INingizimu Afrika ilandzela Mabhalane Jikelele Wamhlabuhlangene, uMn. Ban Ki-moon, lomemetela kutsi kubekwe phansi tikhali ngekushesha kuto tonkhe tinhlangotsi, nekutsi kucalwe kuhanjiswe lusito lwekukhombisa sihawu kubantfu kanye nakubantfu labasenhluphekweni eGaza. Lesimo sekuba nesihawu kubantfu sivusa kukhatsateka lokukhulu kuKhabhinethi. Hulumende ucela tiphatsimandla taseGibhithe kutsi  temukele bantfu baseGaza labalimele nalabatsintsekile. 1.5 Egameni lebantfu baseRiphabhulikhi yaseNingizimu Afrika, iKhabhinethi ililela imindeni nebangani babo bonkhe bahlukunyetwa beNdizamshini yaseMalaysia lephahlateke e-Ukraine mhlati-17 Kholwane 2014.1.6  IKhabhinethi yendlulisa emavi ayo ekulilela nekudvudvuta umndeni nebangani baloyo lowaklonyeliswa uMklomelo weNoble, umbhali Nadine Gordimer losandza kusishiya emhlabeni. INingizimu Afrika itawuhlala njalo imkhumbula Nks. Gordimer njengelishanhlitiyo lelinesibindzi lowasebentisa lusiba lwakhe nelivi lelikhutsatanako kute akhulume agceke kungabikhona kwebulungiswa kuhulumende welubandlululo. Nks. Gordimer bekalilunga lelasungula Khongolose Webabhali baseNingizimu Afrika (i-COSAW) futsi njengelilunga laKhongolose nga-1989, waniketa bufakazi ekwehlisweni kwesigwebo sebaholi laba-11 be-United Democratic Front nemashanhlitiyo e-Vaal Civil Association. Indzaba yakhe lecanjiwe, leyadlala indzima lebalulekile ekulweni nelubandlululo, beyikhuluma ngemphumela welubandlululo lobelubhebhetselwa nguhulumende lowabakhona etimphilweni teBantfu baseNingizimu Afrika labetayelekile.1.7 IKhabhinethi itfumela emavi ayo ekulila nekudvudvuta batali baTaegrin Morris lobekaneminyaka lemine budzala lobulewe esehlakalweni sekuhlwitfwa imoto eReiger Park eNshonalanga neGoli. IKhabhinethi iyachubeka igceka lesihluku lesingaka ikakhulu lesentiwa kubantfwana. IKhabhinethi iyachubeka nekubonga emaphoyisa kanye nemalunga emmango lelekelela ekubuyeni ngekuphepha kwaMongezi Phike naye losandza kutfunjwa ngemuva kwekutsi kuhlwitfwe imoto yababe wakhe.1.8 IKhabhinethi ikhumbuta Bantfu baseNingizimu Afrika kutsi Lihhovisi Leticumklomelo limema emagama emalunga emmango, tinhlangano letingekho ngaphansi kwahulumende, tinhlangano letingaphansi kwahulumende netetenkholo temmango kutsi baphakamise emagama ebantfu labafanelwe kutfola Ticumklomelo Tavelonkhe.Ticumklomelo Tavelonkhe tiyindlela yekuhlonishwa lephakeme kakhulu kutsi live litinike takhamuti letifanele kutsi tititfole. Mengameli njengeMsekeli Lomkhulu weMklomelosicu Wavelonkhe futsi nguye loniketa bantfu lemiklomelosicu.Malunga esive acelwa kutsi aletse emagama ebantfu labavelele emimangweni yabo basebentise lifomu lelitfolakala ku:www.thepresidency.gov.za.Lelifomu lifanele lipheleketelwe sikhutsato lesifaka ekhatsi nati tindzawo letilandzelako:indzima lesingeniso lenesibutsetelo setintfo letizuzwe ngulona lophakanyisiwe;Luhlu lwetintfo letizuzwe ngulona lophakanyisiwe emsebentini wakhe kanye/noma kumave emhlaba; kanyenekuchaza umsebenti lovelele noma sento sekukhombisa kuba nesibindzi lesentiwa ngulona lophakanyisiwe.Kuphakamisa emagama kutawuvala mhlatinge-31 Kholwane 2014.2 Tincumo teKhabhinethi letibalulekile2.1 IKhabhinethi yatiswa ngekuphunyeleliswa kweSigaba 100 (1) (b)  kungenelela eSifundzeni sase Limpopo yabuye futsi yavuma nekuntjintja  kusuka kusigaba 100 (1) (b) kuya kusigaba 100 (1) (a) ngetimo leticacile  letanikwa Sigungu Lesiphetse Sifundza kwenetisa sidzingo lesihamba embili,  kute sincume kukhipha ngalokuphelele. Ngekuhambisana neMtsetfosisekelo  Umkhandlu Wetifundza Wavelonkhe utsintsiwe. Ekucaleni kwaleliviki lelitako  kutawuphindze kubanjwe lomunye umhlangano wekwatisa lotawubeka ebaleni  loko lokuzuziwe kanye nenchubo letawulandzelwa lapho kusachutjekelwa  embili.2.2 IKhabhinethi ivume Luhlakamsebenti Lwelisu Lethemu Lesemkhatsini lwa-2014-2019 (i-MTSF) lolutawusebenta njengetitini tekwakha teminyaka lesihlanu yekucala lecondvwe kumbono wanga-2030 weLuhlelo Lwekutfutfukisa Lwavelonkhe (i-NDP). Le-MTSF icuketse tinhlelo letibanti tekuphumelelisa teminyaka lesihlanu ye-NDP, lenemigomo, tinkhomba, tindzima netibopho netikhatsi letincunyiwe tekuphumelelisa imisebenti lebalulekile  kute kuvumele kulandzelela kuphunyeleliswa kwe-NDP lokumiselwe kubufakazi nenchubo lehlelekile.Le-MTSF yakhela kuloko hulumende lahlangabetene nako nalakufundzile ngesikhatsi sekulawula nga-2009-2014, lapho khona kuhlela lokumiselwe kumiphumela, kulandzelela nekuhlola kwetfulwa kwekucala ngca. Ngalesikhatsi lesi kwentiwa tivumelwane tekwetfula tinsita, talandzelelwa tabuye futsi tahlolelwa imiphumela lebekwa embili le-12 yahulumende lefaka ekhatsi imfundvo lesisekelo lenguyona yona, imphilo lendze yabo bonkhe Bantfu baseNingizimu Afrika, kuphepha nekuvikeleka, kukhula lokufake konkhe ekhatsi nemisebenti lenesitfunti nekutfutfukiswa kwetindzawo tasemaphandleni nekulungiswa kabusha kwemhlaba.Ngesikhatsi sekulawulwa sanga-2014-2019 linani lemiphumela likhuphukile laya ku-14, ngenca yekwengetwa kwemiphumela lemisha lemibili  kuvikelwa kwetenhlalo nekubumbana kwetenhlalo nekwakhiwa kwesive. Kuko konkhe, lemiphumela le-14 ifaka ekhatsi tonkhe tahluko te-NDP. Masinyane nje Lihhovisi leNdvuna Letekuhlela, Kulandzelela Nekuhlola litawubamba umhlangano nebetindzaba mayelana ne-MTSF.2.3 IKhabhinethi ivumile kutsi iNingizimu ingenise Umhlangano Lonemandla Wekusebenta Ngekubambisana Kwemave Emhlaba ngeMphala 2014 ngaphansi kwalengcikitsi:  Kugcila kuSayensi, Ithekhinoloji Nekusungula Lokusha (i-STI) Kwetenhlalomnotfo Kugucuka ngekusebentisa Tinchubomgomo Telubanjiswano Letinemandla .Lomhlangano uvula inkhundla lapho khona Baholi Bemave, baholi bemabhizinisi, bososayensi, tingcweti tetemfundvo nebaholi bebafundzi kutsi babelane imibono nalabahlangabetene nako emphilweni lokuphatselene nesayensi, ithekhinoloji nekusungula lokusha. Kwendlula kuloko, lomhlangano ufuna kundlondlobalisa tingcuko tetenhlalomnotfo, intfutfuko nekukhula e-Afrika.Lokungenisa lomhlangano kutawubuye futsi kukhulume ngetinhloso nemigomo ye-NDP  mayelana nekwenta kancono isayensi nethekhinoloji yengucuko yetenhlalomnotfo eNingizimu Afrika nekwenta kancono umnyele wetfu wekusungula lokusha kulesigodzi, livekati nasemhlabeni wonkhe jikelele.3 Imikhosi letako3.1 Mengameli Jacob Zuma utawetfula Inyanga Yabomake e-Union Buildings mhlatinge-31 Kholwane  2014 ngaphansi kwalengcikitsi:  Umgubho we-60 weMculu waBomake njengencenye yeminyaka yeNkhululeko lenge-20, Kuchubekisela Embili i-Ajenda Yabomake!  Lokwetfulwa kwalomgubho kutawujoyinwa yiPhalamende Yemave ase-Afrika lokutawubuye futsi kuhloniphe Inhlangano Yabomake Yemave Ase-Afrika kanye nendzima yayo yekukhulula bomake baseNingizimu Afrika.Minyenti imisebenti lehlelelwe lenyanga, Ingci kugubha umkhosi loko lokuzuzwe yi-Ningizimu Afrika ekuguculeni timphilo tabomake baseNingizimu Afrika. Umkhosi lomkhulu lotawenteka mhlati-9  Ingci utawentelwa eDurban. Litiko Letebuciko Nemasiko, njengemholi weNyanga YaboMake, litawubuye letfule Imishuco Yabomake Lephuma Embili lenge-20 ngeNgci. Lemikhosi lebalulekile ikhombisa lokukhetsekile lokuzuzwe bomake bendzawo nalokuzuzwe ngubo bonkhe bomake baseNingizimu Afrika. Imininingwane yalemikhosi itawatiswa ngesikhatsi lesifanele.3.2 Mengameli Jacob Zuma uhlelelwe kuhola litsimba leliyohlanganyela kuNgcungcutsela Yebaholi Bemave ase-Afrika Lahlangene, ngaphansi kwalengcikitsi:  Kutjala Kusitukulwane Lesitako ,  kusukela mhlati-5 kuya kumhlati-6 Ingci 2014. Lengcungcutsela ilindzeleke kutsi ihlanganise ndzawonye labaphetse emabhizinisi ase-Afrika newaseMelika kutsi bacocisane ngelutjalomali kanye nematfuba emisebenti e-Afrika.Kutawuphindze futsi kubekhona imihlangano leseceleni yeTisebenti Letinkhulu (ema-CEO) ase-Afrika newaseMelika kanye neMhlangano weTindvuna teMtsetfo Wematfuba Emsebenti Nekukhula kwe-Afrika (i-AGOA). Lemihlangano ihlose kutsi kuciniswe budlelwane emkhatsini weMelika ne-Afrika ikakhulu mayelana nelutjalomali nekuhweba. Imiphumela lehlosiwe ngulena: kukhutsata kuhlangana kwesigodzi kulelivekati, kwesekelwa kwetinhlelo letinyenti letehlukene tekutfutfukisa umnotfo wemave ase-Afrika Lahlangene, kuthula nekuvikeleka, kufaka ekhatsi kuchutjwa kwe-AGOA; kugucuka kwesimo selitulu kanye netindzaba letiphatselene nemvelo; kanye nekusitwa kute kuhlangabetwane nemigomo yembono wanga-2063.3.3 Litiko Letesayensi Nethekhinoloji litawetfula Liviki Letesayensi Lavelonkhe (i- NSW) mhlati-2 Ingci 2014 ngaphansi kwalengcikitsi:  Isayensi yalamuhla,  ngumhlaba wakusasa . Le- NSW 2014 itawuchubeka kute kube ngumhlati-9  Ingci 2014 kulo lonkhe lelive. Ngaleliviki kutawuba nemisebenti leminyenti  leyenteka kulo lonkhe lelive. Loku kutawufaka ekhatsi kukhangisa, imjibukiso  yesayensi, imihlanganosikolwa nekufundziswa. Imininingwane yalemisebenti  itawatiswa ngesikhatsi lesifanele. IKhabhinethi imema bonkhe batali, bothishela  nebafundzi neBantfu baseNingizimu Afrika jikelele kutsi babe yincenye ye-NSW 2014.4 Kubekwa etikhundleni4.1 IKhabhinethi yemukele kwelulwa kwesikhatsi sekuba setikhundleni temsebenti kwanankha emalunga lalandzelako, kuBhodi Yelotho Yavelonkhe, kusaphetfwa inchubo yekuniketa lomunye umuntfu wesitsatfu ilayinsensi.a) Phrof. Ntshengedzeni Alfred Nevhu an a (Sihlalo),b) Nks. Mathukana Mokoka,c) Phrof. Govin Reddy,d) Nks. Zodwa Paulina Ntuli (lomelele Litiko Letekuhwebelana Netimboni), kanyee) naNks. Ndileka Eumera Portia Loyilane.4.2  IKhabhinethi ikuvumile kubekwa esikhundleni kwanaba Bacondzisi labalandzelako Labangesibo Besigungu Lesiphetse kuBhodi  Yetiphatsimandla Yetekuphepha Kwetaselwandlekati yaseNingizimu Afrika (i-SAMSA).a) Vice Admiral Johannes Mudimu (Sihlalo),b) Dkt. Michael Harry Hendricks,c) Adv. Motsehoa Brenda Madumise (Sekelasihlalo),d) Mnu. Frederick Andrew Jacobs,e) Nks. Nomsa Margaret Cele, kanyef) neMnu. Brett Naidoo4.3  IKhabhinethi ikuvumile kubekwa etikhundleni kwanaba Bacondzisi Labangesibo Kusigungu Lesiphetse kuBhodi ye-Ejensi Yetitimela Letitfutsa Bantfu YaseNingizimu Afrika (i-PRASA).a) Nks. Zodwa Penelope Manase,b) Dkt. Popo Molefe (Sihlalo),c) Nks. Carol (Roskruge) Cele,d) Mnu. William Solomon Steenkamp,e) Nks. Nonduduzo Samukeliswe Kheswa,f) Nks. Mashila Jemina Matlala,g) Mnu. Sfiso Buthelezi (uyaphindvwa kukhetfwa),h) Mnu. Xolile George (uyaphindvwa kukhetfwa njengaLophakanyisiwe we-Salga),i) Mnu. Landon McMillan (Umelele Temafa Avelonkhe), kanyej) neMnu. Clement Manyungwana (Lomelele Litiko Letekutfutsa).4.4  IKhabhinethi ikuvumile kubekwa etikhundleni kwalamalunga lamasha kuMkhandlu Wetekwakha.Lomelele Litiko Letemisebenti Yesivea) Mnu. Sam Themba (Clive) Mtshisa,Labamelele Ematiko Etakhiwonchantib) Mnu. Zukile C Mvalo,c) Nks. Martina Mapula Tshangela,d) Nks. Itumeleng Sizwe Kgomo,Bameleli Bemikhandlu Yetingcweti Yesimondzawo Lesakhiwee) Nks. Christina Alida Breed,f) Nks. Ancunel Anna-Lucia Steyn,g) Phrof. Kathleen Anne Michell,h) Mnu. Thembinkosi Matunda,i) Nks. Ezodidi Gugu Makongwana,j) Mnu. Jerry Leigh Margolius,k) Nks. Anna-Marie Sassenberg,l) Dkt. Zwanani Titus Mathe,m) Mnu. Nicolaas Daniel Lombard,n) Mnu. Sithiwe Thubane,o) Mnu. Douglas Michell,p) Mnu. Isaac Mzumara Nkosi (Sihlalo),Bameleli bemmangoq) Nks. Niniza Fortunate Sithole (Lisekelasihlalo),r) Adv. (Dkt.) Nalini Maharaj,s) Adv. Derick Jeffrey Block, kanyet) neMnu. Reginald Gaolatlhe Sefotlho.4.5  IKhabhinethi ikuvumile kubekwa etikhundleni kwalamalunga lalandzelako kuBhodi Yekutfutfukisa Imboni Yetekwakha.a) Nks. Lindelwa Teresa Myataza (Sihlalo),b) Mnu. Christopher Siphiwe Jiyane (Lisekelasihlalo),c) Nks. Nazreen Sekao Pandor,d) Mnu. Gonasagran Maduray,e) Nks. Nomsa Jacobs - Skweyiya,f) Mnu. Sipho Abednego Mosai,g) Mnu. Lefadi Lucas Makibinyane,h) Nks. Natalie Carol Skeepers,i) Mnu. Selaelo Michael Makhura,j) Nks. Vuyiswa Victoria Sidzumo,k) Nks. Mandisa Fatyela-Lindie,l) Mnu. Hareesh Lakha Patel, kanyem) neMnu. Nico Maas.4.6  IKhabhinethi ikuvumile kubekwa etikhundleni kwebaCondzisi Labangesiso Besigungu Lesiphetse kuBhodi Yelibhange Lekutfutfukisa LaseNingizimu Ne-Afrika (i-DBSA).a) Nks. Busisiwe Abigail Mabuza (uyaphindvwa kukhetfwa),b) Dkt. Lungile Ntombifuthi Nokuthula Bhengu-Baloyi (uyaphindvwa kukhetfwa),c) Nks. Mary Vilakazi (uyaphindvwa kukhetfwa),d) Nks. Dawn Marole (uyaphindvwa kukhetfwa),e) Nks. Gugu Mtetwa,f) Mnu. Mabotha Arthur Moloto,g) Nks Anuradha Sing,h) Phrof. Mark Swilling.Imibuto ingacondziswa: kuPhumla Williams (Libambela Lasomlomo WeKhabhinethi)Inombolo yekuchumana: 083 501 0139"
"Sitatimende semhlangano weKhabhinethi wamhla ti-6 Ingci 2014 ",7 Aug 2014,https://www.gov.za/statement-cabinet-meeting-6-august-2014,https://www.gov.za/ss/sitatimende-semhlangano-wekhabhinethi-wamhla-ti-6-ingci-2014,"1. Imigubho yemikhosi yeNyanga Yabomake/Lusuku Lwabomake Lwavelonkhe1.1. IKhabhinethi iyatemukela tinhlelo temigubho yemikhosi yeLusuku Lwabomake nayo yonkhe imisebenti lehlelelwe kwentiwa kuyo yonkhe inyanga yeNgci. Mengameli Jacob Zuma utawuhola umkhosi wavelonkhe lotawubanjelwa eNkhundleni Yetemidlalo iKing Zwelithini, e-Umlazi, KwaZulu Natal, mhla ti-9 Ingci 2014 ngaphansi kwalengcikitsi:  Kugubha Umkhosi Wemgubho we-60 weMculu waBomake neMinyaka lenge-20 yeNkhululeko: sisonkhe sichubekisela embili iNingizimu Afrika lengabandlululani ngekwebuhlanga nalengabandlululani ngekwebulili .Njengencenye yemigubho yemikhosi yenyanga yabomake, hulumende utawungenisa imikhosi leminyenti kuhlonipha bomake kumikhakha leyehlukene abuye futsi akhombise netintfo lesitizuzile silive. Leminye yalemikhosi lehleliwe ifaka ekhatsi Imiklomelo yaBomake Kutekwakha (14 Ingci), Imiklomelo yaBomake KuteSayensi (15 Ingci), Umklomelo Wemlimi Longumake Wemnyaka (22 Ingci) kanye neMiklomelo yaBomake Kutemanti (29 Ingci).Njengencenye yalemikhosi yemigubho, Indvuna yeTekuhlaliswa Kwebantfu kanye nabo-MEC beTifundza baya Kumhlangano waNdvunankhulu Nebaphatsiswatiko (i-MINMEC) lowabanjwa mhla ti-4 Kholwane 2014, iluvumile luhlelo lwekwakhiwa kwetindlu leti-1 956 esifundzeni ngasinye saletifundza letiyimfica.  Loluhlelo luhlonipha bomake labashuca lebaya e-Union Buildings baphikisana nemitsetfo yemapasi nga-1956.Loluhlelo lwetfulwa kwekucala eRatanda Township, kuMasipalati Wasekhaya waseLesedi eGauteng mhla ti-4 Ingci 2014.  Samba setindlu leti-17 604 titawakhiwa bomake kantsi futsi nalabo labatawutitfola kutawuba bomake, bomake labadzala kanye nemakhaya laholwa bantfwana njengekubeka kweNdvuna yeTekuhlaliswa Kwebantfu Lindiwe Sisulu enkhulumeni yakhe lesandza kwendlula yelwabiwotimali. IKhabhinethi imema bonkhe Bantfu baseNingizimu Afrika kutsi beseke babuye bahlanganyele kutinhlelo nemisebenti yeNyanga yaBomake kuyo yonkhe lenyanga kucinisekisa kutsi tintfo letizuzwe bomake tiyagujwa. Luhlelo lweNyanga yaBomake Lwavelonkhe lufakiwe lapha.2. Kuphunyeleliswa Kweluhlelo LolubalulekileIKhabhinethi iyakwemukela futsi iyayitfokotela inchubekela embili leyentiwe mayelana nekuphumelelisa tinhlelo tahulumende letibalulekile lokukhombisa kutinikela ekuchubekiseleni iNingizimu Afrika embili.2.1. Kuvulwa Kwendzawo Yekulungisa Titimela Lebita-R30-wetigidzi  eDe Aar, eNyakatfo Kapa kutawuphakamisa umnotfo wendzawo kubuye futsi kuphucule timo tekuhlala temimango. Sekuvele kwavuleka imisebenti ngco lengetulu kwe-100 futsi kulindzelwe leminye imisebenti lenge-300.  Lendzawo Yekulungisa Titimela iyincenye yeluhlelo lweTransnet lwesakhiwonchanti lesibita-R300 wetigidzigidzi wekulungisa nekuphucula inethiwekhi yalelive yemzila wesitimela, emaphayiphi netikhumulo temikhumbi lokutawuvula ematfuba emisebenti lemisha lenge-588 000. Bantfu labasha bendzawo batawuphindze bazuze ekwakhiweni kweNdzawo Yetinhlosonyenti Yelusha.   Lomklamo wenta incenye yemiklamo yetakhiwonchanti tahulumende letinyenti letichunyaniswa Ikhomishini Yekuchumanisa Takhiwonchanti Telihhovisi Lahulumende.2.2. Njengencenye yahulumende yekushisekela kukhulisa emakhono emboni yekukhicita yaseNingizimu Afrika, kukhulisa timboni nekwakha imisebenti ledzingeka kakhulu, kuvulwe indzawo lebita-R80 wetigzi e-Epping eKapa.  Lesakhiwonchanti lesitawukhicita gezi wemandla elilanga i-120 emaMegawathi solar PV module setfulwa ngalokusemtsetfweni mhla ti-6 Ingci 2014 yiJinko Solar, inkampani yemaShayina letfolakala emaveni lamanyenti.  Loku kuyincenye yekucala kusebenta kweLuhlelo Lwemandla Lavusetelekako Ebakhiciti Labatimele (i-REIPPP) lwaseNingizimu Afrika. Lesakhiwonchanti silindzeleke kutsi sikhicite emaphaneli agezi wemandla elilanga la-1 300 ngelilanga, lalindzelwe kutsi angenise-R600 wetigidzigidzi ngemnyaka ngamunye.  Kusukela loluhlelo lwacala kusebenta, iJinko Solar seyikhiphe  ngetulu kwa-300 emaMegawathi emaphaneli e-PV emandla agezi welilanga, kwafika kulokulinganiselwa ku-30% wencenye yemakethe.Lesikhiciti, lesinsha futsi lesisesimanjemanje kakhulu lesisekucala ngca lekute lesifana naso, silindzeleke kutsi sikhicite emaMegawathi la-120 ekupheleni kwemnyaka. Loku kuyincenye yenshisekelo yahulumende yekukhulisa emakhono emboni yekukhicita yaseNingizimu Afrika, lokutawukhulisa timboni talelive kubuye futsi kuvete ematfuba emisebenti ledzingeka kakhulu e-Epping. Umnotfo Longalimati Imvelo sewutfolwe njengendzawo lekumele kugcilwe kuyo kakhulu kuLuhlelo Lwekusebenta  Lwenchubomgomo Yetimboni futsi uniketa ematfuba labonakalako nalabalulekile ekuvuleni kwematfuba emisebenti, kwenta imikhicito ifanele indzawo nesimo kanye nekukhula kwemnotfo.2.3. IKhabhinethi iyakutfokotela kwetfulwa kweSikhungo Lesiphuma Embili Semandla Agesi Lavusetelekako e-Upington, eNyakatfo Kapa lokumelela lomunye umtamo wekuchubekisela iNingizimu Afrika embili. Lesikhungo singumphumela wekubambisana emkhatsini wetifundziswa, umkhakha wangasese, nahulumende eluhlangotsini lwemandla lavusetelekako. Lesikhungo sitaweseka lucwaningo, intfutfuko kanye netisombululo letinsha kumkhakha wemandla, lokutawufaka sandla kuphindze kube nemtselela kutincumo tenchubomgomo futsi seseke kutfutfukiswa kwetisebenti. Loku kutawufaka ligalelo lelikhulu ekukhuliseni Umnotfo Longalimati Imvelo, kuphindze kugucule emakhono esifundza nesigodzi. Emandla lavusetelekako, kuveta ematfuba lamanyenti elutjalomali langaba khona, kufaka ekhatsi ematfuba emisebenti leminyenti.2.4. IKhabhinethi iyakwemukela kwetfulwa kwemklamo wekuphehla gezi ngekwebucwepheshe be-Hydrogen Fuel Cells (i-HFC) mhla ti-5 Ingci 2014 lokube kuphakama kwekukhulumisana lokunemandla nalokunemphumela lokubekhona emkhatsini wahulumende nebudlelwane be-Anglo-Ballard. Lomklamo lophehla gezi kutebucwepheshe bemaseli emafutsa labitwa ngekutsi pheceleti fuel cell, ngumkhakha wekulinga  kuphehla gezi loyi-mini-grid weseli yemafutsa yemhlaba. Loku kuvusa lunako kakhulu kuyindzima lebalulekile yekutfutfuka nekusetjentiswa kwalobucwepheshe ekwenteni kutsi kutfolakale imikhicito leluhlata ifanele indzawo ikakhulu ekusetjentisweni kwetebucwepheshe bemaseli emafutsa njengalokunye lokungasetjentiswa kutebucwepheshe bekuphehla. Lomklomo utawujulisa kukhuliswa kwemnotfo waseNingizimu Afrika kutimboni uphindze futsi usente sikhone kutsi sinciphise emandla emoya longcolile wemnotfo wako ubuye futsi ufake kakhulu sandla ekuvuleni ematfuba emisebenti. 3. Tincumo teKhabhinethi letibalulekile3.1.  IKhabhinethi ikuvumile loko bekwetsenjiswe ngumkhakha wetekutfutsa waseNingizimu Afrika ekucaleni ngaphansi kweKuhwebelana Kwemimango Yekutfutfukisa LengaseNingizimu Afrika (i-SADC) ekuBonisaneni Ngetinsita. Lomkhakha ubaluleke kakhulu ekukhuleni kweNingizimu Afrika nekuvela kwematfuba emisebenti, njengekufaka sandla lokusemkhatsini ekuhwebeni ngemphahla letsengwako ibuye futsi itsengiswe kanye nensita letsengisekako ngekwelilungelo layo.  Kuhlanganiswa kwetinsita tekutfutsa  ngekhatsi etigodzini kungaveta ematfuba labalulekile etimakethe ebatfulitinsita baseNingizimu Afrika kanye nekwenta lutjalomali kuyo yonkhe imikhakha yetitfutsi kulesigodzi. Njengoba imali lengenako itfolakala ngekutsengisa tinsita temikhicito lengakahlutwa, tinkampani taseNingizimu Afrika tingatfola tinzuzo tasetimakethe tiphindze futsi ngaso sona leso sikhatsi tifake sandla ekutfutfukeni kwemkhakha wetekutfutsa wesigodzi.3.2.  IKhabhinethi yatisiwe ngemiphumela yelubalo lwabobhejane lwanga-2013 lolwentiwa esichiwini setinyamatane eKruger National Park yaphindze futsi yavuma netingenelelo letilisu letinconyiwe kute kugcinwe bobhejane. Indvuna Yetemvelo itawutsi esigabeni lesitako ibambe umhlangano webentindzaba mayelana naloludzaba.3.3. IKhabhinethi iyivumile inchubo lensha Yemvume Yekuphuma Nekungena yeBantfu baseZimbabwe. Indvuna yeLitiko Letasekhaya itawubamba lomunye umhlangano webetindzaba lowehlukile kute imemetele imininingwane yalenchubo.3.4. IKhabhinethi ikuvumile kutsi kwentiwe lubuyeketo loluphelele lweTikhungo Tetimali Tekutfutfukisa Tetifundza (ema-PDFI)  ngekumisela kulokucutjunguliwe netincumo letentiwe kulubuyeketo lweluhlolo lwekusebenta, nguMgcinimafa Wavelonkhe kutsi kuhlolwe simo setetimali samanje nekuphumelela kwekutfutfukisa. Lolubuyeketo loluphelele lwema-PDFI lutawusita ekwenteni siciniseko sekutsi imisebenti yawo iyachunyaniswa futsi isebenta ngemphumelelo ekwesekeleni imigomo yenchubomgomo yahulumende yetemnotfo netenhlalo kanye futsi nekwenta siciniseko sekutsi kwabiwa ngalokwenele nekusetjentiswa kwemitfombolusito yahulumende.3.5. IKhabhinethi iyemukele inchubekelembili yeLisu Lekusebenta lekwakha kabusha Litiko Letemisebenti Yesive neMbiko Wekuvala Wesigaba Sekusimama. IKhabhinethi iyenetiseka ngenchubekelembili leseyentiwe yekugucula lelitiko. Indvuna Yetemisebenti Yesive itawuchuba umhlangano webetindzaba lowehlukile kute ichaze imininingwane yalombiko.4. Tincumo teKhabhinethi etindzabeni tamanje4.1. IKhabhinethi iyawemukela Umtsetfo Wekucashwa Ngekulingana lochitjelwe lowacala kusebenta kusukela mhla lu-1 Ingci 2014. Lomtsetfo lochitjelwe ukhutsata ingucuko, tindlela tekusebenta letikahle kanye nekuvikela kutsi kungabi nekubandlululwa ngalokungakafanele. Uphindze futsi uchubeke nekucinisa kuphunyeleliswa netindlela tekucinisa kulandzelwa  ngekutsi, sibonelo, ukhuphula tinhlawulo tekungahambisani nawo. IKhabhinethi imema bacashi kutsi bahambisane naloku lokufunwa nguloMtsetfo babuye futsi basebentisane nahulumende kute kuguculwe indzawo yekusebentela. Ngetulu kwaloko, Litiko Letetisebenti lichuba umbukiso wesive kute lifundzise bantfu ngekucashwa ngekulingana nelifutse lako loko.4.2. IKhabhinethi ihalalisela Licembu LaseNingizimu Afrika  ngekudlala kahle kakhulu  Kumidlalo Yemave Lahlangane eGlasgow, Scotland lelitfole emamedali eligolide la-13, esiliva la-10 newelitfusi lelibovu la-17. INingizimu Afrika iphumelele yaba ye-7 ekutfoleni emamedali futsi ibe live leliphume embili emaveni ase-Afrika ngekudlala kahle kakhulu.  IKhabhinethi imema bantfu baseNingizimu Afrika kutsi bahloniphe futsi bagubhe umkhosi wekuphumela kwema-athilethi etfu aseNingizimu Afrika  ngaLesihlanu, 8 Ingci 2014, lapho khona emabhasi lavulekile atawube etfwele lama-athilethi esuka e-Olympic House eJozi ngensimbi ye- 11h00 ekuseni.4.3. IKhabhinethi iphindze futsi ihalalisela licembu lekhilikithi lavelonkhe (emaProteas) ngaphansi kwebuholi baKaputeni Wemidlalo Wekuvivinya Hashim Amla ngekuphumelela kuluchungechunge lweKuvivinya eSri Lanka nekuphuma embili kuSivivinyo Semave Emhlaba Semkhandlu Wekhilikithi.4.4. IKhabhinethi ihalalisela Zolani ""Last Born"" Tete ekuphumeleleni kuNhlangano Yesibhakela Yemave Emhlaba (ku-IBF) yalabancane yesikhundla se-bantamweight eJapane.4.5. IKhabhinethi itfumela emavi ayo ekulilela nekudvudvuta umndeni nebangani bendvodza lesishiye emhlabeni ngenca yekutamatama kwemhlaba ngaLesibili ibuye futsi ifisele labo labalimele kwelulama lokuphutfumako.  Hulumende ubukene nekusita imimango letsintsekile,ngekusebentisa Lulawulo Lwetinhlekelelo Lwavelonkhe5 Imikhosi letako5.1  Mengameli Jacob Zuma utawuhlanganyela kuNgcungcutsela ye-34 Leyetayelekile Yemimango Yekutfutfukisa Lengaseningizimu (i-SADC) Yebaholi Bemave Nahulumende mhla ti-17 na mhla ti-18  Ingci  2014 eVictoria Falls, Zimbabwe.  I-SADC iyachubeka nekuba nguyona ncola lebalulekile lehambisa inchubomgomo yaseNingizimu Afrika yekubukana nemave angaphandle ekutfutfukisweni kwesigodzi nasekuhlanganiseni. Tindzaba letifanele lekutawucociswana ngato kuleNgcungcutsela tifaka ekhatsi Kubuyeketwa Kweluhlelo Lwekutfutfukisa Lolulisu Loluyinkhomba Lwesigodzi, Umbononchanti 2050 we-SADC, Libandla Lekuteka Emacala le-SADC neLisu Lekudla Nemsoco kanye neNchubomgomo Yetekulima Yesigodzi.5.2   I-Mining Lekgotla yekucala itawubanjwa mhla ti-13 na mhla ti-14 Ingci 2014 eGallagher  Estate,  eJozi ngaphansi kwalengcikitsi:  Khwakhela etukweligalelo letimbiwa kusukela kwabakhona intsandvo yelinyenti: Siyalatisa limuva bese sakha likusasa.  I-Lekgotla  ivumela kucocisana emkhatsini walabatsintsekako kumboni yetimbiwa yaseNingizimu Afrika nalabo labadlala indzima. IKhabhinethi icela onkhe emadlelandzawonye kutsi asebentele kuphumelelisa Sivumelwane Seluhlakamsebenti Semboni Yetimbiwa Lenenchubekelembili Lengenamkhawulo kuphindze kucinisekiswe kutsi Hulumende utawuhambisana neMculu Wetekumba Timbiwa.5.3  Sikhungo setisombululo letinsha Setemisebenti Yahulumende sitawubamba Inkhomfa ye-8 Yetisombululo Letinsha Temkhakha Wetemisebenti Yahulumende  mhla ti-19 nanga mhla tinge-20 Ingci 2014 eKapa ngaphansi kwalengcikitsi  Kwakha Lithulusi Letisombululo Letinsha Lembuso Lelifutse Lwekwetfulwa Kwetinsita Ngalokusezingeni Lelisetulu .  IKhabhinethi ifisela lamatsimba tingcoco letiyimphumelelo njengobe tisombululo letinsha kutemkhakha wahulumende tibaluleke kakhulu kute tisisite sizuze Umbononchanti 2030 njengobe ubekiwe kuLuhlelo Lwekutfutfukisa Lwavelonkhe. IKhabhinethi iphindze futsi incoma bonkhe labaphakanyiselwe kufaneleka kutfola Imiklomelo Yetisombululo Letinsha Kutemkhakha Wahulumende lecaphelako ibuye futsi iklomelise tisombululo letinsha letenta timphilo tabo bonkhe Bantfu baseNingizimu Afrika kutsi tibencono.6  Kubekwa etikhundleni6.1  IKhabhinethi ivume kubekwa etikhundleni kwanaba Bacondzisi labalandzelako labangekho kuSigungu Lesiphetse kutsi basebente kuBhodi yeNhlangano Yemshwalensi Wetikweleti Temphahla Letsengiswa Ngaphandle  YeNingizimu Afrika.a) Nks. Andiswa Mosai, kanyeb) neMnu. Lefentse Cuitzen Radikeledi (lomelele Umgcinimafa Wavelonkhe).6.2  IKhabhinethi ivume kubekwa etikhundleni kwanankha emalunga lalandzelako langekho kuSigungu Lesiphetse kutsi asebente kuBhodi yeLihhovisi Lemazinga aseNingizimu Afrika.a) Mnu Jeff Molobela (Sihlalo),b) Nks. Doris Elekanyani Ndlovu,c) Nivashnee Naraindath,d) Anna-Marie Lotter (lomelele Litiko Letekuhwebelana Netetimboni),e) Dkt. Michael John Ellman (uyaphindvwa kukhetfwa),f) Nks. Venete Jarlene Klein (uyaphindvwa kukhetfwa),g) Mnu. Webster Masvikwa (uyaphindvwa kukhetwa), kanyeh) neMnu. Guy Harris (uyaphindvwa kukhetfwa).Imibuto ingacondziswa ku:Phumla Williams (Libambela Lasomlomo weKhabhinethi)Inombolo yekuchumana: 083 501 0139"
Sitatimende Semhlangano weKhabhinethi wamhlaka 20 Ingci 2014,21 Aug 2014,https://www.gov.za/statement-cabinet-meeting-20-august-2014,https://www.gov.za/ss/sitatimende-semhlangano-wekhabhinethi-wamhlaka-20-ingci-2014,"1. Kwetfulwa Kwetinhlelo Tahulumende LetisembiliIKhabhinethi ivumelene nekwetfulwa kwalenye Inkantolo Yemacala Etemacansi eBethlehem, eFreyistata lokwentiwe yiNdvuna Michael Masutha. Loku kuyincenye yeluhlelo lwekungenelela kwahulumende ekulweni neludlame lwetemacansi lolubhekiswe kubomake, bantfwana kanye nebantfu labasengotini.Letinkantolo letisebenta ngekutimisela tihlonyiswe ngetinsita letifanele kute tiniketele ngetinhlelo letikhetsekile tekwesekela bahlukunyetwa lokuyintfo lesitako ekwenteni ncono emazinga ekushushiswa kwebahlukumeti. Hulumende utimisele kucinisa luhlelo lwetebulungiswa kute abukane nekuhlukunyetwa kwemalungelo abomake nebantfwana ngekungangabati.IKhabhinethi yemukela kwetfulwa Kwesikhungo Sekutfutfukiswa Kwemabhizinisi lokwentiwe yiNdvuna Lindiwe Zulu lokwesekelwe etukwesikhungo i-Gordon Institute of Business Science.Lesikhungo sigcile ekuniketeleni ngemfundvo nekwesekela kubosomabhizinisi labakhulu nalabancane ngekubasita kutsi bakhule ngalokusimeme kute bakwati kuvula lamanye ematfuba emisebenti ekuhambeni kwesikhatsi. Lesikhungo siyincenye yesisombululo sekubukana nekungasebenti kwelusha kanye nekwakha sive sabosomabhizinisi. Sihlose kuniketela ngemfundvo lephatsekako nalefanele kutemabhizinisi kanye nekuceceshela buholi kubosomabhizinisi, lokulandzelwa tinhlelo tekwesekela ngalokuphelele. Loku kucinisekisa kutsi kufundza lokutfolakele etikhungweni temfundvo kwetfulwa kutemabhizinisi nekutsi umtselela wako uyabonakala.INingizimu Afrika idzinga kuzabalaza kutemabhizinisi kute ikwati kuvusa inshisekelo emkhakheni wetemabhizinisi kanye Nemabhizinisi Lamancane Nalasemkhatsini latawuchubekisela lelive embili. Hulumende, emabhizinisi lamakhulu netikhungo temfundvo kumele basebente ngekubambisana nakufika ekwesekeleni kuvulwa kwemisebenti ngekutsi kutfutfukiswe temabhizinisi. Kute tihlume, temabhizinisi tidzinga simo lesivumela bosomabhizinisi kutsi bakwati kufinyelela ekusitweni ngetetimali, emakhono ekusebenta ngalokufanele kanye nasekutfutfukisweni kwemakhono.2.  Tincumo teKhabhinethi LetibalulekileIKhabhinethi yemukele kusayinwa kweSivumelwano i-Grand Inga Treaty emkhatsini kweNingizimu Afrika kanye ne-Democratic Republic of Congo (DRC) lesetfulwe embi kwePhalamende.Lesivumelwano siniketela ngeluhlaka lwekuchutjwa kwemklamo wekuphehlwa kwemandla agezi i-Grand Inga Project kanye nekwetfulwa kwawo lokubanti emkhatsini kwe-DRC kanye neZambia. Kusayinwa kwaleSivumelwano kwenta kutsi kube khona kutfutfukiswa kweSigaba sekucala saloMklamo, lokusigaba lesitawuniketela ngema-Megawathi agezi lange-2 500 eNingizimu Afrika kuphindze kufake sandla ekuhlanganisweni kwesifundza, ekucinisekiseni kuba khona kwagezi, ekufinyeleleni kwagezi kanye nasekukhululisweni kwetemnotfo ngendlela letawusimamisa temvelo.Lomklamo unelikhono lekuniketela ngemandla agezi wemanti lohlobile nalongabiti kakhulu kute ahlangabetane netidzingo te-DRC, iNingizimu Afrika kanye nemave abomakhelwane. Uphindze ucukatse kuphehlwa kwagezi wemanti longema-Megawathi lange-40 000 emfuleni i-Congo, ngetigaba letisikhombisa. Lomklamo unelikhono lekunonophisa intfutfuko emaveni eMhlangano Wekutfutfukiswa Kwemave ase-Afrika LeseNingizimu (SADC); unciphise kuswelakala kwemandla agezi, ukhutsate intfutfuko kutemnotfo uphindze uchube kutfutfukiswa kwesakhiwonchanti.Umklamo i-Grand Inga uhlose kuchumanisa emandla agezi emfula i-Congo, lokungumfula lonemanti lamanyenti e-Afrika leseningizimu yeSahara. Lomklamo ungulomunye wemiklamo leminyenti lenemandla kulelivekati le-Afrika, lotawuphindze ube luphawu lolunemandla lwekuvusa i-Afrika kanye nebantfu bayo.IKhabhinethi yatiswe ngeNgcungcutsela Yemave Emhlaba Kutebulili, Temanti Netentfutfuko lotawubanjwa madvute nje. Lengcungcutsela itawubanjwa Litiko Letemanti Nekutfutfwa Kwendle, Lucwaningo Ngetemanti kanye nebalingani balelitiko kulomkhakha. Lengcungcutsela itawubanjwa kusukela mhla ti-3 kuya mhla ti-7 kuLweti e-East London ngaphansi kwengcikitsi letsi  Kuchumana Lokungakasetjentiswa .Lengcungcutsela ilandzela tinkhulumiswano letinyenti letichubekako letacala ngemuva kweNgcungcutsela Yekusingatfwa Kwemanti Lahlobile leyabanjwa ngaLweti 2012. Lengcungcutsela itawusungula inkhundla yekwakha kusebentisana lokutawubukana netinsayeya letibukene nalomkhakha. Itawuphindze ibukane nekwetfulwa kweMkhandlu wetiNdvuna tase-Afrika lobukene neNdlelalisu Letemanti.3. Tincumo teKhabhinethi etindzabeni tanyaloIKhabhinethi yatiswe yiNdvuna yeTemphilo, uDkt. Aaron Motsoaledi, ngalosekwentekile mayelana nesifo i-Ebola nangekungenelela lokwentiwe yiNingizimu Afrika. IKhabhinethi ifisa kukubeka kucace kutsi akekho umuntfu lotfolakele analesifo. Kulungela kwalelive kubukana ne-Ebola kudzinga kutsi kuciniswe kakhulu emandla  esifundzeni se-SADC kanye nelivekati lonkhe lokulusito iNingizimu Afrika lenganiketela ngalo. INingizimu Afrika itibophetele ekuniketeleni ngekwesekela, kuhlola, kucecesha nangetinhlelo temalabhorathri esifundzeni se-SADC. INdvuna Motsoaledi itawuniketela ngembiko lophelele ngaloludzaba lamuhla nga-14h30.IKhabhinethi yemukela tinhlelo teSilulubhange saseNingizimu Afrika kanye nelicembu lebasisitimali labavela emkhakheni wetetimali ngenhloso yekuhlelwa kabusha kwe-African Bank Limited (ABL). Loku kutawusita ngalokufanele ekuvikeleni lababeke timali tabo kuphindze kunciphise kulahlekelwa kwebasisitimali e-ABL.Loku kutawucinisekisa kutsi umkhakha wetetimali kulelive uhlala ucinile futsi unemandla.  IKhabhinethi igcizelele kubaluleka kwemkhakha wetinhlelo tetetimali ekukhulisweni kwemnotfo yaphindze yaphawula kutsi hulumende, utawuchubeka nekucinisa lomkhakha, emaphutsa lakhona aphindze ente ncono kulandzelwa kwemitsetfo lecondzisako ngekusebentisa Lihhovisi Letemafa Avelonkhe.IKhabhinethi icaphele ngekukhatsateka lwati lolwedukisako mayelana netinhlelo letehlukene tekuhlelwa kabusha kwemali yesikhwama semhlalaphansi (sikhwama semphesheni kanye nesemhlalaphansi). Kunemvabetsi letsi letinye tisebenti tiyekela umsebenti ngobe tinekwesaba kutsi kusukela emnyakeni lotako hulumende utabavimbela ekutsatseni timali tabo letibekelwe umhlalaphansi nabantjintja imisebenti, nekutsi hulumende ufuna kutsatsa sikhwama semhlalaphansi sibe ngaphansi kwelikhwapha lakhe. Nanobe hulumende afuna kugcugcutela tisebenti kutsi tibeke imali letiyongile tiyibekele sikhatsi lapho setitsatsa khona umhlalaphansi, ayikho imitsetfo leshayiwe yekutivimbela kutsi tingayitfoli imali yato natintjintja imisebenti.Ngale kwaloko, letingucuko letiphakanyiswako tekuhlelwa kabusha kwesikhwama semhlalaphansi tihlose kwenta loku:a) Kugcugcutela bantfu kutsi babekele umhlalaphansi wabo nalabo lababondlako ngalokwenele baphindze bahlelele sikhwama semhlalaphansi njengencenye labatawutfola kuyo liholo labo;b) Kwenta tinhlelo tesikhwama semhlalaphansi kutsi tingabi netindleko letinkhulu, sisingatfwe ngekucaphela, singagodli futsi singavuni luhlangotsi; kanye c) Nekwenta ncono emazinga ekuphatfwa kwesikhwama, lwati nekutiphatsa kwebaphatsi besikhwama, lokufaka ekhatsi kuvikelwa kwetinshisekelo temalunga, kutiphendvulela kanye nekudzalula lwati kumalunga nakulabafake imali esikhwameni mayelana nemphahla lebanayo.IKhabhinethi ifuna kucinisekisa ummango kutsi timali temhlalaphansi letongiwe tiphephile. Asikho sizatfu sekutsi tisebenti (emkhakheni wangasese newahulumende) tesule emsebentini kute titawutfola timali tato letongelwe umhlalaphansi. Kumele kucashelwe futsi kutsi labo labadvonsa timali tabo temphesheni nobe temhlalaphansi ngembi kwekutsi batsatse umhlalaphansi ngete batfola kuphela imali lengaphansi kuleyo labayongile, kepha kungenteka badvonselwe intsela yekukhipha imali esikhwameni ngembi kwesikhatsi baphindze futsi bangalitfoli litfuba lekwehliselwa intsela.4. Imikhosi letakoINdvuna Nathi Mthethwa itawetfula Inyanga Yemagugu Esive eGauteng mhla ti-31 Ingci ngaphansi kwengcikitsi letsi:  Kugubha Iminyaka Yentsandvo Yelinyenti lenge-20: Teka Yakakho Indzaba Lechubekisela iNingizimu Afrika Embili .Phakatsi kwemiklamo legcanyisiwe yekuchubekisa embili umkhankhaso  Teka Yakakho Indzaba  kungcwatjwa kabusha kwaNat Nakasa kanye naMoses Kotane. Kubuyiselwa emuva kwemachawe langamange advunyiswe kuniketa bahlali baseNingizimu Afrika litfuba lekufundza kabanti ngemizabalazo yabo, timo letaholela ekutseni babe sekudzingisweni kanye nemtselela lababe nawo ekukhululweni kwelive letfu.Letinye tehlakalo tifaka ekhatsi: Liviki Letincwadzi Kuvelonkhe kusukela mhla lu-1 Inyoni ngaphansi kwengcikitsi letsi:  Kubona Tindzawo  lesigcile emandleni etincwadzi nekutsi tingayigucula kanjani iNingizimu Afrika kutsi ibe kulelinye lizinga  ngalokufihlakele   nangalokusebaleni . Imicimbi ihlelwe kuto tonkhe tifundza kantsi titawufaka ekhatsi kufundza ngetilwimi temdzabu, kutekwa kwetindzaba kanye netinkhulumo tekukhutsata, kufundza emagama ngekunonopha, tigaba tetinkondlo kanye netinkhulumomphikiswano mayelana netincwadzi.Kantsi mhla ti-3 Inyoni iNingizimu Afrika itawugubha iminyaka lenge-30 Umbhikisho waseVaal lapho ummango waseVaal Triangle wabhikishela kwenyuswa kwemali yerenti, kungetfulwa kahle kwetinsita kanye nahulumende wasekhaya longekho emtsetfweni nalongasebenti. Umbhikisho waseVaal wetfula sikhatsi lesisha sembhikisho losimeme lowenabela etindzaweni letinyenti talelive, lokuyintfo leyafaka ingcindzeti kubaphatsi belubandlululo kutsi bamemetele simo lesibucayi.INdvuna Derek Hanekom itawetfula Inyanga Yetekuvakasha mhla ti-26 Ingci endzaweni yaseMaboneng, eJozi, ngaphansi kwengcikitsi letsi:  Tekuvakasha Tigucula Timphilo , lesuselwa eLusukwini Lwetekuvakasha Emhlabeni (27 Inyoni) kanye  nekugcila ekubalulekeni kwetekuvakasha kunhlalo, temasiko netemnotfo kulelive. Bahlali baseNingizimu Afrika bagcugcutelwa kutsi bavakashele live lakitsi ngalesikhatsi seNyanga Yetekuvakasha nekutsi bati ngekubaluleka kwetekuvakasha kutemnotfo.Liviki Lekuhlanyelwa Kwetihlahla litawugujwa kusukela mhla lu-1 kuya mhla ti-7 Inyoni ngaphansi kwengcikitsi letsi:  Emahlatsi Nebantfu: Kusisa kulikusasa lelisimeme . Bahlali baseNingizimu Afrika bagcugcutelwa kutsi bahlanyele tihlahla letikhonjelwe umnyaka wanga-2014, i-Vepris lanceolata (leyatiwa kakhulu ngekutsi yi: Umozana nobe i-Heteropyxis Natalensis Harvey (leyatiwa kakhulu ngekutsi yi: iNkunzi).Litiko Letekulima, Temahlatsi Netinhlanti (DAFF) ngekubambisana neSikhungo Sekuphatfwa Kwemvelo Nekukhibika kanye ne-Total South Africa, batawuchuba umncintiswano Wavelonkhe Wemklomelo Wekuhlanyelwa Kwetihlahla Emadolobheni. Inhloso yaloku kugcugcutela Bomasipala Basemakhaya kutsi bente tindzawo tabo tibe luhlata.Liviki Lekuhlanyelwa kwetihlahla kanye nemcintiswano Wavelonkhe Wemklomelo Wekuhlanyelwa Kwetihlahla Emadolobheni wetfulwa ngekuhambisana nendlelalisu ye-DAFF yekwenta indzawo ibe luhlata lechaza kwenta luhlata njengendlela lehlanganisile yekuhlanyela nekuphatfwa kwako konkhe lokulinywako etindzaweni tasemadolobheni nasemakhaya.5. Kubekwa etikhundleniIKhabhinethi ivume kucashelwa etikhundleni kwalaba labalandzelako:UMnu. Themba Stanley Kojana njengeLisekela Lemcondzisijikelele: Bothishela, Tekuphatfwa Kwetisebenti Nekutfutfukiswa Kwesikhungo, eLitikweni Letemfundvo Lesisekelo.UMnu. Clifford Abraham Appel njengeSikhulu Lesisetulu Setetimali eLitikweni Letekutfutfukiswa Kwetenhlalakahle.IKhabhinethi ivumelene nekukhetfwa kwalaba labalandzelako kutsi babe ngemalunga Emlawuli Wetekutfutsa Kwemmango Kuvelonkhe:a) UMnu. Lesedi Dinte,b) Nks. Divhani Edzisani Tshivhasec) Prof  Ntombizozuko Dyani-MhangoIKhabhinethi ivume kukhetfwa kwaSemira Mohammed njengeLilunga Lelingesilo Lesigungu Lesiphakeme kuBhodi Yesikhungo Setekutfutsa Ngemgwaco Sekungena Nekuphuma Eminyeleni.IKhabhinethi yatiswe ngekukhetfwa kwaMnu. Tshediso Matona njengeSikhulu Lesisetulu se-Eskom SOC Ltd kanye nekuba kwakhe lilunga ngekwemandla esikhundla seBhodiLebacondzisi be-Eskom.Imibuto ingacondziswa ku: Phumla Williams (Libamba Lasomlomo weKhabhinethi)Inombolo yekuchumana: 083 501 0139"
"Sitatimende Semhlangano WeKhabhinethi Wamhla Tinge-20 Ingci 2014 ",4 Sep 2014,https://www.gov.za/statement-cabinet-meeting-3-september-2014,https://www.gov.za/ss/sitatimende-semhlangano-wekhabhinethi-wamhla-tinge-20-ingci-2014,"1.  Kufezekiswa Kwetinhlelo Tahulumende Letibalulekile1.1. IKhabhinethi yemukela kuvulwa ngalokusemtsetfweni nguMengameli Zuma kwesibhedlela i-Dr Harry Surtie lesise Upington, eNyakatfo Kapa, mhla ti-2 Inyoni 2014. Lokuvulwa kwalesibhedlela kwenteka ngemuva kwemalanga lamane iNdvuna yeLitiko Letemphilo Dkt Aaron Motsoaledi avule lesinye sibhedlela lesisha eNatalspruit, eGauteng. Lawa ngulamanye emabanga lamanyenti labalulekile eluhlelweni lwavelonkhe lwahulumende lwekwakha sakhiwonchanti loluhlose kwakha tibhedlela letinge-43 nemitfolamphilo lenge-213 kuleminyaka lesihlanu letako ngenhloso yekuhlangabetana netidzingo teluhlelo Lwemshwalense Wavelonkhe Wetemphilo.1.2. IKhabhinethi incoma kuboshwa nekubanjwa kwakamuva-nje ngaphansi kweMklamo lobitwa ngekutsi yi-Darling kanye nekuboshwa kwelicembu lelisolwa ngekuhlwitfwa kwemaloli lamakhulu. Lomklamo i-Darling sewuholele ekutfolakaleni kwemadayimane labekazuzwe ngalokungekho emtsetfweni kanye nasekubanjweni kwemphahla lebita tigidzi leti-R50, emakhaya la-15 kanye nemali yemave angaphandle letigidzi leti-43.  Ngasekupheleni kwalenyanga emaphoyisa atawukhipha tibalobalo temnyaka tebugebengu. Letibalo tisuselwe etukwelinani lelingilo lemacala labikwe emaphoyiseni, kantsi lombiko utawuphindze uvete imphumelelo netinsayeya lekuhlangabetenwe nato.Kukhishwa kwaletibalo kwenta kutsi sibe netinkhulumiswano letifanele tekutsi bungaciniswa kanjani budlelwano nemmango kundlelalisu lahulumende lekungenelela ngalokuphelele ekulweni nebugebengu. Kute live libe nemphumelelo ekulweni nebugebengu, iKhabhinethi icela imimango kutsi idlale indzima yayo ekubikeni bugebengu kanye nasekwesekeleni tinkhundla tekuphepha temmango njengobe kulwa nebugebengu kubita kutsi ummango wonkhana wente taba.Hulumende uhlaba kuhlaselwa ngesihluku lesikubone  kwentiwa kumalunga eMbutfo Wemaphoyisa aseNingizimu Afrika ngesikhatsi asemsebentini. NgeLisontfo mhla ti-7 Inyoni 2014 hulumende utawuhlonipha lamaphoyisa lalahlekelwe timphilo tawo asemsebentini. IKhabhinethi imema sive kutsi naso sihloniphe lamaphoyisa lashone ngesikhatsi etama kucinisa temtsetfo.1.3. IKhabhinethi yemukela simemetelo sesikhungo sekufuywa kwemfuyo  yasemantini setigidzigidzi leti-R2 iZoni Yekutfutfukisa Timboni tase-Coega leseMphumalanga Kapa letawuniketa umhlaba longemahektha lange-80 ekufuywa kwe-kwetimbaza nga-2020 kuphindze kwakhe imisebenti yalomphelo leyitsi ayibe ti-2 080. Lomklamo uyincenye yemkhankhaso i-Operation Phakisa lohlose kuvula emandla etemnotfo wasetilwandle taseNingizimu Afrika. Lomklamo unelikhono lekufaka sandla emnotfweni walelive ngetigidzigidzi leti-R117 uphindze wakhe imisebenti lesigidzi sinye nga-2033. IKhabhinethi igcugcutela labanye batjalitimali kutsi babambisane naHulumende kulamatfuba lamasha ekukhulisa umnotfo.1.4. IKhabhinethi ibonga kuba khona kwelitsimba letati kutekwelashwa leliseMaveni laseNshonalanga ne-Afrika eGuinea, Sierra Leone, naseLiberia lasita ekulweni nekusabalala kweLigciwane le-Ebola. Lelitsimba letati leticeceshwe ngalokusetulu lihlonyiswe ngelabhorekhthri lengumahambanendlwana kantsi belisolomane likuleyandzawo kulamaviki lamabili lengcile lisita kuhlola lesifo kuso sonkhe lesa sifundza. 1.5. IKhabhinethi yemukela kwetfulwa kweSigaba 1A, semklamo wekwetfulwa kwemanti ngebunyenti lobitwa ngekutsi yi-Pongolapoort Bulk Water Supply. Lomklamo lotawubita imali lelinganiselwa esigidzigidzini si-R1,5 utawuholela ekuniketeni emanti latfutswako kanye nasekwakhiweni kwetinhleloluchumano tekwetfulwa nekusatjalaliswa kwemanti lamanyenti kubantfu laba-134 864 emakhaya la-16 200. Lomklamo utawuletsa emanti emmangweni waMasipala waseJozini, KwaZulu-Natal.2. Tincumo teKhabhinethi letibalulekile2.1. IKhabhinethi ivume kukhishwa kweLuhlakamsebenti lolusakhiwa Lwekutfutfukiswa Kwetindzawo Tasemadolobheni lwekutsintsana nebadlalindzima labasembili nekutsi kucocwe ngalo etinhlakeni tahulumende. Loluhlelo luhlose kutfola kuvumelana eludzabeni lwekutfutfukiswa kwetindzawo tasemadolobheni eNingizimu Afrika. Loluhlaka luphendvula simemo saMengameli Zuma sekuhlanganiswa kweluhlaka lwavelonkhe loluhlanganisile lwekutfutfukisa tindzawo tasemadolobheni kute kubukanwe nemshiyandvuku welubandlululo wendlela yekuhlaliswa kwebantfu kanye nekusita bomasipala kutsi basingatse kahle kutfutseleka kwebantfu emadolobheni lokwenteka ngesivinini lesikhulu. Umbononchanti waloLuhlakamsebenti ukhutsata emadolobha nemadolobha lamakhulu lokuhlalekako kuwo, lahlanganisa bonkhe bantfu nalasimeme. Loluhlaka lutawubukana nemshiyandvuku wekuhlaliswa ngekwehlukana ngekwebuhlanga nangekwemnotfo luphindze lwakhe emadolobha nemadolobha lamakhulu lahlanganisile nalabumbene.2.2. IKhabhinethi ivume Umbiko Wavelonkhe waseNingizimu Afrika Wekuhlaliswa Kwebantfu kanye Nekutfutfukiswa Kwetindzawo Tasemadolobheni lokungumbiko lotakwetfulwa kuNkhomfa Yamhlabuhlangene (i-Habitat III) letakuba nga-2016. Ingcungcutsela yekucala Yamhlabuhlangene yekulungiselela itawubanjwa mhla ti-18 namhla ti-19 Inyoni 2014. Lombiko ulindzeleke kutsi wakhe  Luhlelo Lolusha Lwetindzawo Tasemadolobheni  lweminyakalikhulu ye-21 lwekubukana netinsayeya letibukene nemave lasatfutfuka nalatfutfukile, kwemukelwa kwendzima lebalulekile leya ngekwandza yemadolobha lamakhulu etindzabeni tekugucugucuka kwesimo selitulu, tinhlekelele, kutfutfukiswa kwetemnotfo kanye nemalungelo eluntfu. Emalungiselelo e-Habitat III afika ngesikhatsi iNingizimu Afrika itfutfukisa Luhlakamsebenti Lwenchubomgomo yayo Yetindzawo tasemadolobheni icala futsi ngemalungiselelo Emtsetfosihlongoto wetfu wekuHlaliswa Kwebantfu.2.3. IKhabhinethi ivume kusungulwa kweluphiko Lwekuphatfwa Kwemphahla Yembuso lolutawubuka kulawulwa jikelele kwemphahla yahulumende. Loluphiko lutakuba luhlaka lwaHulumende lolungaphansi kweNdvuna Yetemisebenti Yesive. INdvuna Nxesi itakwenaba ngaloludzaba.2.4. IKhabhinethi ivume Inchubomgomo lechitjiyelwe yekucashwa Kwetisebenti letibukene Nalasebahluleka Kukhokhela Tikweleti letawushicilelwa ngesatiso kuNcwadzisimemetelo yaHulumende. Lenchubomgomo igcile ekukhutsateni kusebenta ngendlela lefanako, kungavuni luhlangotsi, kungagodli kanye nekulingana kubantfu labebancishwe ematfuba ngaphambilini ngekutsi babandlululwe ngalokungakafaneli. Ingucuko lenkhulu leyetfulwa ngulesichibiyelo kususwa kweluhlelo lolubitwa ngekutsi Kufakwa Kweticelo  ngenhloso yekuchubekisela embili tingucuko. Lenchubomgomo itawusebenta kuphela kuticelo letentiwe ngekweMtsetfo Wekuhluleka Kukhokhela Tikweleti, uMtsetfo Wetinkampani kanye neMtsetfo weTinkampani Letihlanganyelwe.3. Imitsetfosivivinyo3.1. IKhabhinethi ivume kutsi uMtsetfosivivinyo Wekutsatselwa Impahla, 2014 wetfulwe ePhalamende. UMtsetfo Wekutsatselwa Imphahla, 1975 ubeka embili uMtsetfosisekelo, 1996  lokwenta kutsi kubaluleke kwenta umtsetfo lomkhulu loshayiwe lowengamele  kulawula kutsatselwa imphahla kutsi uhambisane nemanani kanye nemigomo yeMtsetfosisekelo. INdvuna Nxesi itakwenaba ngaloludzaba.4. Tincumo teKhabhinethi etindzabeni tanyalo4.1. IKhabhinethi ikhutsatwa kukhula kwemnotfo lokuhle lokubikwe ekoteni yesibili yemnyaka ngaphansi kwetimo tetemnotfo lebetimatima eveni kanye nasemaveni lamshiyalowa. Sivinini sekukhula kwemnotfo sisolomane sibutsakatsaka kakhulu kutsi singabukana netinsayeya tetfu tebuphuya, kungalingani kanye nekungasebenti. Hulumende unonophisa kufezekiswa kweLuhlelo Lwavelonkhe Lwentfutfuko kute kubukanwe netinsayeya tetfu tekuhleleka, kwenyusa emandla etfu ekukhula ngekwalomphelo kanye nekuvetela  bantfu bakitsi ematfuba emisebenti. Mayelana naloku, sakhiwonchanti setfu selutjalomali   gezi, tekutfutsa, emanti, imigwaco, tikolwa kanye netibhedlela   kwakha sisekelo sekukhula kwemnotfo lokunonophako, nalokufaka konkhe ekhatsi kakhulu.Linani lemnyaka lekutjalimali lokwentiwa temabhizinisi ahulumende lenyuke laba ngetulu kwange-260% kuleminyaka lelishumi leyengcile. Inchitfomali yemnyaka yesakhiwonchanti sabohulumende basekhaya iphindzeke kabili ngalokungiko kusukela ngasekupheleni kweminyaka yabo-1990. Umkhakha wahulumende utjale imali ngetulu kwesigidzigidzi lesi-R1 kusakhiwonchanti kusukela nga-2009/10. Silindzele kukhula esigamini sesibili semnyaka kutakuba nemandla njengobe umkhakha wetetimayini newekwakha uhluma. Hulumende yena utawuchubeka nekusebentisana netemabhizinisi kanye netetisebenti ekwakheni simo lesivumela kutjala imali kanye nekukhula kwemnotfo.4.2. IKhabhinethi ihlaba tento kanye netitatimende takamuva letichukuluta budlova lobuphambana naloko lokwatiswa ngumtsetfosisekelo wetfu nalokuphindze kwesabise ngekushabalalisa loko lesesikuzuzile njengelive. Kushiswa kwemabhasi kwakamuva nje eNshonalanga Kapa kuhlatjwa kakhulu.IKhabhinethi ibonga batali labakutsetse bakubeka emahlombe abo kucinisekisa kutsi bantfwana baya esikolweni eNyakatfo Kapa. IKhabhinethi ibonga batali ngekungenelela kulikusasa lebantfwana iphindze icele kutsi inshisekelo yebantfwana ingaphindze ingentelwa phansi ngalokutako nobe isetjentiselwe kulwela tindzaba temmango. IKhabhinethi igcugcutela bahlali baseNingizimu Afrika kutsi bavikele sitfunti salelive ekhonweni lalo lekutibandzakanya etinkhulumiswaneni letakhako nasekusombululeni tindzaba kungabukwa kutsi bobani labatsintsekako kute kuchutjekiselwe iNingizimu Afrika Embili.4.3. IKhabhinethi yemukela tincumo leticinile Temhlangano Wekutfutfukiswa Kwemave lase-Afrika lese-Ningizimu (i-SADC) letimayelana Nekuthula Netekuphepha kuletincushuncushu tetembusave takamuva nje taseLesotho iphindze ivete kwesekela kwayo ngalokuphelele sincumo se-SADC lesiphikisana nayo yonkhe imitamo yekuguculwa kwahulumende lengahambisani nemtsetfosisekelo. Ngaloko-ke iKhabhinethi ibita bonkhe labatsintsekako kutsi basebente ngekubambisana ekubuyiseleni intsandvo yelinyenti eLesotho kuphindze kwetfulwe ngalokuphelele Umhlahlandlela lokwavunyelwana ngawo ne-SADC.4.4. IKhabhinethi  ikwemukele kushiya phansi sikhundla kwaSihlalo Wekomishini Yelukhetfo Letimele (i-IEC), Ummeli Pansy Tlakula. Kushiya phansi sikhundla kwakhe kuta ngemuva nje kweLukhetfo Jikelele lwanga-2014 lebelulawulwa nguye futsi lolube yimphumelelo. Ufake ligalelo lelikhulu ekucinisekiseni kutsi intsandvo yetfu yelinyenti ihlala icinile. IKhabhinethi iletsa kubonga kwayo kuligalelo lelentiwe ngu Adv Tlakula iphindze indlulisele kubonga kwayo ekufakeni sandla kwakhe ngekutinikela entsandvweni yetfu yelinyenti futsi imfisela lokuhle.4.5. IKhabhinethi yemukela sincumo seNkantolo yeMtsetfosisekelo lesisicinisekiso sekutsi inchubomgomo yeluhlelo lwahulumende lwasentangakhona ingulefanele. Hulumende akagucuki eluhlelweni lwakhe lwekulungisa kungalingani kutenhlalo ikakhulukati etimeni temsebenti. Lesincumo siphindze sicinisekise kutsi nembala sentangakhona kanye naleminye imitsetfo yekulingana emsebentini kutfutfukisa ingucuko kuphindze kuhlomise labebancishwe ematfuba ngaphambilini.5. Imikhosi letako5.1. Litiko Lemfundvo Lesisekelo litawuchuba Luhlolo Lwavelonkhe Lwemnyaka (i-ANA) lwesine kusukela mhla ti-16 kuya kumhla ti-19 Inyoni 2014 kute kuhlolwe inchubekelembili yemiphumela yekufundza kumaBanga 1   6 kanye naseBangeni 9 njengencenye yemitamo yekwenta ncono lizinga lemfundvo. Kulomnyaka (2014) Litiko Lemfundvo Lesisekelo litawuphindze livivinye kuhlolwa kwelinani lelitsite lebafundzi eBangeni 7 na 8 kantsi sincumo lesitawutsatfwa kuloluhlolo sitawulandzelwa nga-2015.I-ANA yakha bufakazi lobentiwe ngekulingana kute kuhlolwe imphumelelo yekungenelela kwaHulumende lokwehlukahlukene kute kwentiwe ncono kwati kufundza nekubhala kanye netibalo emkhatsini webafundzi kuphindze futsi kwente bothishela bakwati kubona tindzawo letidzinga kwesekelwa lokwengetiwe. IKhabhinethi ikhutsata batali nalabanakekela bantfwana kutsi basekele baphindze bacinisekise kutsi imiphumela isetjentiselwa kulungisa nobe ngutiphi tincenye tekutfutfukisa. Luhlelo lwekubhala le-ANA kanye netinsita tanga-2014 luyatfolakala ku: www.education.gov.za5.2. INdvuna Yekutfutfukiswa Kwetindzawo Tasemaphandleni Netingucuko Kutemhlaba Gugile Nkwinti itawubamba Umhlangano Webuniyo Bemhlaba 2014 e-Birchwood Hotel nase-OR Tambo Conference Centre, eBoksburg kusukela mhla ti-4 kuya kumhla ti-6 Inyoni 2014. Lomhlangano utawugcila etindleleni tekubuyisela emuva kubuswa betive kwalelive lokwengcile kanye nelubandlululo  lokubange kutsi ngetulu kwalange-75% ebantfu labamnyama bangabi nemhlaba, imphahla, emakhono baphindze bangabi nemalungelo ebuniyo bemhlaba. IKhabhinethi icela labatsintsekako kutsi basebentisane naHulumende nekufezekisa kutibophelela eludzabeni lwekutfolakala kwemalungelo ebuniyo bemhlaba.5.3. Luhlelo Lwenyanga Yetemsebenti Wahulumende kusukela mhla lu-1 kuya kumhla tinge-30 Inyoni 2014 ngaphansi kwengcikitsi letsi  Kuvuselela Kabusha Indlela Letisebenta Ngayo Tisebenti taHulumende: Batho Pele  Kubeka Bantfu Embili  lutawugcila ekuciniseni ikakhulukati kwetfulwa kwetinsita  letihamba embili. IKhabhinethi imema bahlali baseNingizimu Afrika kutsi bahloniphe tisebenti tahulumende letisebenta kahle kakhulu nobe tikhungo taHulumende ngekutikhetsela Umklomelo Wavelonkhe weBatho Pele Wekusebenta Ngalokwecile ngembi kwelusuku lwekuvala lwamhla tinge-30 Inyoni 2014.5.4. Inyanga Yemagugu Esive itawugujwa kusukela mhla lu-1 kuya kumhla tinge-30 Inyoni 2014 ngaphansi kwengcikitsi letsi  Kugubha umkhosi Weminyaka Yentsandvo Yelinyenti lenge-20: Teka Yakakho Indzaba Lechubekisela iNingizimu Afrika Embili . IKhabhinethi igcugcutela bahlali baseNingizimu Afrika kutsi bagubhe emagugu etfu lanotsile emvelo newemasiko, tinkholelo letehlukehlukene kanye nemihambo njengebantfu lababumbene ngekuveta butsine lobehlukahlukene. Lenyanga Yemagugu Esive yaLomnyaka yenteka ngesikhatsi sekugubha kwetfu Iminyaka Yenkhululeko lenge-20 lephindze icinise kukhumbula kwetfu umzabalazo wekutfutfukisa buve betfu.IKhabhinethi igcugcutela bahlali baseNingizimu Afrika, ikakhulukati lusha kutsi bagubhe emagugu eNingizimu Afrika lafanako baphindze basebentise emagugu emasiko etfu lahlukahlukene kute kukhutsatwe kwakhiwa kwesive, buve lobuhlanganisile kanye nelubumbano kutenhlalo. Bahlali baseNingizimu Afrika bayacelwa futsi kutsi baye kuyewubona emagugu etfu emvelo ngekutsi bavakashele emapaki avelonkhe mahhala kusukela mhla ti-8 kuya kumhla ti-12 Inyoni 2014 njengencenye yeLiviki le-9 Tindzawo Tekungcebeleka Nekukhibika Tavelonkhe taseNingizimu Afrika (i-SANParks). IKhabhinethi iphindze yesekele simemo lesentiwe yiPhalamende kubo bonkhe bahlali baseNingizimu Afrika sekuvikela emagugu etfu esive.5.5. IKhabhinethi ifisela iBafana Bafana imphumelelo emidlalweni yayo lemibili lebalulekile neSudan mhla ti-5 Inyoni eKhartoum kanye neNigeria mhla ti-10 Inyoni eKapa lokumidlalo yekuhlungela umncintiswano welivekati wemnyaka lotako. IKhabhinethi iphindze ihalalisele i-Banyana Banyana kanye ne-Amajita ibafisele imphumelelo emincintiswaneni yabo lemikhulu letako labatayidlala. IBanyana Banyana itawudlalela Umncintiswano we-9 Walabasikati base-Afrika lotawudlalelwa eNamibia enyangeni yeMphala, kantsi futsi basetfubeni lekulungela kuyewudlalela Indzebe Yemhlaba ye-FIFA Yalabasikati yanga-2015 eCanada. Kantsi Amajita, licembu lesive lalabangaphansi kweminyaka lenge-20 lilungele kuyewudlala emncintiswaneni wemave ase-Afrika nga-2015 eSenegal. IKhabhinethi icela bahlali baseNingizimu Afrika kutsi besekele lamacembu enshisakalweni yawo yekufuna imphumelelo.IKhabhinethi yemukela badlalindzima labavela emhlabeni wonkhe labatawuhlanganyela umncintiswano weNdzebe yeMhlaba wesine we-Kyokushin Karate lotawubanjwa mhla ti-6 Inyoni 2014 e-Luthuli International Convention Centre, eThekweini. Lomncintiswano utawuvulwa ngalokusemtsetfweni nguMengameli Jacob Zuma kantsi futsi uhlose kutfutfukisa ikarate njengemdlalo kulabasha nakubukwa inzuzo yawo ekutibambeni, ekutivikeleni, ekugcileni entfweni letsite kanye nasekutfutfukiseni kuvinjwa kwebugebengu emmangweni.5.6. IKhomishini Yetekuncintisana itawubita iNkhomfa Yesiphohlongo Lebanjwa Minyaka Yonkhe Nekugubha Iminyaka Le-15 kusukela mhla ti-4 kuya kumhla ti-5 Inyoni 2014. INkhomfa itawuvulwa ngalokusemtsetfweni yiNdvuna Ebrahim Patel yemukele tivakashi talengcungcutsela, kufaka ekhatsi leto tikhungo tetekuncintisana e-Afrika yonkhe kanye nesikhungo sinye setekuncintisana kulesifundza, iKhomishini Yetekuncintisana Etimakethe Letifanako taseMphumalanga nase-Afrika leseNingizimu.6. Kubekwa etikhundleni6.1. IKhabhinethi ivumelene  ngekubekwa esikhundleni kwaMnu Attwell Sibusiso Makhanya njengeSikhulu Lesisetulu seMhlathuze Water.Imibuto ingabhekiswa ku:Phumla Williams (Libambelasomlomo weKhabhinethi)Tinombolo tekuchumana: 083 501 0139"
Sitatimende semhlangano weKhabhinethi wamhlaka -17 Inyoni 2014,18 Sep 2014,https://www.gov.za/statement-cabinet-meeting-17-september-2014-0,https://www.gov.za/ss/sitatimende-semhlangano-wekhabhinethi-wamhlaka-17-inyoni-2014,"1. Tincumo teKhabhinethi etindzabeni tanyalo1.1. ELesothoIKhabhinethi ibonga umtamo waMengameli Zuma kanye Nemhlangano Wekutfutfukiswa Kwemave lase-Afrika leseNingizimu (i-SADC) ngekubuyisela kuthula eLesotho. IKhabhinethi yesekela tincumo Tengcungcutsela yakamuva nje tekutfuma Lisekela laMengameli waseNingizimu Afrika, Umhlonishwa Cyril Ramaphosa, ngekwesekelwa lihhovisi leTebubhalane kanye nelitsimba letati letivela Emaveni Langemalunga eTroika, kutsi babe Bachumanisi be-SADC eMbusweni waseLesotho. Lisekela laMengameli, lihhovisi leTebubhalane kanye netati baneMigomo Letawulandzelwa lecacile yekuchuba tindzaba tekubuyiselwa ngetepolitiki kanye natekuphepha eMbusweni waseLesotho, esikhatsini lesifishane nasesikhatsini lesidze lesitako. 1.2. Umbukiso wetinkampani taseNingizimu Afrika eRussiaIKhabhinethi ihalalisela tinkampani taseNingizimu Afrika letiklonyeliswe ngekuba sembili ku-World Food Show eMoscow. Ngekubambisana neLitiko Letekuhwebelana Netetimboni Imikhicito Yekudla yaseNingizimu Afrika yemukelwe ngalelikhulu lisasasa kubemukeli beKudla baseRussia. Lomklomelo wemave emhlaba uta ngemuva nje kwekuvakashela eRiphabhulikhi yaseRussia kwaMengameli Zuma kwakamuva. Kulomnyaka babukisi labange-3000 bente umbukiso wemkhicito wabo. Ngaphansi kweluhlelo lweLusito lweTimakethe Tekutfunyelwa Kwemphahla kanye Nekusisa (i-EMIA), tinkampani taseNingizimu Afrika leti-21 tente umbukiso walokwentiwa ngulomkhakha wemikhicito yetekulima.1.3. Umncintiswano wema-eseyi lamayelana naNat Nakasa kanye naloko lokuzuzwe yiNkhululeko Nentsandvo Yelinyenti   IKhabhinethi ihalalisela labahambe embili emncintiswaneni wema-eseyi wekwetfulwa kwemphilo yaNat Nakasa, intsatseli yeludvumo lekubuyiswe sidvumbu sakhe eNingizimu Afrika mhla ti-19 Ingci 2014 ngemuva kweminyaka lengema-50. Lomtamo weLitiko Letebuciko Nemasiko ukhumbuta lusha lwakitsi ngemzabalazo wenkhululeko uphindze ulwembulele ekwatini ngemlandvo wekubhala netebuntsatseli eNingizimu Afrika. Bafundzi betifundvo tebuntsatseli boSbongakonke Mbatha, Qiniso Mbili kanye naNkamogeleng Lebeloane bazuze kunikwa tikhala tekuyewufundzela umsebenti kanye ne-laptop umfundzi ngamunye.Lesinye sigaba salomncintiswane bekutinkhulumomphikiswane tebafundzi lebetiphatselene nenzuzo letfolakele ngeNkhululeko kanye Nentsandvo Yelinyenti. Tinjongo talomncintiswano betifaka ekhatsi kwatisa ngekucamba endzimeni yetintsatseli ngesikhatsi senkhululeko eNingizimu Afrika. Labahambe embili boMfundo Radebe, Dumisa Nzama, Danielle Dallas, Olivia Habonimana, Faith Marthinussen kanye na Cebisa Ncube batfole i-laptop umfundzi ngamunye.2. Tincumo teKhabhinethi Letibalulekile2.1. Kwendluliselwa kwemaSheya eLitiko Letemphilo eNkampanini i-BiovacIKhabhinethi ivume kwendluliselwa kwemasheya eLitiko Letemphilo ku-Biological and Vaccines Institute (i-Biovac) ase-Afrika leseNingizimu kuya eLitikweni Letesayensi Netheknoloji.I-Biovac ilubanjiswano lwahulumende netinhlangano tangasese emkhatsini kwaHulumende waseNingizimu Afrika kanye neNhlanganisela yetiNkampani te-Biovac. Emasheya aHulumende waseNingizimu Afrika abe-12,5%  eLitiko Letesayensi Netheknoloji kanye nema-35%  eLitiko Letemphilo.Lokundluliselwa kwemasheya kulandzela kukhatsateka lokwavetwa yiNhlangano yeTemphilo Emhlabeni (i-WHO) kanye neSikhwama Sebantfwana saMhlabuhlangene (i-Unicef) mayelana nekutsi Litiko Letemphilo kulesimo lelikuso kwanyalo lingaba nekushayisana kwetinshisekelo njengoba libe ngumninimasheya kanye nemtsengi. I-WHO idzinga umlawuli (kuloku Umkhandlu Lolawula Imitsi loyincenye yeLitiko Letemphilo) kanye nendzima yakhe yekunaka emaphutsa kutsi yehlukaniswe kuleyo yekukhicitwa kwemitsi kuloku, i-Biovac.  Kwendluliselwa kwemasheya eLitiko Letemphilo eLitikweni Letesayensi neTheknoloji kutakwenta i-Biovac ikwati kutfumela imikhicito yayo emaveni lazuza etinhlelweni temitsi yekugoma te-WHO kanye ne-Unicef.I-Biovac iyinkampani leyetfulela umkhakha wahulumende imitsi yekugoma lesezingeni lelisetulu, lephephile nalesebentako, iphindze ibe ngumetfuli lohamba embili wemitsi yekugoma bantfwana Eluhlelweni Lwekugoma Lolweluliwe (i-EPI) lwahulumende. NgeLitiko Letesayensi Netheknoloji, nyalo hulumende utakuba nemasheya lange-47% kumasheya e-Biovac kantsi emasheya lange-52% atakuba yiNhlanganisela yetiNkampani te-Biovac.2.2. I-ESKOMNjengobe kumenyetelwe evikini lelengcile, iKhabhinethi ivume inhlanganisela yetindlela tekucinisekisa kusimama kwemkhakha wagezi, kuciniswa kwetetimali ta-Eskom kanye nekucinisekisa kutsi kuba khona kwemandla agezi akutsikameteki.Konkhe lokhu kutawumele kutsi kwentiwe ngendlela lengangeti kuncindzeteleka etimalini tesive. Kusenjalo, hulumende utsandza kucinisekisa kutsi emakhaya laphuyile ayanakekelwa ngendlela letawuvumelana nemitfombolusito yetetimali kumtselela lotawugucula emazinga awo ekukhokhela tindleko.Sincumo seKhabhinethi seyeme etukwetincomo teLikomiti letiNdvuna Lelihlanganisile (i-IMC) letabuyeketa tindlela letinyenti letikhona tekucinisekisa kuba khona kwemandla agezi. I-IMC itawuchubeka nekubeka liso ngebudvutane kulomkhakha.Imininingwane yenhlanganisela iyatfolakala kuwebhusayithi yeTemafa Avelonkhe.Ngekufishanisa, lenhlanganisela icuketse phakatsi kwalokunye, kufaka kwahulumende lenye imphahla yakhe ka-Eskom kute asite ekusimamiseni ibhalansishidi ya-Eskom, lokuyintfo letakwenta kutsi akwati kuboleka lenye imali etimakethe tetimali. Kute kucinisekiswe kutsi imitfombolusito yemali yahulumende ayibi ngephansi kwencindzetelo, lokufakwa kwemphahla kutawuchaswa ngemphahla yahulumende lesiselwe kwenta inzuzo. Leminye imininingwane mayelana naloku itawunikwa ngesikhatsi iNdvuna Yetetimali yetfula Sitatimende Senchubomgomo Yemcombelelo Wasemkhatsini Kwemnyaka (i-MTBPS) mhlaka- 22 Imphala.Letinye tincenye talenhlanganisela tifaka ekhatsi: kwentiwa kancono kakhulu kwekusebenta kahle kwa-Eskom lokutawunciphisa tindleko; kwenyuka kwesikweleti ngetigidzigidzi letinge-R50 lokwentiwa ngu-Eskom lokutakwesekelwa ticinisekiso tahulumende letikhona; kwesekela kwahulumende sicelo sa-Eskom kuMlawuli Wavelonkhe Wemandla Agezi eNingizimu Afrika (i-Nersa) kutsi kwenyuswe tindleko tagezi, lokutawuhambisana netinhlelo tekulawula letivamile; tindlela tekubukana nesidzingo sagezi; kulungiswa kahle kwenchubomgomo yetemandla agezi; kanye nekwelulwa kweluhlelo lolutimele lwekukhicitwa kwemandla agezi.Mayelana nekwelekelelwa kwemakhaya laphuyile, hulumende utawulungisa kwentiwa kwemaphutsa esibonelelweni sagezi longakhokhelwa. Loku kutawucinisekisa kutsi kwetfulwa kwentiwa ngalokuphumelelisako kuphindze kugcugcutele bomasipala kutsi bente ncono kusebenta kahle labakwenta ekulungiseni tinhlelokuchumana kanye nasekwetfuleni kwabo emandla agezi kubasebentisi. Letindlela tiyadzingeka kute iNingizimu Afrika yenyuse kukhula kwemnotfo kufinyelele ezingeni lelenele lekusungula imisebenti, kunciphisa buphuya kanye nekungalingani.2.3. Kwendluliselwa kwemisebenti yekuphatsa eHhovisi leLijaji LelikhuluIKhabhinethi yatiswe ngekucala kwesigaba sekucala sekwendluliselwa kwemisebenti yekuphatsa kanye netisebenti letiphatselene neMakhotho Laphakeme kusuka eLitikweni Letebulungiswa Nekutfutfukiswa Kwemtsetfosisekelo kuya eHhovisi leLijaji Lelikhulu. Loku kwenta kucalisa kusebenta kweSichibiyelo seLishuminesikhombisa seMtsetfo weMtsetfosisekelo, wanga-2012 kanye neMtsetfo weMakhotho Laphakeme, uMtsetfonombolo 10 wanga-2013. UMtsetfo weMakhotho Laphakeme ukhutsata buphatsi babomantji ngekufaka ngalunye Luhlangotsi Lwekhotho Lephakeme ngephansi kwekulawulwa nguMengameli wemaJaji walolo Luhlangotsi lolutsintsekako. UMtsetfo unika emandla nemisebenti kuliHhovisi leLijaji Lelikhulu lokulihhovisi lelasungulwa njengesikhungo sembuso lesitimele lelilingana nelitiko ngekuMenyetelwa nguMengameli nga-2010. Loku kuvumelana nekutibophelela kwaHulumende ekutimeleni kweTebulungiswa njengoba kukhutsatwa kuMtsetfosisekelo wetfu.2.4. Kusungulwa kwelihhovisi lekuphatfwa kwemiklamo yemtamo wekuchuba Sakhiwonchanti saboMengameliIKhabhinethi ivume kusungulwa kweliHhovisi Lekuphatsa Imiklamo Yemtamo Wekuchuba Sakhiwonchanti saboMengameli beBunye be-Afrika leliholwa nguMengameli Zuma. Lolu luhlelo lwesakhiwonchanti loluchutjwa yi-Afrika loluhlose kuchuba imiklamo lewelela ngale kweminyele letawuvula emakhono etemnotfo welivekati luphindze lunike ematfuba entfutfuko kumimango, emadolobha lamakhulu kanye netigodzi.IKhabhinethi ivume kusungulwa kweliHhovisi Lekuphatsa Imiklamo Yemtamo Wekuchuba Sakhiwonchanti saboMengameli ngekwesekelwa ngematiko ahulumende lafanele. LeliHhovisi Lekuphatsa Imiklamo litawesekelwa ngekusungulwa kweLikomiti letiNdvuna Lelihlanganisile Lemtamo Wekuchuba Sakhiwonchanti saboMengameli beBunye be-Afrika eNingizimu Afrika. Sihlalo walelikomiti kutakuba yiNdvuna Yekuhlela, Kubeka liso kanye NekuHlola eHhovisi laMengameli.2.5. Kusungulwa kwelitsimba letati temisebenti yahulumende kutemtsetfo kanye nasetindzabeni tetisebentiIKhabhinethi ivume kusungulwa kwelitsimba langekhatsi letati temisebenti yahulumende kanye nasetindzabeni tetisebenti kute libukane nemacala ekumiswa emisebentini yahulumende lesalele emuva langakaphotfulwa. Kungenela kuhlose kwenta kutsi Temisebenti Yahulumende tisebenta kahle kakhulu nangemphumelelo ngekutsi kuncishiswe sikhatsi sekuphotfula tinhlelo tekucondzisa tigwegwe, ikakhulukati tisebenti letimiswa emsebentini tibe tikhokhelwa ngalokugcwele.Ngetulu kwaloko, lomtamo ucinisekisa kuphatsa ngalokufanele kwekucondziswa kwetigwegwe ngekutsi kunikwe sikhatsi lesingengci etinyangeni letintsatfu (tinsuku leti-90) tekuphotfulwa kwemacala. Lelitsimba letati kutemtsetfo nasetindzabeni tetisebenti litakwakhiwa tisebenti Tahulumende letitati kulomkhakha, letifaka ekhatsi baphenyi, bashushisi kanye netikhulu letengamele kute kucinisekiswe budlelwane lobuphelele eluchungechungeni lwetisebenti.3. Umtsetfosivivinyo3.1. IKhabhinethi ivume kwetfulwa kweMtsetfosivivinyo LochitjiyelweWekusingatfwa Kwetinhlekelele, wanga-2002 (Umtsetfonombolo 57 wanga-2002). UMtsetfosivivinyo Wekusingatfwa Kwetinhlekelele Umtsetfonombolo 57 wanga-2002 ubeka indlela lehlanganisiwe nalehlelekile yekusingatfwa kwetinhlekelele kanye nekuncishiswa kwebungoti betinhlekelele kuto tonkhe tinhlaka tahulumende kanye nekubandzakanywa kwabo bonkhe labatsintsekako labafanele.4. Kubekwa etikhundleni4.1. IKhabhinethi ivume kubekwa etikhundleni kwemalunga la-15 kanye naSihlalo weBhodi leSikhungo Savelonkhe Semkhatsi eNingizimu Afrika.a) Nks. Joy-Marie Lawrence (Sihlalo)b) Prof. Ramashwar Bharuthramc) Mnu. Johan Prinslood) Mnu. Willie van Biljone) Nks. Mbaliyethu Mfekaf) Mnu. Eugene Janseng) Mnu. Potlaki Maineh) Nks. Gaborekwe Khambulei) Mnu. Lindelwa Simphiwe Hamiltonj) Mnu. Mmuso Ribak) Mnu. Ashley Desmond Naidool) Dkt. Nozibele Mjolim) Nks. Matsie Matooanen) Mnu. Vincent Gore (uyaphindvwa kukhetfwa)o) Mnu. Marius Rezelman (uyaphindvwa kukhetfwa)p) Mnu. Omar LatiffImibuto ingabhekiswa ku:Phumla Williams (Libambela Lasomlomo weKhabhinethi)Tinombolo tekuchumana: 083 501 0139Issued by: Government Communications"
Sitatimende semhlangano WeKhabhinethi wamhlaka 22 Imphala 2014,23 Oct 2014,https://www.gov.za/statement-cabinet-meeting-22-october,https://www.gov.za/ss/statement-cabinet-meeting-22-october,"1. Tincumo teKhabhinethi letibalulekile1.1. IKhabhinethi ivume kushicilelwa kweluhlaka lweNchubomgomo Yavelonkhe Yekutfutfwa Kwebafundzi kute ummango uphawule ngalo kuNcwadzisimemetelo Yahulumende tinsuku leti-21.Lenchubomgomo yenta ncono kufinyelela emfundvweni lesezingeni ngekutsi inikete tekutfutsa tebafundzi letiphephile, letinesitfunti, letisebenta kahle, letihlanganisile naletisimeme, ikakhulukati emimangweni yasemakhaya lapho tinsayeya tetekutfutsa titsikameta khona kufinyeleleka emfundvweni.Lenchubomgomo ibukana netinsayeya kanye nekuhleleka kabusha kwekusebenta lokunemtselela ezingeni letekutfutfwa kwemmango. Iphindze inike luhlelo loluhlanganisile kanye nekuphatsa lokusezingeni lokufanako yonkhe indzawo.Kwetfulwa kwalenchubomgomo kutakwenta kutsi kube nesimo setekutfutsa lesiphephile nalesivikelekile kubafundzi ngenca yekusebentisana nekubambisana netiphatsimandla leticinisekisa kulandzelwa kwemtsetfo.1.2. IKhabhinethi ivume Umyalelo Wentfutfuko Lophocelekile, Tinsuku Tekucecesha Letiphocelekile kanye Nebuncane Bemigomo Yekungena kutsi kuye ezingeni Letinhlelo Tekuphatsa Letisetulu njengobe kuyalela Sigaba 3(2) seMtsetfo Wetemisebenti Yahulumende, 1994.Loku kukhutsata kutfutfukiswa kwemakhono kute kutewusabelwa enhlosweni yeLuhlelo Lwavelonkhe Lwekutfutfukisa (i-NDP) yekwakha umbuso lokhonako nalotfutfukako kute kube nekwetfulwa kwetinsita lokwentiwe ncono.                                                                    Lomyalelo uyindlelalisu yesikhatsi lesidze yekutfutfukiswa kwemakhono letawukhutsata tisebenti letisezingeni lokuyintfo lebaluleke kakhulu ekhonweni lahulumende lekwetfula latfunywe kona.                                                                    Onkhe ematiko emiSebentini yaHulumende kutawudzingeka kutsi emukele indlela lengagucugucuki yekukhutsata kutfutfukiswa kwemakhono lefanele nalephocelelwe eLuhlelweni Lwekuphatsa Lolusetulu.1.3. IKhabhinethi ivume Litiko Letekucaphela Nekulinganisa Kusebenta Kwahulumende kutsi letfule luhlaka Lwemculu Wekucocisana lomayelana Nemigomo kanye Netekucaphela Nekulinganisa Kusebenta Kwahulumende lokuluhlaka lolwetfulwe eKomitini yePhalamende lebukene Netemisebenti yaHulumende kanye nekuHlela Nekulinganisa Nekubeka Liso nekuHlola.Lomculu uphakamisa imigomo lesisekelo kanye nendlela Yetekucaphela Nekulinganisa Kusebenta Kwahulumende (i-M&E) lokuhloswe ngayo kutfutfuka lokuchubekako ekusebenteni kwahulumende kanye nekutiphendvulela lokwandzile. Inhloso yawo lenkhulu kwakha kuvumelana etinhlosweni te-M&E, nekutsi ingetfulwa kanjani.Loku kufaka sandla ekwetfulweni kwe- NDP ngekuhambisana nekwakha umbuso lonelikhono nalotfutfukako kanye nasekukhutsateni bahlali labakhutsele kanye nebuholi. Kukhona kwe-M&E kuyincenye yekukhona kwekuphatsa lokubalulekile lokudzingekako embusweni lonelikhono nalotfutfukako.1.4. IKhabhinethi ivume simo seNingizimu Afrika sekucocisana engcungcutseleni yeKulondvolota Kutfutfwa Kweluhlobolunye Lwetilwane Tasendle (i-CMS COP11) letawube ibanjelwe eQuinto, Ecuador, kusukela mhlaka- 4 kuya kumhlaka- 9 Lweti 2014.Kubamba lichaza kweNingizimu Afrika ngalokukhutsele ekubukaneni netinsayeya tekugucugucuka kwesimo selitulu nekulondvolotwa kwemvelo kanye neluhlobo lunye loluhambisana nako kweyeme etukwemgomo wekutfutfuka lokusimeme, kantsi futsi kuhambisana nemigomo yeSigaba 24 Semculu Wemalungelo.1.5. IKhabhinethi ivume kutfunywa kwekucocisana lokutakuba sisekelo sekubandzakanyeka kweNingizimu Afrika esigabeni se-20 seNkhomfa Yemave ku-UNFCCC (i-COP 20), kanye neNkhomfa Yemave yelishumi letsatfwa njengemhlangano weMave ku-Kyoto Protocol (i-CMP 10), kusukela mhlaka- 1 kuya kumhlaka- 12 Ingongoni 2014, eLima Peru.                                                                    Simo seNingizimu Afrika sihambisana nenshisekelo yavelonkhe, kanye nemtselela weNingizimu Afrika wekuchubeka nekutibandzakanya etingcocweni tekugucugucuka kwesimo selitulu letiphawulwe ku-NDP.1.6. IKhabhinethi ivume setfulo seSivumelwano saseKapa sanga-2012 ekwetfulweni kwemigomo ye-Torremolinos Protocol yanga-1993 lemayelana neNgcungcutsela Yemave Emhlaba Yekuphepha Yemikhumbi Yekudoba, 1977 kutsi sivunywe yiPhalamende.                                                                    INgcungcutsela ye-Torremolinos kanye ne-Protocol yanga-1993 ibeka emazinga ekuphepha, lafana netintfo tekusindzisa imphilo, umsakato wekuchumana, kuvikela umlilo, imishini kanye nekufakwa kwetintfo tagezi, kanye nemigomo letsite yemikhumbi yekudoba elwandle lengemamitha lange-24 nangetulu.                                                                    Loluhlelo lwemave emhlaba lolubophako kutekuphepha lutawufaka sandla ekwenteni ncono emazinga etekuphepha kute kuncishiswe linani lekufa elwandle lokulinganiselwa eti-24 000 njalo ngemnyaka emhlabeni wonkhe. Imikhumbi yekudoba yaseNingizimu Afrika kutawudzingeka kutsi ihambisane naloko lokubekwe esivumelwaneni uma isemantini eMbuso loyincenye yesivumelwano sanga-1993 se-Torremolinos.Loku kuhambisana netinhloso temkhankhaso lobitwa i-Operation Phakisa wekutfutfukisa luhlaka lolumayelana nekuphatfwa kwendzawo yaselwandle yaseNingizimu Afrika, kwentiwe ncono kuvikelwa kwetilwandle taseNingizimu Afrika, ikakhulukati eludzabeni lwetinhlelo tetemvelo letibonakala tisengotini, kanye nekubukana neligebe lemakhono, phakatsi kwalokunye.1.7. IKhabhinethi ivume kutsi iNingizimu Afrika yenta Sivumelwano Nemave Emhlaba mayelana Nemazinga Ekucecesha, Kucinisekisa kanye Nekubeka liso Bantfu Labasebentisa Imikhumbi Yekudoba, 1995 (i-STCW-F).                                                                    Lona ngumtamo wekucala wekusungula emazinga ekucecesha laphocelekile emave emhlaba kulabo labahamba ngemikhumbi yekudoba lengemamitha lange-24 budze nobe ngetulu. Loku kutakwenta ncono kuphepha kwemphilo kanye nemphahla elwandle, kuphindze kuvimbele kungcoliseka kwendzawo yasemantini lokwentiwa yimboni yekudoba.Ngaphambilini, tikhatsi leteluliwe tetinhlelo taselwandle betibonakala njengendlela yekutfola lwati kanye nemakhono lafanele. Loluhlelo lwekuceceshwa ube usemsebentini alumange luphume nemiphumela lesezingeni lekutfolwa kwemakhono kubantfu labasebenta kulomkhakha.Loluhlelo lolusha lwakhelwe etukwenhlanganisela yekuceceshelwa lwati lencishisiwe ngekutsi kunikwe imfundvo leyentiwe ncono nalehleleke kakhulu letawukhutsata kutfolwa kwelwati. Loku kutakwenta kutsi badobi bakwati kuba nenchubekelembili ekuhambeni kwesikhatsi kusukela emikhunjini yekudoba lemincane kuya kulemikhulu lokutawugcina ngemikhumbi yekuhwebelana emaveni emhlaba.1.8. IKhabhinethi ivume sikhumbuto sanga-2015 sekwakhiwa kwemali leyinsimbi lokwentiwa yinkampani i-South African Mint Company, lesitawushicilelwa Encwadzinisimemetelo Yahulumende.a) Luchungechunge lweluhlavumali LwePhrothiya:  Impilo yeLichawe: NR Mandela b) Luchungechunge lweluhlavumali Yemvelo:  Batingeli Basebusuku   The Black Backed Jackal c) Luchungechunge lweluhlavumali Loluligolide lwa-R1:  South African Reptiles   The Nile crocodile d) Luchungechunge lweluhlavumali Loluligolide lwa-R2:  UNESCO Project: Man and Biosphere e) Luchungechunge lweluhlavumali Lwemchele ne-Tickey LetiyiSiliva:  Titimela taseNingizimu Afrika ; kanye nef) Luchungechunge lweluhlavumali Lwe- Sterling Silver:  Marine Protected Areas of South Africa 1.9. IKhabhinethi yatiswe Ngekuhlelwa kabusha Kwetigodzi taboMantji kanye neTindzawo Tinkhundla neTihlalo Tenkhantolo Lenkhulu yaseNingizimu Afrika Letinemandla kuto.Lomklamo wekuhlelwa kabusha kwetinkantolo ulungisa kungalingani kanye nekungabi nebulungiswa. Usungula luhlelo lolutakuba ngumhlahlandlela kuwo onkhe ematiko latsintsekako, tikhungo tetemtsetfo kanye netikhungo tetebulungiswa kute tihambisane nemsebenti wato ngalokufanele.Ngaphambilini imimango lebeyincishwe ematfuba lebeyihlala etindzaweni lebetitabelo ngaphambilini, tindzawo letitibusako kanye netindzawo tasemakhaya nyalo setitawuzuza kulomphumela weluhlelo lekuhlelwa kabusha. Setitawukwati kufinyelela etinkantolo ngemanani lancishisiwe.Kute kufinyelelwe kutebulungiswa, kudzingeka kutsi kuhlelwe kabusha tindzawo letaklanywa lubandlululo tinkantolo letinemandla kuto, kufaka ekhatsi kwakheka kanye nekuhleleka kwato. Loluhlelo lwekuhlela kabusha lucinisekisa kutsi kunekusatjalaliswa lokulinganako kwetinkantolo kulelive, lukhutsata kufinyeleleka etinkantolo, lokulilungelo lweluntfu lolusisekelo loluvikelwe eSigabeni 34 seMculu wemaLungelo kuMtsetfosisekelo.2. Imitsetfosivivinyo2.1. IKhabhinethi ivume kwetfulwa kweSichibiyelo seMtsetfosivivinyo Wesondlo, 2014 ePhalamende.Lomtsetfosivivinyo wenta sichibiyelo seMtsetfo Wesondlo, 1998 (uMtsetfo 99 wanga-1998) kute kwentiwe ncono luhlelo lwesondlo kuphindze kukhutsatwe kufinyelela kutebulungiswa kubomake nakubantfwana.Lesichibiyelo sinciphisa tinsayeya, kutemtsetfo nakutekuphatsa, labahlangabetana nato labo labemukela sondlo, linyenti labo lokubomake nebantfwana.Loku kuchumanisa ngco nemigomo lecondzile ye-NDP engucukweni yemnotfo kanye nasekuvikeleni kutenhlalo.Letinye tidzingo teSichibiyelo teMtsetfosivivinyo tifaka ekhatsi: kuvimbela labangakhokhi sondlo kutsi bachubeke nekunikwa tikweleti babe bakweleta imali yesondlo, kubeka sibopho kubaniyo betinkampani tabomakhalekhikhini kutsi banike tinkantolo imininingwane yekuchumana nalabo lababitelwe enkantolo kanye nalabangakhokhi imali yesondlo uma inkantolo yenetisekile kutsi kwentiwe konkhe lokusemandleni kutfola lapho bakhona kodvwa kwangabi nemphumela lemihle, kanye nekwenta kutsi umuntfu lonikwe umyalo wekukhokha imali yesondlo, kutsi akhokhe imali yesondlo lasemuva ngayo.2.2. IKhabhinethi ivume setfulo seMtsetfosivivinyo Wekuvunywa Ngalokumtsetfweni Kwemklamo Wekwakha kutsi uchubeke eNingizimu Afrika kanye neMemorandamu lemayelana Netincenye taloMtsetfosivivinyo ePhalamende.Kusungulwa kweMtsetfosivivinyo Wekuvunywa Ngalokusemtsetfweni Kwemklamo Wekwakha kutsi uchubeke eNingizimu Afrika, 2014 kutawufaka sandla ekwakhiweni kwemkhakha wekwakha lonemandla nalonekucamba lokusha lotakuba nemtselela lomuhle ekwakhiweni kwemisebenti ube ufaka sandla etinhlelweni taHulumende tesakhiwonchanti.Inzuzo letawutfolaka itawusukela elucwaningweni kuya ekucambeni lokusha, imisebenti yekukhicita leyandzile, kwakhiwa kwemisebenti kanye nekuncishiswa kwebuphuya.2.3. IKhabhinethi ivume kwetfulwa kweluhlaka lweMtsetfosivivinyo Losichibiyelo Semsebenti Wekuphenywa Kwemabhuku ePhalamende.Lesichibiyelo seMtsetfosivivinyo siphakamisa tichibiyelo teMtsetfo Wemsebenti Wekuphenywa Kwemabhuku, 2005, kute kutewulawulwa labagacele umsebenti wekuba baphenyimabhuku kanye nekulungisa lokucondziswe eMtsetfweni Wetinkampani, 1973 kute kwentiwe kuhambisane uMtsetfo Wemsebenti Wekuphenywa Kwemabhuku kanye neMtsetfo Wetinkampani 2008 (Umtsetfonombolo 71 wanga-2008).Inhloso yalesichibiyelo kusondzeta labanenshisekelo yekuba baphenyimabhuku (labasafundzela kuba baphenyimabhuku), ngembi kwekubhalisa, ngephansi kweMtsetfo Wemsebenti Wekuphenywa Kwemabhuku, 2005 kute batewulawulwa yiBhodi Letimele Lelawula Baphenyimabhuku, ngendlela lefanako naleyo lekulawulwa ngayo baphenyimabhuku lababhalisile, kanye nekwenta tichibiyelo letibalulekile letidzingwa nguMtsetfo Wetinkampani 2008. Loku kutawuphindze kuvikele sive emsebentini lowentiwa ngulosafundzela kuba ngumphenyimabhuku.2.4. IKhabhinethi ivume kwetfulwa Kwekupheliswa Kwemitsetfo Yemvikeli kanye neSichibiyelo seMtsetfosivivinyo, 2014 ePhalamende.Loku kuhlose kuphelisa kanye nekuchibiyela imitsetfo letsite yekuvikela lebonakala seyindlulelwe sikhatsi nalengasasebenti njengobe ikhonjwe yiKhomishini Yekuhlelwa Kabusha kweMtsetfo waseNingizimu Afrika.Ikhomishini yayalelwa kutsi yente luphenyo lwayo yonkhe imitsetfo leshayiwe yaseNingizimu Afrika kute yeluleke mayelana nekupheliswa kwetimiso lesetindlulelwe sikhatsi, letingadzingeki nobe letingekho emtsetfweni. Lomtsetfosivivinyo uhlose kufezekisa lomsebenti ngephansi kwesimo semvikeli.Lomtsetfosivivinyo uphakamisa kupheliswa kwemitsetfo yemvikeli le-16 lesendlulelwe sikhatsi uphindze uphakamise kuchitjiyelwa kweMtsetfo munye, longahambisani neSigaba 9 seMtsetfosisekelo (umushwana wekulingana). Loku kutakwenta kutsi imitsetfo yekuvikela ihambisane nekutiphatsa kwanyalo ngekwemtsetfosisekelo ngekususa timiso letibandlululako encwadzini yetemtsemtfo.3. Kuphunyeleliswa Kwetinhlelo taHulumende Letibalulekile3.1 IKhabhinethi ihlanganyela nebahlali baseNingizimu Afrika ekugubheni Lusuku Lwenkhululeko Yebetindzaba mhlaka- 19 Imphala 2014 ngesikhatsi Mengameli Jacob Zuma emukela bomakadzebona betintsatseli kanye nebahleli njengencenye yekugubha iminyaka le-20 yenkhululeko yebetindzaba eNingizimu Afrika. Lusuku Lwenkhululeko Yebetindzaba lungumgubho wenkhululeko yekukhuluma kanye nenkhululeko yebetindzaba lecinisekiswe kumtsetfosisekelo wetfu.3.2  Mengameli Zuma, ahambisana nemalunga eKhabhinethi, Ndvunankhulu waKwaZulu-Natal kanye Nebaphatsiswa Bematiko Betifundza bachube Imbizo yaMegameli lebe yimphumelelo kuMasipala waseMsunduzi kanye nawaseMgungundlovu mhlaka- 30 Inyoni 2014.Njengencenye yekuchumana lokuchubekako nalokucondzile nemimango yaseNingizimu Afrika, Mengameli Jacob Zuma utawuchuba Umkhankhaso waMengameli iSiyahlola eGiyani, eLimpopo, mhlaka- 31 Imphala 2014.3.3 IKhabhinethi yemukela umbiko wenchubekelembili ekwetfulweni Kweluhlaka Lwesivumelwano Semkhakha Wetetimayini Losimeme lowetfulwe Enkhundleni Yekucocisana Yavelonkhe Yemkhakha Wetetimayini lebeyibanjwe kamuva nje.Lenkhundla ikhombisa kutinikela ngalokuphelele kwabo bonkhe labatsintsekako kulikusasa letimayini eNingizimu Afrika, kanye nasekwakhiweni nasekugcinweni kwesimo lesilinganako emkhatsini kwetidzingo temnotfonhlalo kanye netinjongo tekusisa.IKhabhinethi yemukela kutibophelela futsi kwalabatsintsekako eLuhlakeni Lwesivumelwano Semboni Yetetimayini Lesimeme kanye nasekutfoleni tisombululo tesikhatsi lesidze kutinsayeya letibukene nalemboni.3.4 IKhabhinethi yemukela simemetelo saMengameli Jacob Zuma mayelana nenchubekelembili leyentiwe ngemkhankhaso i-Operation Phakisa wekuvula likhono letemnotfo letilwandle taseNingizimu Afrika ngendlela lesimeme.Luhlelo lwekwetfula lwaMengameli Jacob Zuma lusisondzeta edvute nekufezekiswa kwenzuzo yemnotfo waselwandle, lokungafaka sandla ngetigidzigidzi leti-R177 kuSamba Semkhicito Wasekhaya kuphindze kwakhe imisebenti lengetulu nje kwesigidzi sinye.Umklamo wesibili we-Operation Phakisa ucale mhlaka- 13 Imphala 2014 kantsi utawugcila kumitfolamphilo lesebenta kahle eluhlelweni lwetfu lwetemphilo. Emagatja emsebenti esikhatsini lesimasontfo lasitfupha atawubheka lomkhakha aphindze atfutfukise tinhlelo tekwetfula letitakwatiswa ummango uma setiphotfuliwe.3.5  IKhabhinethi yemukele Sitatimende Senchubomgomo Yemcombelelo Wethemu Lesemkhatsini (i-MTBPS), lesiniketa sifinyeto seluhlaka lwenchitfo lokulungiswa ngalo umcombelelo wavelonkhe kanye nawetifundza.IKhabhinethi yemukela tindlela letimenyetelwe ku-MTBPS tekulawula kusetjentiswa kwemali eMsebentini waHulumende.IKhabhinethi iyaphindza icinisekisa bahlali baseNingizimu Afrika kutsi nanome simo setemnotfo simatima hulumende utawuchubeka nekuchasa ngetimali tinhlelo tetenhlalo, kusisa kusakhiwonchanti kanye netikhutsati tekwesekela timboni letibalulekile.4. Tincumo teKhabhinethi etindzabeni tanyalo4.1. IKhabhinethi yemukela tindlela letibekwe Litiko Letemandla tekwenta ncono kutfolakala kwemandla alelive, kuhlangabetana netidzingo tetemnotfo kanye nekwakha imisebenti ledzingekako. Kusayinwa kwetivumelwano tebudlelwano emkhatsini wabohulumende mayelana nenozi kusinyatselo lesifanele sekutfola emandla agezi ladzingwa ngulelive.Letivumelwano letisayinwe tangeta eluchungechungeni lwekuphakelwa ngenozi lelive lelingakhetsa kulo ekutsengweni kweluhlelo lwenozi kantsi kuphindze kubeke lomunye umgamu walelive ekubekeni embili kutfolakala kwagezi.Lendlelanchubo isondzeta lelive edvute nekuzuza kulesikhungo semandla enozi lakhona eKoeberg kutsi ibe yimboni yenozi lephelele, naletimele lokulindzeleke kutsi ifake sandla ngemandla agezi lange-96 GW kulawo eluhlelochumano lwavelonkhe.I-NDP lubophelela lelive kuhlola letinye tindlela temandla kute kutfolakale lomunye umetfuli wemandla agezi esikhatsini lesitako. IKhabhinethi inelitsemba lekutsi inhlanganisela yemandla agezi waseNingizimu Afrika  lefaka ekhatsi emalahle, emandla elilanga, umoya, emanti, igesi kanye nemandla enozi  kutawucinisekisa umtfombo wemandla lotsembekile lotawuhlangabetana netidzingo talelive letikhulako, kuvumele kulinganiswa emkhatsini kwemitfombo yemandla kuphindze kusisite kutsi sihlangabetane nemigomo yetfu yekunciphisa sikhutsa.4.2. IKhabhinethi yemukela iphindze ihalalisele onkhe emacembu ngekuvula futsi iPhalamende yaseLesotho ngemphumelelo evikini lelengcile ngekuhambisana Nesivumelwano Sekuchuba Kutibopha kwaseMaseru lobekuchutjwa Lisekela laMengameli Cyril Ramaphosa.4.3. IKhabhinethi iyaphindza ibeka kutsi iNingizimu Afrika ibeke tindlela letifanele tekuvimbela i-Ebola ekusabalaleni kulelive.Kubhekwa kwawo onkhe emachweba ekungena kucinisiwe kute kubonakale ligciwane lefiva lelophisako, ikakhulukati i-Ebola. Hulumende uphindze wasungula litsimba lavelonkhe lelitawubukana nesimo nakwenteka kuba nekubhedvuka kwalesifo kantsi netibhedlela leti-11 time ngemumo njengetikhungo tekwelapha i-Ebola.IKhabhinethi yesekela imitamo Yenhlangano Yetemphilo Emhlabeni ngekusungula tikhungo te-Ebola kanye nekucinisa likhono lekuhlola elabhorethri, kuhlola ngekutsintsa, kwatiswa kwemmango, kungcwaba lokuphephile kanye nekunakekela kutemphilo lokungasiko kwe-Ebola eNshonalanga Afrika.IKhabhinethi iphindza icela bantfu kanye nabetemabhizinisi emhlabeni wonkhe kutsi bafake sandla eSikhwameni Lesisita ku-Ebola lesasungulelwa kusita emave aseNshonalanga Afrika latsintsekile ekulweni kwawo nalesifo lesingumashayabhuce.4.4. IKhabhinethi yemukela kuboshwa kwebantfu labasitfupha labeyanyaniswa nekwebiwa kwemakhebuli lokuholele enkingeni yekuswelakala kwemanti etincenyeni taseGauteng. Labantfu bebayincenye yelicembu lemshoshaphansi lelihlakatwe ngemaphoyisa ngekubabopha. IKhabhinethi ivete umbono wekutsi kwebiwa kwemakhebuli kanye netento letihambasana nako  tivalo temigodzi, bololiwe labavundla emabhulohweni, tinsika tagezi, emafenisi, njll kuyefana ncamashi nekucekelwa phansi kweluhlelo lwalelive lwesakhiwonchanti. Hulumende utawucinisekisa kutsi tigilamkhuba letibekwa emacala ekweba natitfolakala nemakhebuli lebiwe titfola tigwebo letinkhulu letiniketwa ngalokusemtsetfweni. Hulumende ubambekile ngaloludzaba kantsi futsi ngete angabata kutsatsa sinyatselo lesifanele ekulweni nalesihlava.4.5 Kuhwebelana Nekusisa eNingizimu Afrika (i-TISA), incenye yeLitiko Letekuhwebelana Netetimboni (i-dti), evikini lelengcile itfole umklomelo weNkhomfa Yamhlabuhlangene yeKuhwebelana Nekutfutfukisa Inkhundla Yekusisa Emhlabeni eGeneva yekukhutsatwa kwekusisa lokusimeme. Lomklomelo bewuwemsebenti lowentiwe yi-TISA ekwesekeleni kusungulwa kwesikhungo se-Unilever sase-Indonesia Ethekwini, lowavulwa yiNdvuna Yetekuhwebelana Netetimboni ngesikhatsi iNingizimu Afrika ibambe iNgcungcutsela Yekugucugucuka Kwesimo Selitulu (i-COP 17).4.6 IKhabhinethi yetfulelwe takamuva mayelana nekuwa kwesakhiwo eNigeria. Kutawukhishwa lesinye sitatimende ngemuva kwekubikwa kwaletindzaba.5. Imikhosi letako5.1. Mengameli Jacob Zuma utakwetfula inkhulumo yekuvula ngephansi kwengcikitsi letsi  Umhlaba Njengemakethe Lenkhulu Letfutfukako , kuNkhomfa i-innovaBRICS & Beyond letakube ise-London mhlaka- 27 Imphala 2014. Lenkhomfa ihlanganisa baholi babohulumende kanye nabetemabhizinisi labasebenta nobe labanenshisekelo etimakethe letitfutfukako, kute kuhlolwe kuphindze kucociswane ngematfuba ekusisa kanye netinsayeya letikhona kuletimakethe.IKhabhinethi yemukela iNkhomfa i-innovaBRICS & Beyond njengelitfuba lekwetfula iNingizimu Afrika njengendzawo yekusisa kubetemabhizinisi baseUnited-Kingdom kanye nakuletinye timakethe letitfutfukako. 5.2    Mengameli Zuma utawemukela Mengameli waseBurundi Pierre Nkurunziza mhlaka- 4 Lweti eKapa. Lokuvakasha kutawucinisa budlelwano betfu lobucinile lobukhona emkhatsini kwetfu neBurundi kuphindze kuchubekisele embili kuhwebelana kulelivekati. 5.3 Litiko Letemanti Nekuhanjiswa Kwemangcoliso, ngekubambisana neMkhandlu wetiNdvuna Tetemanti tase-Afrika (i-AMCOW), Ikhomishini Lecwaninga Ngemanti eNingizimu Afrika, i-SADC kanye Nabomake Elubanjiswaneni Lwemanti, batawubamba iNkhomfa Yetebulili, Emanti Nentfutfuko eMonti kusukela mhlaka- 3 kuya kumhlaka- 7 Lweti 2014 ngephansi kwengcikitsi letsi:  Tebulili, Emanti Nentfutfuko   kuchumana lokungakasetjentiswa .Luhlelo lwenkhomfa lutakwentiwa nguMkhandlu we-AMCOW Wenchubomgomo Nendlelasu Yekucondzisa Tebulili Emkhakheni Wetemanti e-Afrika, lolunetinjongo letisikhombisa letigcile kunchubomgomo, kusebentisana nekubeka liso kanye nekuhlola, kute kuhlangatjetanwe nato tonkhe tinjongo tekulingana ngekwebulili kunchubomgomo yetemanti.5.4 IKhabhinethi ifisela bonkhe bafundzi lokuhle njengobe batilungiselela luhlolo lwabo lwekuphela kwemnyaka. Loluhlolo luyinkhomba lekahle yekungenelela kwetfu kutemfundvo lokunjengeLuhlolo Lwavelonkhe Lwemnyaka (i-ANA) kanye Nesitatimende Senchubomgomo Yekharikhulamu Neluhlolo (i-CAPS).IKhabhinethi yemukela sicinisekiso sa-Umalusi sekutsi lelive likulungele kuchuba luhlolo lweSitifiketi Savelonkhe Samatikuletjeni emkhatsini kwamhlaka- 27 Imphala kuya kumhlaka- 28 Lweti 2014.Bonkhe batali, balondvoloti bebantfwana kanye nemimango bagcugcutelwa kutsi basekele bafundzi njengobe batilungiselela luhlolo lwabo.IKhabhinethi iphindze ifisele bafundzi bamatikuletjeni banga-2014 kubhala lokuhle kuloluhlolo lwabo lolutako. IKhabhinethi iphindze icele batali nebalondvoloti bebantfwana kutsi basekele Lukhetfo Lwemitimba Lengamele Tikolwa lwanga-2015 kusukela mhlaka- 6 kuya kumhlaka- 28 Indlovulenkhulu ngekutsi bangenele lukhetfo nobe ngekutsi bavote.5.5 IKhabhinethi ibita bonkhe bantfu baseNingizimu Afrika kutsi besekele Inyanga Yekwatisa Ngemalungelo Alabaphila Nekukhubateka Kuvelonkhe phakatsi kwamhlaka- 3 Lweti namhlaka- 3 Ingongoni 2014 ngephansi kwengcikitsi letsi:  Kugubha iminyaka le-20 yemalungelo ebantfu labaphila nekukhubateka eNtsandvweni yetfu yelinyenti .Kusukela nga-1994 sitsetse tinyatselo letibalulekile ekuchubekiseleni embili emalungelo kanye nelizinga lemphilo yebantfu labaphila nekukhubateka ngekushaya imitsetfo, ngetinchubomgomo kanye nangekungenelela kutenhlalo. Ngekuya Kwelubuyeketo Lweminyaka Lengemashumi lamabili 1994   2014, kusungulwe liHhovisi Lesimo Sebantfu Labaphila Nekukhubateka, kwavunywa Indlelalisu Yavelonkhe Yalabaphila Nekukhubateka, nekunakekela kutemphilo kwamahhala, lusito kutenhlalo kanye nemfundvo lehlanganisako lenikwa bantfu labaphila nekukhubateka.I-NDP isibophelela njengesive kutsi sente lokunyenti kute senyuse kufinyeleleka kutinsita, ikakhulukati emfundvweni lelinganako nasekunikeni imisebenti kubantfu labaphila nekukhubateka.5.6 Ngemoya Wenyanga Yetekutfutsa, iKhabhinethi icela bonkhe basebentisi bemgwaco kutsi banake kakhulu emigwacweni yetfu ngekulandzela litubane lemgwaco nangekucinisekisa kutsi timoto tikulungele kuba semgwacweni. Hulumende ubita labahamba ngetinyawo kutsi basebentise imigwaco ngekucaphela kanye nekutsi bonkhe basebentisi bemgwaco bahloniphane.6. Kubekwa etikhundleni6.1. IKhabhinethi ivume kucashwa kwalabalandzelako kuBhodi Yavelonkhe Yesikhungo Sekucwaninga:a) Prof. Mala Singh (uyaphindvwa kukhetfwa);b) Prof. Mamokgethi Phakeng;c) Prof. Ari Sitas;d) Adv. Louisa Zondo;e) Prof Tinyiko Maluleke;f) Dkt. Vathiswa Papu-Zamxaka;g) Nks. Gail Campbellh) Mnu. Mashangu Lubisii) Prof. Errol Tyobeka (uyaphindvwa kukhetfwa);j) Prof. Sunil Maharaj (uyaphindvwa kukhetfwa)k) Dkt. Peter Clayton (uyaphindvwa kukhetfwa);l) Prof. Loyiso Nongxa (Sihlalo);m) Nks. Joanne Yawitch; kanye nan) Prof. Murray Leibbrandt (uyaphindvwa kukhetfwa).6.2. IKhabhinethi ivume kucashwa kwalabalandzelako kuBhodi Yeluhlolo Lwekugcinaa) Nks. Elena Mihail Zdravkova;b) Prof. Christiena Maria van der Bank (uyaphindvwa kukhetfwa);c) Nks. Shanaaz Tiry (uyaphindvwa kukhetfwa);d) Nks. Sandra Clelland (uyaphindvwa kukhetfwa); kanye nae) Mnu. Paul Sibisi (uyaphindvwa kukhetfwa).6.3. IKhabhinethi ivume kucashwa kweMalunga eLikomiti lelibukene neMkhandlu Wetinkampania) Prof. Kasturi Moodaliyar;b) Adv. Lizelle Dominique Haskins;c) Mnu. Mmoledi Fairhope Malokane; kanye nad) Mnu. Peter John Veldhuizen.6.4. IKhabhinethi ivume kucashwa kwalabalandzelako kuBhodi Yetiphatsimandla Tetindiza eNingizimu Afrika.a) Mnu. Smunda Mokoena (Sihlalo);b) Prof. Ntombizozuko Dyani-Mhango;c) Jenene Lomkhulu Nhlanhla Lucky Job Ngema;d) Nks. Lizeka Dlephu;e) Adv. Roshan Dehal (uyaphindvwa kukhetfwa);f) Nks. Doris Dondur (uyaphindvwa kukhetfwa); kanye nag) Mnu. Mongezi India.6.5. IKhabhinethi ivume kucashwa kwalabalandzelako Kuba Ngemalungu Langasiwo Esigungu lesisetulu seBhodi Yesikhwama Savelonkhe Sekuhlomisa.a) Mnu. R Garach;b) Mnu. A Raiz;c) Nks. Z Ntlangula;d) Nks. N Mosala;e) Nks. A Makwetla; kanye naf) Nks. J Williams.6.6. IKhabhinethi ivume kucashwa kwaMnu. Fundisile Mketeni njengeSikhulu Lesisetulu seNhlangano Yemapaki aseNingizimu Afrika (i-SANParks) ngenkontileka yeminyaka lesihlanu (5).6.7. IKhabhinethi yelule inkontileka yaNks. Thuli Radebe njengeSikhulu Lesisetulu seSikhungo Sekucamba Semisebenti Yahulumende (i-CPSI) leminye iminyaka lemitsatfu (3).6.8. IKhabhinethi ivume kucashwa kwaNks. Lakela Kaunda njengeSikhulu Lesisetulu Semisebenti eHhovisi lebuMengameli.Imibuto ingabhekiswa ku: Mnu. Donald LiphokoMakhalekhikhini: 082 901 0766."
Sitatimende semhlangano weKhabhinethi wamhla ti-5 Lweti 2014,6 Nov 2014,https://www.gov.za/statement-cabinet-meeting-05-november-2014,https://www.gov.za/ss/sitatimende-semhlangano-wekhabhinethi-wamhla-ti-5-lweti-2014,"1. Tincumo teKhabhinethi letibalulekile1.1. IKhabhinethi iwuvumile Umkhankhaso weTinsuku leti-16 Tenshukumo ngaphansi kwengcikitsi letsi,  Nami angibe yincenye: Sisonkhe Sichubekisela Embili iNingizimu Afrika Lete Ludlame. Lomnyaka (2014) ugubha umgubho we-16 walomkhankhaso lohlose kuchubeka ngekukhutsata kucaphelisa kuvikeleka kwabomake nebantfwana lokugcile kakhulu ekuhlanganiseni emadvodza kanye nekubambisana nawo kutsi asite ekulwisaneni nalesishayo seludlame lolucondziswe kubomake nakubantfwana.Lomkhankhaso utawetfulwa mhla tinge-25 Lweti uchubeke kute kube ngumhla ti-10 Ingongoni 2014. Ngaphandle kwaleNshukumo Yetinsuku leti-16, kuneluhlelo lwemnyaka wonkhe lolutakwelusa luphindze luhlole kutsi timphilo ngabe titfutfukile yini ngekusetjentiswa kwemitsetfo kanye netinhlelo lokuhloswe ngato kuphelisa ludlame lolucondziswe kubomake nakubantfwana.1.2. IKhabhinethi yabikelwa ngalamafisha mayelana nembiko wenchubekelembili macondzana nekusungula indlela Yekwelusa leyeyame kuTakhamuti.Umklamo wekulinga ugcila ekwakheni kutfola kutsi hulumende uyakhona yini kute kuvuke imibono yetakhamuti njengencenye yendlela yekwelusa. Lomklamo wekulinga utawusebentisa tinhlelo letikhona letifana neLuhlelo Lwemisebenti Yemmango kanye neLuhlelo Lwekutfutfukisa Tisebenti Temmango kute kwenyuswe lizinga lekwelusa leleyame kutakhamuti ngesikhatsi Seluhlaka Lwendlelalisu Lwethemu Lesemkhatsini (i-MTSF).Lomklamo wekulinga ugcile kulemikhakha lebalulekile yematiko lelandzelako: Umbutfo Wemaphoyisa aseNingizimu Afrika (i-SAPS), Litiko Letemphilo neLitiko Letekutfutfukiswa Kwetenhlalakahle kanye ne-Ejensi Yetekuphepha Kutenhlalo YaseNingizimu Afrika. Loku kutawundluliselwa nakuleminye imikhakha ngekuhamba kwesikhatsi se-MTSF.1.3. IKhabhinethi ikuvumele kujutjwa kwemalunga la-140 e-SAPS kutsi aye eLesotho sikhatsi setinsuku tekucala letingemashumi layimfica; letingangetwa nangabe kudzingeka.Kwadzingeka ngekushesha kungenelela kweMhlangano Wekutfutfukiswa Kwemave lase-Afrika lese-Ningizimu (i-SADC) eLesotho ngenca yekuchubekela embili kwekushuba kwemimoya kanye nekwehla kwesimo setepolitiki nesetekuphepha lokwalandzela ngeNgci 2014. Kungenelela kwe-SADC kuhloswe ngako ikakhulu kutsi kube nekugcineka kwesimo setepolitiki lesisimeme kanye nekuphepha lokusimeme.Emave Lamatsatfu e-SADC (i-SADC Troika) labukene  neTepolitiki, Tekuvikela neKuphepha, lapho iNgingizimu Afrika inguSihlalo wayo acele hulumende weleNingizimu Afrika kutsi wesekele kucaliswa kweMhlahlandlela wembuso waseLesotho.Kujutjwa kwemalunga la-140 e-SAPS lokucale mhla ti-2 Inyoni 2014 kantsi kulindzeleke kutsi kufinyelele esiphetfweni ngamhla tinge-30 Lweti 2014, nangabe sidzingo sekutsi kungetwe singekho. INingizimu Afrika ijube Emaphoyisa kutsi aye eLesotho ngekulandzela Umtsetfo Wetembutfo Wemaphoyisa aseNingizimu Afrika wa-1995; (Umtsetfo Nombolo 68 wa-1995) logunyata kutsi Khomishani Wavelonkhe we-SAPS angawajuba emalunga emaphoyisa kutsi aye ngaphandle kweminyele yaseRiphabhulikhi, ngekwemvume yeNdvuna. Njengaloku lamalunga atawube ajutjwe ngaphansi kweligunya lemandla le-SADC, ngeke kube neSivumelwane Sekuvisisana emkhatsini weNingizimu Afrika kanye naHulumende waseLesotho.1.4. IKhabhinethi itivumile tindzaba lekutokhulunywa ngato  ngulelitsimba laseNingizimu Afrika lelihambele iNkhomfa ye-10 Lehlangene Yemave (i-COP) Kumhlangano Lomkhulu wase-Vienna kanye nakuMhlangano we-26 Wemave (i-MOP) Ngesivumelwano sase-Montreal lesimayelana Naloko Lokuvitsita Ingubo Yemoyamphilo Lesemkhatsini (i-COP10-MOP26), mhla ti-17-21 Lweti 2014 eParis, eFrance.Umhlangano Lomkhulu wase-Vienna kanye Nesivumelwano sase-Montreal yasungulwa Luhlelo Lwetemvelo LweMhlabuhlangene ngenjongo yekuvikela Kwengubo lesemkhatsini yemoyamphilo. Kuvikelwa kwemvelo kwanyalo kanye nekwetitukulwane letitako yintfo lebekwe embili kanye nekuvikelwa kwengubo lesemkhatsini yemoyamphilo. Injongo lemcoka kutsi kusetjentiswe tindlela tetemvelo letilungile tekulawula emakhemikhali ngendlela lesimeme.1.5. IKhabhinethi ikuvumile kusungulwa Kwemkhandlu Wemculu Yekutfutfukiswa Lokubanti Kwalabamnyama Kutemnotfo Yemkhakha Wetekutfutsa lotakwelusa uphindze uhlole kucala kwetinjongo teKutfutfukiswa Kwalabamnyama Kutemnotfo.2. Kufezekiswa Kwetinhlelo Tahulumende Letibalulekile2.1. IKhabhinethi iyemukele iSiyahlola Kuvakasha Nekwetfulwa Kwetinsita kwaMengameli Jacob Zuma kwekuya eSigodzini saseMopani, eGiyani eSifundzeni saseLimpopo. Tinhlelo tekwetfula tinsita letaholela ekutseni tindzawo letinge-55 letikulesigodzi tiletselwe emanti kanye nekulungiswa kabusha kweGiyani Water Treatment Works, lokwandzisa umtsamo nga-6,7 wemamegalitha ngelusuku. Lokuletfwa kwemanti kutawenta ncono kuhanjiswa kwekungcola ngemanti kuphindze kube nemphumela lomuhle kutemphilo nakumphilonhle yebahlali.2.2. IKhabhinethi ikwemukele kucalisa lobekuholwa embili nguSekela Mengameli Cyril Ramaphosa lokuhlanganise ndzawonye tinhlangano letingaphansi  Kwemkhandlu Wavelonkhe Wekutfutfukisa Temnotfo Netemisebenti ngamhla ti-4 Lweti 2014 kute kutfolakale tisombululo lokuvumelanwa ngato nakunekucabana emsebentini ku-Indaba Ngebudlwane Betemisebenti.Titfunywa lebetihambele le-Indaba tamemetela kutsi,  tinhlangano tibona tinsayeya tekubete kwemsebenti, buphuya kanye nekungalingani, umnotfo waseNingizimu Afrika nesive letibukene nato. Nanobe kunanome ngabe ngutiphi tinsayeya letingenta kutsi kubelukhuni kucocisana ngetenhlalo kwanyalo, tinhlangano teNedlac titsatsa i-Nedlac njengencenye lebalulekile kucocisana ngetenhlalo lokungentiwa ngaphansi kwayo, ngaleyo ndlela-ke iyincenye lebalulekile yetinchubo letingalandzela kule-Indaba Ngebudlwane Betemisebenti( i-Indaba).Lababambisene kule-Indaba yetenhlalo Inhlangano Yetetemnotfo kanye Nalephatselene Netetisebenti batakwetfula inchubo yekuhlangana ndzawonye, ngekusebenta kwemacembu lajutjelwe kwenta umsebenti lotsite, latawubuka tindlela tekusombulula letinsayeya letibalulekile letivele ngesikhatsi kune-Indaba. Umhlahlandlela lonemininingwane walenchubo utawusungulwa esikhatsini setinyanga letimbili kube nale-Indaba, bese kutsi tinkhulumo tekucocisana ticale ngaBhimbidvwane nga-2015.IKhabhinethi iyatsemba kutsi loku kuhlanganisa tinhloko emkhatsini wahulumende, wetemabhizinisi, wetetisebenti kanye netinhlangano temmango kutawufaka sandla ekutseni umnotfo ukhule kakhulu. 2.3. IKhabhinethi yakwemukela kungenelela kweLisekela LaMengameli Cyril Ramaphosa kulokususwa ngenkhani kwebahlali lokwabikwa emapulazini aseNshonalanga Kapa. Kuhlangana kwakhe nebanikati bemapulazi kanye netisebenti tasemapulazini kutsele titselo.2.4. IKhabhinethi ikwemukele kuvakasha ngemphumelelo e-United Kingdom ngekwemsebenti Yebundvuna lebekuholwa yiNdvuna Yelihhovisi LaMengameli, Jeff Radebe, kusukela mhla tinge-27 kute kube ngumhla tinge-28 Imphala 2014. Luhlelo, lolufaka ekhatsi i-innovaBRICS Conference kanye neMhlangano neBasisi e-Chatham House eLondon, lwanika hulumende kanye nebaholi betemabhizinisi baseNingizimu Afrika litfuba lekukhangisa iNingizimu Afrika njengendzawo yetemabhizinisi lephuma embili.2.5. IKhabhinethi ikwemukele kubikelwa ngalamafishane nguMhlolimabhuku Jikelele mayelana nemiphumela yekuhlolwa kwahulumende wavelonkhe kanye newetifundza wa-2013/14 njengaloku lokumitamo yahulumende kutsi kube nekuphatsa ngendlela lenhle. Hulumende utawutsatsa tinyatselo tekulungisa kuleto tindzawo umbiko lokhomba kutsi kunebutsakatsaka.3. Tincumo teKhabhinethi etindzabeni tanyalo3.1. IKhabhinethi yawemukela Umbiko Welibhange Lemhlaba (Umbiko Wesitfupha Lowentiwe Wabasesikhatsini Sanyalo Wetemnotfo waseNingizimu Afrika, logcile nje kuphela kunchubomgomo lephatselene netimali tahulumende kanye nekwabiwa kabusha) lokhombise kutsi iNingizimu Afrika kunyenti leseyikuzuzile kuleminyaka lenge-20 leyengcile. Umbiko Lowentiwe Wabasesikhatsini Sanyalo  Wetemnotfo waseNingizimu Afrika, lokhishwe ngaLesibili, ti-4 Lweti 2014, utfole kutsi tinchubomgomo tetetimali tahulumende tinciphisa emazinga ebuphuya kanye nekungalingani, nekutsi intsela netinzuzo tetenhlalo taba kabusha ngemphumelelo umnotfo usuke kulabanjingile uye kulabaphuyile. Lombiko ukhombe kutsi inchubomgomo yetetimali tahulumende eNingizimu Afrika ingulekhombisa kakhulu inchubekelembili ngobe yenta kutsi kuzuze labaphuyile. Lombiko uphindze futsi ukhombise kutsi letinchubomgomo tetimali tahulumende tenyule 3,6 yetigidzi tebantfu ebuphuyeni nga-2010/11.3.2. IKhabhinethi itibonile letinsayeya tagezi letikhona njenganyalo letibangwa tinkinga letiphatselene nethekniki kanye netesakhiwonchanti kuletinye tikhungo tetfu letiphehla gezi. Ngaleyo ndlela-ke iKhabhinethi icela bonkhe bantfu baseNingizimu Afrika kutsi basite ekongeni gezi ngobe igridi yemandla agezi walelive itfwele kamatima kakhulu. IKhabhinethi itsandza kucinisekisa bantfu baseNingizimu Afrika kutsi kwentiwa konkhe lokusemandleni kutsi kusonjululwe letinkinga.3.3. IKhabhinethi ilubonile Loluklayo Lwekota Lwetemandla eKusebenta lolukhombise ngalokusemtsetfweni kubete kwemsebenti ngesikhatsi sekota yesitsatfu kulomnyaka kutsi kulange-25,4% kwenyukile kulange-24,7% ngesikhatsi lesifananako emnyakeni lowengcile lokuyintfo lekhombisa sidzingo sekusebenta kakhulu kutemnotfo kute sikhone kusombulula lenkinga yemkhakhamtsatfu yekubete kwemsebenti, buphuya kanye nekungalingani.IKhabhinethi icinisekisa bantfu baseNingizimu Afrika kutsi kusombulula inkinga yekuswelakala kwemisebenti yintfo hulumende layibeke embili. Ngesikhatsi Tinhlelo Tekutfutfukisa Ummango tichubeka ngekuveta imiphumela, iKhabhinethi icela bonkhe lebambisene nabo kutenhlalo kutsi babambisane nahulumende kutsi kuciniswe imitamo yekuvula imisebenti kanye nekutfola tisombululo tesikhashana kanye netesikhatsi lesidze talenkinga yekubete kwemisebenti.3.4. IKhabhinethi ikwamukele kutfutfukiswa kwelizingasilinganiso lokusandza kwentiwa yiNhlangano Yekutfutfukisa Kusebenta Ngekubambisana Kwetimboni lokwentiwe yi-Fitch Ratings Agency.3.5. IKhabhinethi itfumela emavi ekulila nekudvudvuta kuhulumende kanye nakubantfu baseRiphabhulikhi yaseZambia emva kwekusishiya emhlabeni kwaMengameli Michael Chilufya Sata.3.6. IKhabhinethi idzabukile ngekusishiya emhlabeni kwetihlabani tetemdlalo talelive letine ngako-ke yendlulisa emavi ekudvudvuta emindenini kanye nakubangani bengcweti yemshayisibhakela Phindile Mwelase, umzuzi wendondo yegolide ye-Olympic Mbulaeni Mulaudzi, umdlali labedlalela EmaBhokobhoko phambilini, Tinus Lee kanye nakaputeni weBafana Bafana Senzo Meyiwa. Kusekelwa ngummango kwetinkonzo tesikhumbuto kanye nekuvakalisa kudzabuka kwetinhlitiyo nemimoya kusente saba munye ekudzabukeni kwetfu nasikhumbula emachawe etfu etemidlalo.3.7. IKhabhinethi iphindze futsi ishayele lihlombe i-SAPS ngekubamba ngekushesha umsolwa munye kuleliviki leliphelile kulokubulawa kwakaputeni weBafana Bafana Senzo Meyiwa iphindze futsi ikhutsate imimango kutsi ichubeke isebentisane nemaphoyisa kute kuboshwe bonkhe labasolekako.IKhabhinethi iyatemukela letigwebo letiyimfica tekudzilikelwa lijele letiniketwe Ntokozo Hadebe ngemacala akhe lanesihluku lawente kumantfombatanyana lamatsatfu eDiepsloot, eJozi kanye nesigwebo seminyaka lenge-315 abhadla ejele Mhlonishwa Elias Mathebula laniketwe sona ngekuhlalisa bantfu baseluvalweni KwaZulu-Natal. Kusukela nga-2008 kuya ku-2013, Mathebula bekalalela endleleni labasikati eSouth Coast, ikakhulu eMzinto, eHibberdene, eDududu kanye naseMsinsi ngekutsi abanyonyobele kanye nekugagadlela laba-18 labaneminyaka lesukela kule-14 kuya kulenge-40. Letigwebo tendlulisa umlayeto lonesisindvo kuto tonkhe tigebengu kutsi tento tebugebengu ngeke tivunyelwe.3.8. IKhabhinethi icinisekisa bonkhe bantfu baseNingizimu Afrika kutsi hulumende wenta konkhe langakwenta kute wonkhe umuntfu agcineke avikelekile iphindze futsi icele imimango kutsi isite emaphoyisa ngekubika tento tebugebengu letenteka endzaweni yato.3.9. IKhabhinethi iyaphindza futsi itsi tiphatsimandla tetemphilo netemasango ekungena ticaphele kakhulu i-Ebola kutsi ayingeni futsi iyalawuleka. Kute kube ngunyalo, tilinganiselwa kulange-525 tisebenti tetemphilo netaselabhorekhthri etibhedlela leti-13 (lokufaka ekhatsi tisetjentiswa letikhetsiwe leti-11) kanye netisebenti letilinganiselwa ema-270 letisemasangweni ekungena layimfica lanebungoti lobusetulu ticeceshiwe kutsi tikwati kubukana nanome ngabe yini lokungahle kwenteke.3.10. IKhabhinethi ihalalisela Umhlonishwa Wesigungu Mengameli Wemkhuti Wemabutfo Jikelele Ian Khama Seretse Khama, umholi weBotswana Democratic Party, ngekuphindza akhetfwe kutsi abe nguMengameli waseRiphabhulikhi yaseBotswana, ngemuva kwelukhetfo lolube yimphumelelo ngamhla tinge-24 Imphala 2014.3.11. IKhabhinethi ihalalisela Umhlonishwa Wesigungu Nks. Dilma Rousseff, weWorkers Party ngekutsi aphumelele kuphindza futsi akhetfwe kutsi abe nguMengameli weRiphabhulikhi Lehlanganisiwe yaseBrazil ngemuva kwelukhetfo lolube yimphumelelo ngamhla tinge-26 Imphala 2014.3.12.  IKhabhinethi iphindza futsi ifisela Umbusi lomusha weSilulubhange saseNingizimu Afrika, njengaloku Lesetja Kganyago utawutsatsa sikhundla sakhe mhla ti-9 Lweti 2014. IKhabhinethi ivakalisa futsi kubonga kwayo kuMbusi losaphelelwa sikhatsi Gill Marcus ngekuhola kahle inchubomgomo yetetimali ngetikhatsi tetemnotfo letimatima.3.13.  IKhabhinethi ihalalisela Chad Le Clos njengalomunye walababili labadle umhlanganiso ku-FINA (i-F d ration Internationale de Natation) Luchungechunge Lwendzebe Yemhlaba Yekubhukusha lephelele eSingapore.4. Imikhosi letako4.1. Mengameli Jacob Zuma utawuhambela Umhlangano Lomkhulu we-G20 eBrisbane, e-Australia, kusukela mhla ti- 15 kuya kumhla ti- 16 Lweti 2014. Njengekuphela kwelive lase-Afrika lemelelwe ku-G20, bulunga beNingizimu Afrika buyiniketa litfuba lekufaka ligalelo kutinchubomgomo letibalulekile temave emhlaba letitawuba nelifutse kutemnotfo wetfu, kusigodzi kanye nakulivekati.4.2. Umchubinchubo we-SADC kanye neLisekela LaMengameli Cyril Ramaphosa batawuvakashela eLesotho kusukela mhla ti-5 kuya kumhla ti-6 Lweti njengencenye yemitamo yekwakha lucolo nekuvikeleka eLesotho. Loku kulandzela ngemuva kwekusayinwa kwesimemetelo sekuchutjwa kwenchubo saseMaseru lokusandza kwentekiwa kanye nesivumelwano setekuvikeleka saseMaseru lesibeka sisekelo sekubuyela kwesimo lesetayelekile setembangave eLesotho  kanye nekusimama  kwesimo sekuvikeleka kulelive.4.3. IKhabhinethi yemukela kwetfulwa kweLibhuloho laseMashunka naseNgubo, iTugela Ferry Irrigation Scheme kanye netisetjentiswa tendali yekubhida taseMsinga, eMsinga, KwaZulu-Natal, mhla ti-8 Lweti 2014 Litiko Letekutfutfukiswa Kwetindzawo Tasemaphandleni Netingucuko Kutemhlaba. I-Tugela Ferry Irrigation Scheme itawusita banikati bemapulazi lamancane laba-1 716 kanye nekutsi lelijalidi laseMsinga lapho kutawutsengiselwa khona imfuyo litawuvula ematfuba emisebenti. Lelibhuloho lelingetulu kwemfula liThukela litawuchumanisa ncono ummango waseMashunka nemmango waseNgubo kutinsita nematfuba emnotfo. Letakhiwonchanti tasetindzaweni tasemaphandleni kanye nemiklamo yasemaphandleni yentfutfuko ihambisana nehloso yahulumende yekwakha tindzawo tasemaphandleni letinemdlandla, letilinganako nemimango lesimeme.4.4. Litiko Letemvelo, kanye neLikomidi Labohulumende Lekugucuka Kwesimo Selitulu, litawubamba inkhomfa lemayelana Nekuphendvula Kwavelonkhe KweNingizimu Afrika Kutekugucuka Kwesimo Selitulu  emkhatsini wamhla ti-10 namhla ti-13 Lweti 2014 e-Gallagher Convention Centre, eMidrand, ngaphansi kwengcikitsi letsi:  INingizimu Afrika itjintjela kukhabhoni lephansi kanye nakusimo semnotfo lesikhona kumelana nesimo selitulu kanye nemmango nawo lonjalo.  Kuloko-ke, iKhabhinethi iphindze yasho kutinikela kweNingizimu Afrika ngekusungula kwemnotfo lokhicita ikhabhoni lephansi kanye nekwakhela etikwaleto timphumelelo tenkhomfa yaseDurban yekugucuka kwesimo selitulu. 5. Kubekwa etikhundleni5.1. IKhabhinethi yemukele kucashwa kwalabalandzelako kuTemafa Avelonkhe:a) Umnu. M Sachs   Lisekela Lemcondzisi Jikelele -  Lihhovisi Lemcombelelotimalib) Umnu. AF Julies   Lisekela Lemcondzisi Jikelele   Kuphatfwa Kwemphahla kanye Nesikwelede5.2. Ikhabhinethi yemukele kucashwa kwanawa emalunga lalandzelako kuMkhandlu Lobanti Wekutfutfukiswa Kwalabamnyama Kutemnotfo:a) Umnu. Randall Barry Howard (Sihlalo Wemkhandlu Wemculu),b) Umnu. Ismail Noormahomed Essa (Umkhakha Wesive)c) Nks. Fusi Makhasane (Tinhlangano Temabhizinisi Lamancane)d) Nks. Ntokozo Jennifer Sabelo (Tinsita Tetekutfutsa eLwandle)e) Nks. Hlamalani Baloyi (Lomelele Lusha)f) Umnu. Colgate Nangu (Kwendlulisela Nekwenta Kuhlobe)g) Nks. Cleo Shiceka (Jantji)h) Nks. Sibongile Sambo (Tekutfutsa Ngetindiza Tasekhaya)i) Abner Ramokgolo (Imitfwalo Letfutfwa Ngemgwaco)j) Nks. Joy Sebenzile Matsebula (Bantfu Labaphila Nekukhubateka)k) Nks. Verlene Manuel (Bagibeli beBhasi kanye Netinsita Tetetincola)l) Umnu. Herry Tshamunwe Masindi (Tinhlangano Tetisebenti Letihlelekile)m) Nks. Carol-Anne Cairns (Tindizamshini banikati bato labangaphandle kuleli)n) Umnu. Philip Taaibosch (Lomelele i-Santaco)o) Nks. Mary Phadi (Tinhlangano taBomake)p) Umnu. Stephen Sangweni (Tinhlangano Tebagibeli)Imibuto ingacondziswa ku:Mnu. Donald LiphokoMakhalekhikhini: 082 901 0766"
Sitatimende semhlangano weKhabhinethi wamhla ti-19 Lweti 2014,20 Nov 2014,https://www.gov.za/speeches/statement-cabinet-meeting-19-november-2014-20-nov-2014-0000,https://www.gov.za/ss/sitatimende-semhlangano-wekhabhinethi-wamhla-ti-19-lweti-2014,"Kufezekiswa Kwetinhlelo taHulumende Letibalulekile1.1. IKhabhinethi iyakwemukela kwetfulwa kwe-Operation Phakisa ye-2: Luhlelo Lwekugcina Umtfolamphilo Usesimeni Lesisezingeni Lelihle. Loku kulandzela i-Operation Phakisa ye-1 lebeyigcile ekuveteni emandla etemnotfo lasetilwandle taseNingizimu Afrika. I-Operation Phakisa ye-2  ifuna kwenta ncono lizinga lekunakekela lelitfolakala kutisetjentiswa leti-3 500 Letinakekela Ngekwemphilo Lesisekelo, letakhiwa yimitfolamphilo yahulumende kanye neTikhungo Temmango Tetemphilo. Imiphumela lelindzelekile kutsi kuntjintjwe imitfolamphilo lekhona kanye neTikhungo Temmango Tetemphilo kube tikhungo letiphuma embili, letitawusetjentiswa ngubo bonkhe bantfu baseNingizimu Afrika, ngenca yelizinga letetetinsita lelentiwa labancono.1.2. IKhabhinethi ihalalisela labo labazuze Umklomelo Wekuphuma Embili weBatho Pele, lebewukadze umhla ti-14 Lweti 2014. Lemiklomelo igcamisa bungcweti nekuphuma embili emisebentini yahulumende.1.3. IKhabhinethi ibonile kutsi Indvuna Yetemidlalo Nekukhibika, Fikile Mbalula utawube ente umcimbi Wemiklomelo Yetemidlalo yaseNingizimu Afrika ya-2014 lapha eSandton Convention Centre ngamhla tinge-30 Lweti 2014. IKhabhinethi igcugcutela bantfu baseNingizimu Afrika labatsandza temidlalo kutsi babe yincenye Yetemiklomelo Yetemidlalo yaseNingizimu Afrika ngekutsi bavotele loyo lotawubaSihlabani Setemidlalo Semnyaka. Lwati lutfolakala ku: www.sasportsawards.com.1.4. IKhabhinethi ihalalisela emacembu etfu avelonkhe iBafana Bafana, Emabhokobhoko kanye neMaphrothiya ngekuphakamisela etulu umjeke walelive ngekudlala ngemfutfo kulemphelasontfo bente iNingizimu Afrika yatigcabha. Kumenyetelwa kwaMnu. AB de Villiers njengemdlali weKhilikithi Wemavengemave Wemnyaka nguMkhandlu Wemavengemave WeKhilikithi Welusuku Lunye (i-ODI) ngekugijima emarani lange-7000, e-ODI kuyancomeka.1.5. IKhabhinethi iyakwemukela kwetfulwa kwensita ye-A Re Yeng Bus Rapid Transport (i-BRT) eTshwane, lecale kusebenta kusukela ngeMsombuluko, mhla ti-17 Lweti 2014. Le-A Re Yeng, njengato tonkhe tinsita te-BRT letikhona lapha kulelive, iba yincenye yenethiwekhi lehleleke ngekwelisu letekutfutsa ummango letakwenta ncono timphilo tebagibeli ngekutsi ibanike kwekuhamba kwasedolobheni lokusheshisako, lokuphephile, nalokukhonekako nalokunetsetekile. Kwakhiwa kwaletinsita kuyincenye yekukhishwa kwetinhlelo tesakhiwonchanti tahulumende, lokuhloswe ngako kusungula sakhiwonchanti lesisezingeni lemhlaba saseNingizimu Afrika, ngaleyondlela kuvuleke ematfuba emisebenti.2. Tincumo teKhabhinethi letibalulekile2.1. IKhabhinethi ikuvumile kucala kwekusetjentiswa kweluhlelo lolubanti kute kucinisekise kutsi kube nekuhambisana nemitsetfo kanye netinchubomgomo letikhona tekulawula inchubokutsenga yasekhaya. Loku kufaka ekhatsi inchubo yekwenta inchubomgomo kutsi ihambisane kute kubuyeketwe kuphindze kuciniswe Luhlaka Lwemtsetfo Wenchubomgomo Wenchubokutsenga Lencono, kwelula Luhlelo Lwentfutfuko Kutekucudzelana Kwebatfulitinsitakalo kuto tonkhe Tinkampani taHulumende letihleleke ngekwelisu kanye nekuciniswa kwemitsetfo yetematiko (ikhakhulu umculu wasetimayini) kute kube nenchubokutsenga yasekhaya.Leli lithulusi lelinemandla lekugcugcutela tetimboni lelitawukhutsata kucudzelana kwetimboni tavelonkhe, kute kube nekusungulwa kwetimboni letinsha tavelonkhe kanye nemakhono ethekhinoloji, kwandzisa kutsengisela emave angaphandle kanye nekuphumelelisa ngalokujulile kutfutfukiswa kwalabamnyama kutemnotfo.2.2. IKhabhinethi yatjelwa ngeNgcungcutsela Yabomasipala Lenkhulu naMengameli, yaphindze yaluvuma Luhlelo Lwekubuyela Kusicalonchanti kwaHulumende Wasekhaya, lwekwakha umkhakha wahulumende wasekhaya lophendvulako, lonakekelako nalokhonako kutilandza ngalakwentako. Loluhlelo Lwekubuyela Kusicalonchanti lutawugcila ekuhleleni nasekusebenteni kwabo bonkhe bomasipala ngekuletsa tinsita letisebenta kahle  tamasipala letisisekelo kanye nekuchumana njalo netakhamuti. Injongo kwenta hhayi kucabanga kwenta.Kwenta kancono kwabomasipala kutawutfutfukisa timo tekuphila tato tonkhe takhamuti taseNingizimu Afrika letitsembele kubomasipala labasebenta kahle kute tiphile imphilo lenesitfunti.Kusukela ngemnyaka wa-1994, hulumende wasekhaya bekasolo asisekelo sekuletfwa kwetinsita.Nanome kube nenchubekelembili lebonakalako ekuletseni emanti, gezi, kutfutfwa kwendle kanye nekutfutfwa kwetibi etigabeni tabohulumende basekhaya, etindzaweni lapho kuletfwa kwetinsita kungenteki khona sidzinga kubeka embili bantfu kanye naloko labakhala ngako. Loku kudzinga kutsi sisuke kulendlela ledzala lesuka etulu iye phansi yekuletsa tinsita kubantfu siye kulenchubo ye-Batho Pele yekusebentela imimango. Lokumcoka kakhulu kulenchubo lensha yindlela yekubika, kanye nekubanesibopho ngekusebenta.2.3. IKhabhinethi ikuvumile kungeniswa  Kwembiko waseNingizimu Afrika Lowetfulwa Kabili Ngemnyaka mayelana Nekuncishiswa Kwekukhishwa Kwentfutfu, lokufaka ekhatsi i-Final 2000-2010 yeMimoya Yavelonkhe  Lebanga Sivuvu Esibhakabhakeni (i-GHG) , kuLuhlaka Lwemhlabuhlangene Ngekubukana Nekugucuka Kwesimo Selitulu (i-UNFCCC). Lombiko unika kubuyeketa jikelele kanye nekuhlatiya simo sekukhishwa kwentfutfu kwe-GHG yaseNingizimu Afrika kanye naloko lokumcoka lokutjintja kukhishwa kwentfutfu. Kuphindze futsi kugcamise tinyatselo letiphelele tekutjintja kwesimo selitulu njengencenye yekutjintjela kumnotfo lokhipha ikhabhoni lephansi.Loku kufaka ekhatsi kuchaza imiphumela lefunekako yekunciphisa kukhishwa kwentfutfu; kusungulwe tindlela letincono kanye nelutjalomali kumandla lavusetelelekako; kugcugcutelwe kusetjentiswa kwemandla ngemphumelelo; kwakhiwe inchubo yekugcogca idatha yavelonkhe yemimoya lebanga sivuvu esibhakabhakeni; kanye nalamanye mathulusi lafana neNtsela Yekhabhoni. Loku kuphindze futsi kube yincenye yekutibophelela kweNingizimu Afrika kubika kumavengemave ngaphansi kwe-UNFCCC. 2.4. IKhabhinethi ikuvumile kusungulwa kwelitsimba lekusebentisana lelihlanganisa ematiko ngaphansi Kwetekusebentisana Kwemhlaba Wonkhe, Litsimba Letekuphepha Nekuhwebelana kute lengamele kucalisa kusebenta kweSivumelwane Sekukhutsata Kuhwebelana Kwenhlangano Yetekuhwebelana Yemhlaba (i-WTO)Indzima yelive laseNingizimu Afrika kutsi lisebentisane nalamanye emave ase-Afrika kucinisekisa kutsi kwemukelwa kanye nekucalisa kusebentisa kweSivumelwane Sekukhutsata Kuhwebelana akudzingi kutsi emave ase-Afrika amukele tibophelelo lete emandla ekutigcina bese sekwenta kutsi atsatselwe tinyatselo temtsetfo. Nanobe live laseNingizimu Afrika litinikele kutinkhulumiswano tekuhlanganyela ngaphansi kwe-Doha Round, kwetfu kutsi sifune indlela letawuba nemphumela wekutsi sikhone kulandzela tinchubomgomo letisekela kutfutfuka kwetimboni nematfuba emsebenti lokutintfo letiyinhlitiyo yetinhloso letikuLuhlelo Lwekutfutfukisa Lwavelonkhe (i-NDP).INingizimu Afrika ikucinisekisile kubaluleka kwetindlela letiphelele tekuhlanganyela naletingukhukhulelangoco mayelana nekuphatsa tindzaba te-WTO njengetindlela letincono letibuka tonkhe tinhlangotsi, nemiphumela lenekulingana lehlangabetana netinshisekelo tawo onkhe Emalunga.2.5. IKhabhinethi yatiswa mayelana neMakethe Leyetayelekile yaseMpumalanga kanye neyaseNingizimu lese-Afrika   Ummango loseMpumalanga ye-Afrika   uMhlangano Wekutfutfukiswa Kwemave lase-Afrika leseNingizimu (i-COMESA-EAC-SADC) Sivumelwane Setigodzi letintsatfu Setekuhwebelana Ngenkhululeko (i-TFTA) kanye futsi nekuvuma indzima yeNingizimu Afrika ku-TFTA. Lokucalisa Kwesivumelwane Setigodzi letintsatfu ngumklamo lomcoka loholwa yi-Afrika lohlose kutfutfukisa iminotfo kabanti, wente kutsi kube nekucudzelana, kwehlukahlukana, kukhutsata luchungechunge lwemagugu, kuhwebelana emkhatsini wetigodzi kanye nelutjalomali, kanye netinsitanchanti letiwela iminyele.INingizimu Afrika icocisana nalamanye emave njengencenye yeNyonyana Yetemtselo Wemphahla Lengenako e-Afrika leseNingizimu ye-Afrika (i-SACU) lecocisana njengelive linye. Letigodzi Letintsatfu tinesamba semkhicito lohlangene loyithriliyoni e-US$1,2 kanye nelinani lebantfu lelihlangene lelilinganiselwa kutigidzi letinge-626, letimelele nje ngetulu kwesigamu selinanibantfu sebabonkhe base-Afrika kanye nemnotfo. Kuhlanganiswa ngekwetigodzi kute kwakhiwe emamakethe lamakhulu ekugcugcutela kukhula lokusheshako nalokusimeme e-Afrika kusinyatselo lesimcoka sekuncoba lifa lekutfunjwa betive kwemamakethe lamancane lanhlalunhlalu ase-Afrika.2.6. IKhabhinethi yabikelwa ngalamafisha mayelana netiphakamiso Tengcungcutsela Lenkhulu ye-G20 e-Brisbane letimayelana nendlela lenemphumelelo, lenemfutfo nalegcizelelako kute kuhanjiswe ngekwemtsetfo lomkhakha wetetimali. Loku kufaka ligalelo kulokusimama lokuchubekako kutetimali kweluhlelo lolusabalala umhlaba wonkhe kanye nasekhaya. Ngekulandzela Simo Lesibucayi Setetimali sa-2008, Baholi be-G20 batinikele ekwenteni tingucuko letisisekelo mayelana neluhlelo lwetetimali lolusabalale umhlaba wonkhe. Tinhloso tabo bekukadze kukulungisa lapho kube nemaphutsa khona lokuholele kutsi kube nalesimo lesibucayi lesisabalale umhlaba wonkhe kanye nekwakha ngendlela lephephile, imitfombolusito lecinile yetetimali kute kubukwane kancono netidzingo temnotfo mbamba.Kuleminyaka lesihlanu leyengcile, i-G20 beyigcile kuloko lokwabanga kutsi kube nesimo lesibucayi, ngekutsi icinise imigomo yemhlaba wonkhe kute yakhe tikhungo tetetimali leticinile kanye nemamakethe lacinile. INkhomfa yaseBrisbane yaphetsa sigaba sekucala setingucuko kutetimali, kantsi kuchubekelembili, iBhodi Yekusimamisa Tetimali itawulungisa kugcila kwayo kutsi kuhambelana nebungoti lobusha nabuhlala butjintje njalo kanye nekuhlaseleka. INingizimu Afrika itawuchubeka ngekutibandzakanya kuBhodi Yekusimamisa Tetimali kanye netinkhundla letihambisana nayo letisebentela kugcugcutela luhlelo lolweyame ekutsembaneni kanye nasekubambisaneni lokuyintfo lebalulekile yekwenta kutsi kube neluhlelo lwetetimali loluvulekile lolusabalale umhlaba wonkhe lolungaphumelisa injongo ye-G20 yekutsi kube nekukhula lokunemandla, lokusimeme nalokusimile.2.7. IKhabhinethi itibonile yaphindze yativuma letincumo teMkhandlu Wekuchumanisa Lihhovisi LaMengameli (i-PCC) temhlangano lobewubanjwe mhla ti-18 Indlovulenkhulu 2014, ngetinjongo tekutenta kutsi tisebente. Tincumo letimcoka tifaka ekhatsi:(a) kwenta kutsi tisebente futsi tihambisane ne-NDP kukhombisa inchubekelembili leyentiwe ngumkhakha wahulumende wasekhaya kucala kufezekisa i-NDP. Ematiko avelonkhe ahulumende, iKhomishini Yavelonkhe Yetekuhlela kanye netifundza kwenta siciniseko sekutsi emasu abomasipala ahambisana ne-NDP kanye nalamanye emasu avelonkhe; (b) kubuka tidzingo temandla ekukhona temikhakha lemitsatfu yahulumende kuye ekusekeleni bomasipala kutsi batfule tinsita eveni; (c) kusheshisa kutsi kube nahulumende wasekhaya lotjintjile kanye nekubukana netihibe letihambelana nekutsi kufezeke kuphatsa ngemphumelelo kwahulumende wasemakhaya, kubukwane netinsayeya letihambelana nelubandlululo etindzaweni tasemadolobheni nasemadolobheni lamakhulu.2.8. IKhabhinethi yabikelwa ngalamafisha ngemalungiselelo Elukhetfo Lwabomasipala lwa-2016 yaphindze futsi yakuvuma kusungulwa kweLitsimba leTindvuna Letehlukene kanye neLitsimba Lemsebenti Lelwatitsite lelimayelana ngeLukhetfo Lwabomasipala. IKhabhinethi iphindze futsi yakuvuma kungeniswa ePhalamende kwetetfulo tetichibiyelo mayelana naHulumende Wasekhaya: Umtsetfo Wetakhiwo Tabomasipala, wa-1998 (Umtsetfo Nombolo 117 wa-1998), kute unike Mengameli emandla (phambilini bekayiNdvuna) ekubeka lusuku lwelukhetfo lwayo yonkhe imikhandlu yabomasipala. Lukhetfo lwabomasipala lwemnyaka wa-2016 lutawuba lukhetfo lwekucinisekisa kutsi lolukhetfo luba yimphumelelo njengalolo lwaphambilini.3. Imitsetfosivivinyo3.1. IKhabhinethi ikuvumile kungeniswa ePhalamende Kwesichibiyelo Semtsetfosivivinyo wa-2014 Wemtsetfo Webugebengu (Macala eTemacansi kanye Netindzaba Letihambelana Nawo). Lomtsetfosivivinyo ubukana netigwebo letimbili letahlukene teNkantolo Yemtsetfosisekelo, ngekutsi uchibiyele tigaba letikhona teMtsetfo Webugebengu (Macala eTemacansi Netindzaba Letihambelana Nawo) Umtsetfo Wekuchibiyela, wa-2007, kulungisa lesimo lesikhona njenganyalo sekungabi semtsetfweni ngekwemtsetfosisekelo. Inhloso lesisekelo yetigaba se-15 nese-16 teMtsetfo, yekutsi kuvikelwe bantfwana labahlaseleka lula kutsi bangachashatwa ngekwetemacansi bantfu labadzala, bangatsintseki ngaletichibiyelo letiphakamisiwe.Letichibiyelo letiphakamisiwe tetigaba te-50 ne-51 teMtsetfo kuhloswe ngato kunika emandla umgomosisekelo lotsi kubukela bantfwana loko lokuhle kakhulu kubo ngiko lokubaluleke kakhulu kuto tonkhe tindzaba letitsintsa bantfwana.3.2. IKhabhinethi ikuvumile kungeniswa ePhalamende kweMtsetfosivivinyo wa-2014 Wekuchibiyela Tindzaba Letiphatselene Nekwehlulela. LoMtsetfosivivinyo uchibiyela Imitsetfo leminyenti lesetjentiswa Litiko Letebulungiswa Nekutfutfukiswa Kwemtsetfosisekelo, kubukana netinsayeya letiphatsekako kanye netelwatitsite, ngenhloso yekwenta kancono imphumelelo yenhlangano kanye nekutilandza.3.3. IKhabhinethi ikwamukele kungeniswa ePhalamende kweMtsetfosivivinyo wesikhashana wa-2014 Wekuchibiyela Temabhange. Lokuchibiyelwa kweMtsetfo Wetemabhange, wa-1990 (Umtsetfo Nombolo 94 wa-1990) ukhutsata kuphatsa nekugcina kwemabhange khona kutokwenta kutsi lomkhakha wetetimali uphephe futsi uvikele batjali. Kutfutfukisa lizinga lekwetsembeka kweluhlelo lwetekubhanga, kubalulekile kutsi umtsetfo kanye nekuphatfwa kwemabhange kube ngulokuhambelana nemigomo yemhlaba wonkhe nekutsi alawulwe ngendlela lenhle.LoMtsetfosisekelo uhlose kutfutfukisa emandla emphatsi welibhange ngekutsi ngesikhatsi lingephansi kwekuphatfwa nekugcinwa kute kutsi:(a) kuniketwe lenye indlela yekubuyisa futsi libhange kulesikhungo lesivele sikhona,(b) kuchuba kwendluliswa kwayo yonkhe nobe incenye yebhizinisi yelibhange kuloyo lofanele ngaphansi kwesigaba se-4 seMtsetfo Wemabhange, kanye(c) kuchuba kutsi kwentiwe ngumphatsi letinyatselo letichazwe ngenhla.4. Tincumo teKhabhinethi etindzabeni tanyalo4.1. IKhabhinethi ikushayela lihlombe lokusebentisana emkhatsini wahulumende, umkhakha wetemmango kanye netemfundvo lephakeme ekutfutfukiseni imfundvo yelusha kanye nekubatfutfukisa ngekwetemfundvo, lokuholele ekutseni Mengameli Jacob Zuma atfule i-Thusanani Foundation. Lenhlangano leholwa lusha nalengasebenteli inzuzo itawuba libhuloho lekuchumanisa leligebe letelwatiso lwemfundvo lelikhona emkhatsini webafundzi basetindzaweni tasemaphandleni emabangeni lasetulu kanye nalabo labasemadolobheni, lokutakwenta ncono kusebenta kwebafundzi kutemfundvo. Imifundzate lemibili, le-Pixley ka Isaka Seme Scholarship Fund kanye ne-Johnstone Mfanafuthi Makhatini International Scholarship Fund itakwetfulwa.4.2. IKhabhinethi yajabula ngekufika kwetidvumbu tebantfu baseNingizimu Afrika labashona esakhiweni lesadzilika eLagos, eNigeria mhla ti-12 Inyoni 2014.IKhabhinethi iyishayela lihlombe imitamo yalabo bebatibandzakanye kulenchubo yekubuyiswa kulelive kwaletidvumbu futsi iyakudvumisa kubambisana nebaphatsi baseNigeria ekwenteni ngekushesha lenchubo nanobe bekunetinkinga nje letihambisana nako.Hulumende uyachubeka ngekwesekela imindeni letsintsekile kantsi wetsemba kutsi loku kutawusita kutsi lendzaba isale ifika emaphetselweni ayo. Sitakwenta ngako konkhe lokusemandleni kutsi leto tidvumbu tebantfu baseNingzimu Afrika letisolo tisalindze kutsi tihlolwe kutsi tingito yini eNigeria, tibuyiswa ekhaya ngaphandle kwekubambaleleka. IKhabhinethi ivakalisa kubonga kwayo kubo bonkhe bantfu baseNingizimu Afrika ngekuba munye njengesive kulesikhatsi lesimatima.IKhabhinethi itfumele umlayeto wekuvelana nemndeni waDennis Furhri loshone ngesikhatsi ajutjwe kutsi abe yincenye yelicembu lekubuyiswa kwetidvumbu tebantfu baseNingizimu Afrika labashone ngesikhatsi indlu yelisontfo ibhidlika eNigeria mhla ti-12 Inyoni 2014.  INingizimu Afrika ilahlekelwe sisebenti sahulumende lesitimisele nalesitinikele.4.3. IKhabhinethi iyakwemukela kukhetfwa kwelitsimba lelitimele kutsi liphenye ngetento tebugebengu lekusoleka kutsi tentiwe tisebenti tanyalo netasesikhatsini lesengca taka-SARS futsi igcugcutela emalunga emmango kutsi anike lelitsimba indzawo kutsi licedzele luphenyo lwalo.Loku lokuvelile akukafaneli kutsi kubese kutsikameta lelirekhodi lelihle laka-SARS njengesikhungo sesive lesenta siciniseko sekutsi live letfu linemali yekuhlangabetana netibophelelo letahlukahlukene tetetimali netenhlalo. 4.4. IKhabhinethi iyawemukela umhlangano lobekhona emkhatsini webhodi yaka-SAA, Indvuna Yetemabhizinisi aHulumende Lynne Brown kanye neNdvuna Yetetimali Nhlanhla Nene kute bahlahle indlela leya embili kute lenkampani yetekuhamba ngemoya futsi ilindzele kutsi lokungenelela kutsele titselo letiphatsekako njengesitfutsi savelonkhe baphindze bayibuyisele endleleni letawuba nenzuzo nekuphatfwa ngendlela lengiyo.4.5. IKhabhinethi iyakwesekela kuphendvula kweTemafa Avelonkhe macondzana nesincumo saMoody sekwehlisa lizingasilinganiso lekutjala letikweleti kuya ku- Baa2 / P-2  kusuka ku- Baa1 / P-2  kanye futsi nekubuyeketa simo sekukweleta kutsi sibe ngulesisimeme kusuka lapho singasihle khona, lokwenteka ngesikhatsi sekukhulu kancane kwetemnotfo.IKhabhinethi iphindza iyasho kutsi Luhlaka Lwandlelalisu Lwethemu Lesemkhatsini lubeka embili ticaliso letikhutsata kukhulu letifanana nemiklamo lemikhulu kutekutfutsa ngesitimela, temandla kumatheku emikhumbi letawukhutsata lutjalomali. Kugcila kuthemu lesemkhatsini kutawenta kutsi letingucuko letikhona kutakhiwo tenteke ngekushesha kuphindze kube nelifutse ekusekeleni kukhula kutemnotfo.4.6. IKhabhinethi yetfuka futsi yadvumala ngekutiphatsa kabi kwalamanye emalunga eLibandla Lavelonkhe. Lokutiphatsa lokunje kuphambene nemoya wekuzabalazela inkhululeko futsi kuyasikhipha kuloluhambo lwetfu Lweminyaka Lenge-20 Yenkhululeko.Bucotfo bePhalamende njengesikhungo sentsandvo yelinyenti bufanele kutsi buvikelwe ngawo onkhe emalunga. Lokutiphatsa kabi kunciphisa kutilandza kubo bonkhe bantfu baseNingizimu Afrika kuphindze kucedze indzima yePhalamende yekumela emagugu esive kanye nemigomosisekelo lekuMtsetfosisekelo.5. Imicimbi Letako5.1. Mengameli Jacob Zuma utawuhambela iKhomishini yaseBotswana   iNingizimu Afrika Yemavemabili (i-BNC) eGaborone, eBotswana mhla tinge-20 Lweti 2014.  I-BNC iyinkhundla lebalulekile ekuciniseni budlelwane betemacembu lamabili kanye nekusebentisana.5.2. Mengameli Zuma utakwemukela Mengameli wasePalestina Mahmoud Abbas ePitoli mhla tinge-26 kuya kumhla tinge-27 Lweti 2014. Lokuvakasha kutawakha budlelwane lobucinile, nalobubabomnaka namnaka emkhatsini weNingizimu Afrika nePalesitina lobasekeleka kumzabalazo wenkhululeko. Lobudlelwane betemacembu lamabili butawugcila ebudlelwaneni emkhatsini weNingizimu Afrika nelive lasePalestina, Inchubo Yekuthula yaseMpumalanga Lesemkhatsini nekutsi iNingizimu Afrika ingachubeka njani kusita kumzabalazo wenkhululeko welive lasePalestina nekutilawula kwalo.5.3. Lisekela LaMengameli Cyril Ramaphosa utawuhambela iNgcungcutsela yase-Turkey Yesibili lotawube use-Malabo, e-Equatorial Guinea mhla tinge-21 Lweti, 2014. Inhloso yaleNgcungcutsela kuhlola inchubekelembili leyentiwe yi- The Joint Implementation Plan of Africa-Turkey Partnership 2010-2014 . Lobudlelwane buneligalelo ekutfutfukiseni i-Afrika kuleto tinhloso te-African Union s Agenda 2063.Lisekela LaMengameli Cyril Ramaphosa, njengasihlalo Wemkhandlu Wavelonkhe waseNingizimu Afrika we-AIDS (i-SANAC), utawube ugubha Lusuku Lwengculazi Lwemhlaba mhla ti-1 Ingongoni 2014 eVirginia, eLejweleputswa, eFreyistata ngaphansi kwengcikitsi letsi:  Kute Lihlazo Nekubandlululwa . INingizimu Afrika ibe nenchubekelembili lenkhulu kutsi ifinyelele kuleto tinhloso teLuhlelo Lwavelonkhe Lwentfutfuko macondzana neSandvulelangculazi (i-HIV) neNgculazi (i-AIDS), Sifo Sesifuba (i-TB) kanye neSifo lesitsatselana ngetemacansi (i-STI) 2012   2016. Ngelishwa lihlazo nekubandlululwa kuyachubeka ngekutsi kube nemtselela lomubi ekufezekiseni ngemphumelelo kwalelisu futsi loku kube nesandla ekutseni kube nekuletfwa kancane kwetinsita tekuvimbela i-HIV.IKhabhinethi imema yonkhe imimango kutsi isekele, inakekele iphindze yemukele labo labaphila neligciwane le-HIV kanye ne-AIDS. Bonkhe bantfu baseNingizimu Afrika bayagcugcutelwa kutsi nabaya emacansini bativikele; hlolwa ligciwane le-HIV lokungenani kanye ngemnyaka kute utewutsatsa sincumo sewunelwati mayelana netinyatselo tekutivikela, kwelashwa, kunakekelwa kanye nekwesekelwa; bese kutsi emadvodza nebafana bahambe bayosokwa ngendlela yetemphilo.5.4. Litiko Letemvelo litawukutibandzakanya kuNkhomfa ye-20 Yemacembu (i-COP 20) kanye nakuNkhomfa ye-10 Yemacembu lihambele lenkhomfa njengekubamba Umhlangano Wemacembu ku-Kyoto Protocol (i-CPM10), lotawubanjelwa eLima, ePeru kusukela mhla ti-1 kuya kumhla ti-12 Ingongoni 2014.  LeNkhomfa yaseLima Yekutjintja Kwesimo Selitulu imcoka kakhulu macondzana nekuphetsa ngemphumelelo kwetinkhulumiswano tesivumelwane sa-2015. Indzima yaseNingizimu Afrika levunyiwe kuletinkhulumiswano ihambisana nenshisekelo yavelonkhe yalelive kanye ne-NDP.5.5. Litiko Letebuciko Nemasiko kanye neLitiko Letemidlalo Nekukhibika litawube lente Lusuku Lwetemasiko lwaNelson Mandela kwesibili lapha e-Union Buildings, ePitoli mhla tinge-22 Lweti 2014 ngaphansi kwengcikitsi letsi: HLANGANANI: Indvodza Yinye, Sive Sinye, Mgubho Munye.IKhabhinethi igcugcutela bonkhe bantfu baseNingizimu Afrika kutsi batibandzakanye kutemidlalo temmango kanye nasemicimbini yetemasiko njengaloku kokubili kunemandla ekuhlanganisa bonkhe bantfu baseNingizimu Afrika. Lomcimbi uphindze futsi ube litfuba lekwatisa emagugu aMengameli waphambilini Nelson Mandela kanye nekucabanga ngetindlela lesingatenta tekuchubekisela embili umshiyandvuku wakhe.5.6. IKhabhinethi ikubonile kukhunjulwa kweTinsuku leti-16 Tenshukumo letikhomba kugujwa kwe-16 kwalomkhankhaso, locala mhla ti-25 Lweti kuya kumhla ti-10 Ingongoni. Ingcikitsi yalomnyaka itsi:  Nami angibe yincenye, Sisonkhe Sichubekisele embili iNingizimu Afrika lete ludlame. Ngalengcikitsi, umkhankhaso wa-2014 uhlose kuchubeka nekucaphelisa sive mayelana nekuvikela bomake nebantfwana. Lengcikitsi iphindze futsi igcile kakhulu ekugcugcuteleni emadvodza njengebalingani kulomkhankhaso wekulwa nalesishayo.6. Kubekwa etikhundleniIKhabhinethi ivume kubekwa etikhundleni kwanaba labalandzelako6.1. Mnu. Thobile Maxin Lamati njengeMcondzisi Jikelele kuLitiko Letetisebenti.6.2. Nks. Nthabiseng Bernadette Makhatha njengeLisekela Lemcondzisi Jikelele: Indlelanchubo Nemigomo eLihhovisi Lelubalobalo laseNingizimu Afrika.6.3. Emalunga Langasiwo eSigungu eBhodi ye-Ejensi Yekuphulwa Kwemtsetfo Wetimoto Emgwacweni.a) Nks. Nomini Elizabeth Rapoo (uyaphindvwa kukhetfwa futsi unguSihlalo),b) Nks. Nomusa Zethu Qunta;c) Prof. Tebogo Job Mokgoro;d) Mnu. Bryan Shuan Chaplog;e) Mnu. Benedict Matinise; kanyef) Adv. Xolisile Khanyile.6.4. Mnu. Lefadi Lucas Makibinyane njengeMphatsi Lomkhulu we-Amatola Water.6.5. IBhodi yaseNingizimu Afrika Yebacondzisi Benhlangano Yemshwalense Webungoti Lobukhetsekile(i-SASRIA) Lenemkhawulo.a) Mnu. Mohamed Adam Samie (uyaphindvwa kukhetfwa futsi unguSihlalo);b) Mnu. Ranti Mothapo (Lisekela laSihlalo); kanyec) NeMnu. Stephanus Hermanus Schoeman.Imibuto ingacondziswa ku: Mnu. Donald LiphokoMakhalekhikhini: 082 901 0766"
Sitatimende semhlangano weKhabhinethi wamhlaka-10 Ingongoni 2014,11 Dec 2014,https://www.gov.za/statement-cabinet-meeting-10-december-2014,https://www.gov.za/ss/sitatimende-semhlangano-wekhabhinethi-wamhlaka-10-ingongoni-2014,"Kwekucala nje, iKhabhinethi itsandza kucacisa lomcondvo longasiwo lotsi Mengameli Jacob Zuma walile kuphendvula imibuto ePhalamende. IKhabhinethi iyibonile futsi imitamo yeLisekela LaMengameli Cyril Ramaphosa yekucocisana nemacembu etembusave kuLibandla Lavelonkhe ngemuva kwetehlakalo tesicakacaka letisandza kwenteka.Umtsetfosisekelo waseRiphabhulikhi yaseNingizimu Afrika ukubeka kukhanye kutsi Mengameli utilandza ngetento takhe kuPhalamende. Mengameli bekachubeka njalo ngekwenta umsebenti wakhe wekutilandza ePhalamende ngaloko lakwentako. Bekasolo aphendvula imibuto yemlomo nalebhalwe phansi labebutwa yona ngemalunga kuto totimbili Tindlu, yeLibandla Lavelonkhe kanye neyeMkhandlu Wetifundza Wavelonkhe.Mengameli waya kuLibandla Lavelonkhe wayewuphendvula ngemlomo imibuto ngamhla tinge-21 Ingci 2014. Ngelishwa Emalunga Lahloniphekile amtsikameta ngesikhatsi asaphendvula umbuto wesitsatfu kulesitfupha labebutwe yona. Nguwo Emalunga Lahloniphekile, ngekutiphatsa kwawo ngekungahloniphi, latsikameta Mengameli ngesikhatsi aphendvula imibuto. Labo labavimbela Mengameli kutsi aphendvule ngemlomo imibuto kuLibandla Lavelonkhe bete tizatfu letincono tekujikisa emaphuzu bese sebatsi nguMengameli longafuni kuphendvula ngemlomo imibuto yeMalunga Lahloniphekile. Libandla Lavelonkhe liwahlabe lawasola kakhulu lawo Malunga Lahloniphekile latsikamete Mengameli.Ngetulu kwaloko, iKhabhinethi ayikaluboni Luhlelonchubo Lwalokutawentiwa kuLibandla Lavelonkhe lobelusho kutsi Mengameli kufanele aphendvule imibuto ngemlomo emva kwekutsikametwa kwakhe nakaphendvula ngemlomo. Ngaleyo ndlela-ke akusilo liciniso kutsi Mengameli walile kuphendvula imibuto kuLibandla Lavelonkhe.IKhabhinethi inekukhatsateka mayelana nemphumela wekutsikameteka kwagezi lokusandza kwenteka etimphilweni temihla ngemihla tebantfu baseNingizimu Afrika kanye nelifutse lako emakhaya nakumabhizinisi kulo lonkhe lelive. IKhabhinethi yemukele kutsi isebentise lisu lemaphuzu lasihlanu lekubukana netinsayeya tagezi lelive lelibukene nato. Kungabikhona kwemandla lanele ekutsi lelive lihlangabetana netidzingo temandla kusaseyinsayeya kantsi-ke kwentiwa yonkhe imitamo kucinisekisa kutsi lesimo sekuswelakala kwemandla siyalungiswa.Kute kuhlangabetwane netidzingo temandla talelive takusasa, hulumende ucala kusebentisa emandla labhicene lakhiwa ngemalahle, ngelilanga, ngemoya, ngemanti, ngegesi kanye nemandla enozi. Kusisindvomtimba sasesikhatsini lesitako, emandla emoya, emandla elilanga, kanye nemandla emanti atawuba akha 11,4 ema-Gigawatts emandla lavusetelelako kugridi. Kusukela nga-1994, emakhaya langetulu kwetigidzi letisihlanu tafakelwa gezi. Kwatsi nga-2004 emakhaya anyuka ngetigidzi leti-12. Loku kwenteka ngaphandle kwekutsi kwakhiwe tikhungo letiphehla gezi letingetiwe. Lokwengeteka kwemakhaya kwayitfwalisa matima legridi lekhona.Lamuhla i-Eskom itawusayina Sivumelwane Sekuvisisana neStrategic Fuel Fund kanye neTransnet Ports Authority kute lelive libe nesiciniseko sekutsi litawutfola ngasosonkhe sikhatsi dizili. Kutawugcilwa ekutseni kutfutfukiswe lisukuhlela lekwenta ncono nekusebenta ngemphumelelo kute kube nesiciniseko sekutsi lizinga lekuphumelela kwenta liyenyuka njenganyalo-72% lelikuye liye ku-80% lohlosiwe. I-Eskom itakwetfula lisu layo letetimali lelinemininingwane kute ikhone kulawula imali yawo lengukheshi kute kube ngale kwa-2015. Lelisu litakwetfulwa ku-IMC ngenyanga yeNgongoni 2014. Kungenteka ngesikhatsi sinye, hulumende utawubese usekela lendlelalisu ngemali.Tindlela tekukhicita tinhlobo letimbili temandla ngesikhatsi sinye (igesi yesikhatsi sinye nekushisa lokusebentisekako lokuhlangene, ikakhulu kusetjentiswa kwetinsalela tesitimu letibuya legesi yesikhatsi sinye yekushisa) tisabukwa kutimboni tashukela neliphepha longafanani kute kulawulwe emandla lacitseka mahhala kutsi abe ngema-megawatts la-1 000. Kunematfuba lamahle ekutsenga gesi kulamanye emave. Luhlelo lolutimele lwekukhichita emandla ngaphandle kwekusebentisa emalahle lutakwetfulwa ekupheleni kwaBhimbidvwane 2015 lolunemandla ekukhicita 2 500 ema-megawatts. Ngako-ke sicela sonkhe sive kutsi sisite live lakitsi lehlise kusetjentiswa kwemandla agesi, lokusho kutsi sicishe gezi nangabe singamsebentisi. Sitawuba nekuphumula lokuncane kusukela mhla ti-15 Ingongoni 2014 ngesikhatsi imisebenti yetetimboni nekwakha ivalwa ekupheleni kwemnyaka. Licembu letethekniki lelitsatsa tincumo tekuhlela kucala kusebenta kwelisu lemaphuzu lasihlanu lisunguliwe ngekushesha. Lelisu lemaphuzu lasihlanu libukene nebumatima lobu luhlelo lwetfu lwagesi lelibukene nabo.Lelisu lifaka ekhatsi:(I) Tinyatselo tekungenelela ta-Eskom latatenta kulesikhatsi setinsuku letinge-30 letitako,(II) Kulawula litfuba lekukhicitwa kwetinhlobo letimbili temandla ngesikhatsi sinye ngendlela yekungeta tinkontileka temkhakha wangasese(III) Kwenta kutsi luhlelo lwekufaka igesi esikhundleni sedizili luhambe masinyane kute tikhungo temandla edizili tisebente ngemdlandla(IV) Kwetfulwa kweluhlelo lolutimele lwekukhicita emandla ngaphandle kwemalahle kanye(V) Nekulawulwa kwekufuneka kwemandla ngekusebentisa tingenelelo letitsite letisendzaweni lekuhlala bantfu, takhiwo tetemabhizinisi kanye netemmango kanye nabomasipala ngekungenta tincenye letinsha tetebuchwepheshe tekonga emandla.IKhabhinethi ikhatsatekile ngekusebenta kwaletinye tinkampani letiphetfwe ngumbuso (ema-SoC), ikakhulu i-South African Airways (i-SAA), Teliposi laseNingizimu Afrika (i-SAPO) kanye ne-Eskom. Lama-SoC adlala indzima lebalulekile ekutfutfukiseni umnotfo waseNingizimu Afrika. Mengameli ujube Lisekela LaMengameli Cyril Ramaphosa kutsi abuke acaphele kuntjintjwa kwetinkampani letintsatfu letiphetfwe ngumbuso, lokuyi-SAA, i-Eskom ne-SAPO. Ngekusebentisana neMatiko lafanele, i-SAA itawususwa kuLitiko Letemabhizinisi Ahulumende iyiswe kuTemafa Avelonkhe. Lihhovisi LaMengameli litakwelusa ngemehlo labukhali kucala kwekusetjentiswa kwalamasu ekuntjintjwa kwaletinkampani letintsatfu letimcoka ema-SoC letiphindze tibe tikhutsati tetemnotfo.1. Kufezekiswa kwetinhlelo tahulumende letibalulekile1.1. IKhabhinethi iyawemukela lomphumela lomuhle weKuvakasha KwaMengameli e-People s Republic of China kusukela mhla ti-4 kuya kumhla ti-5 Ingongoni 2014, lokuyinkhomba sibili yekujulisa budlelwane bemave lamabili kutekuhwebelana nelutjalo emkhatsini weNingizimu Afrika ne-China.Emabhizinisi aseNingizimu Afrika ayagcugcutelwa kutsi awasebentise lamatfuba lamasha etemnotfo lavetwa budlelwane betfu nelase-China. Luhlakamsebenti Lweminyaka le-5 kuya kule-10 lolwemukelwe evikini leliphelile emkhatsini we-China neNingizimu Afrika kuTekubambisana lukhutsata kucala kusetjentiswa kwetivumelwane letisayiniwe kusukela nakuphetsa Sivumelwano sase-Beijing nga-2010 luphindze lwandzise Budlelwane Lobuphelele Belisukuhlela.1.2. IKhabhinethi idvumisa Litiko Lemfundvo Lesisekelo, ematiko etemfundvo asetifundzeni, bothishelanhloko, bothishela kanye nebafundzi ngekubeketela kwabo njengaloku sesiphetsa lomunye umnyaka wetemfundvo lomatasatasa.Indvuna yeLitiko Letemfundvo Lesisekelo Angie Motshekga utawumemetela imiphumela yeluhlolo lweSitifiketi Lesiphakeme Savelonkhe (i-NSC) mhla ti-5Bhimbidvwane 2015 bese kutsi imiphumela inikwe bafundzi ngamhla ti-6 Bhimbidvwane 2015.IKhabhinethi igcugcutela bonkhe bafundzi labaphumelele ngendlela yekutsi bayamukeleka kutsi bangenta tifundvo temfundvo lephakeme kutsi batfungatse onkhe ematfuba lakhona. Labo bafundzi labasengakamukelwa etikhungweni temfundvo lephakeme ngesikhatsi sekukhishwa kwemiphumela ye-NSC kufanele kutsi basebentise insita ye-Central Applications Clearing House (i-CACH) ngaBhimbidvwane nangeNdlovana 2015.  Lensita ye-CACH itfutfukisa luhlu lwemagama ebakhetfwa labafanele kwemukelwa lahlangabetana netidzingo letifuneka etikhungweni kute bamukeleke kuto tonkhe tikhungo Temfundvo neKucecesha Emva Kwesikolo (i-PSET) eNingizimu Afrika. Lensita iphindze iniketane teluleko mayelana nemsebenti kanye nekusita bafundzi ngetindlela letinye letingabakhona. Lensita ingatfolakala kusikhungo setincingo ku: 0800 356 635 nobe ngekutfumela i-SMS leneligama lakho kanye nenombolo yamatisi wakho ku: 49200.1.3. IKhabhinethi iyakwemukela kukhishwa Kweluhlolo Lwavelonkhe Lwemnyaka (i-ANA) lwa-2014 kuleliviki leliphelile, lolukhombise inkhambiso leyenyukako ekusebenteni kwawo onkhe emabanga ngaphandle kweLibanga lemfica.I-ANA ilithulusi lelinemandla lekuhlola kuphila kweluhlelo lwetfu lemfundvo kanye nekubona kutsi kudzingeka tinyatselo tekungenelela letiphangisako kubafundzi beLibanga lemfica etibalweni.1.4. IKhabhinethi ibonga bonkhe bantfu baseNingizimu Afrika, tinhlangano tesive kanye nebetindzaba ngekutibandzakanya kwabo kulomkhankhaso walomnyaka weNshukumo Yetinsuku Leti-16 ngaphansi kwengcikitsi: Nami angibe yincenye: Sisonkhe sichubekisele embili iNingizimu Afrika lete ludlame.Lesimemetelo lesicondziswe kubo bonkhe bantfu baseNingizimu Afrika lesitsi,  Nami angibe yincenye  sicondze kucinisekisa kutsi imphilo lendze yebudlelwane lobukhona ngekutsi kwentiwe kushukuma kwetfu kulesikhatsi kube tento temihla ngemihla umnyaka wonkhe kute sikhone kuphelisa lesishayo sebudlova lobucondziswe kubomake nakubantfwana. INingizimu Afrika itawugubha Lusuku Lwavelonkhe Lwekubuyisana mhla ti-16 Ingongoni ngaphansi kwengcikitsi letsi: Kubumbana Kutenhlalo, Kubuyisana kanye Nebunye Bavelonkhe kuLeminyaka Lenge-20 Yentsandvo Yelinyenti lapha eNcome Museum kuMasipala Wesigodzi saseMzinyathi, KwaZulu-Natal.1.5. IKhabhinethi yendlulisa kubonga kwayo kubo bonkhe bantfu baseNingizimu Afrika kanye nemmango wemave angaphandle ngekugubha mhla ti-5 Ingongoni 2014 lusuku lwekundlula emhlabeni lwaMengameli wekucala Nelson Mandela lowakhetfwa ngekwentsandvo yelinyenti.Kufanele kutsi siwusekele ngeliciniso umshiyandvuku waMadiba ngekutsi sichubekisele embili kutinikela kwakhe ngekunganyakatiswa entsandvweni yelinyenti, ekutidzeleni, ekubuyisaneni, ekusebenteleni luntfu kanye nekulwela imphilo lencono yabo bonkhe bantfu. Kungenca yalamagugu kanye nekutinikela ekusebenteleni luntfu lokusenta sigcugcuteleke kutsi sibumbane sibe sive lesiphumelelako.2. Tincumo teKhabhinethi letibalulekile2.1. IKhabhinethi iwuvumile umbiko wekusebenta kweluhlelo Lekwephulelwa iNtsela leLucwaningo Nekutfutfuka (i-R&D) wanga-2013/14 kutsi lwetfulwe ePhalamende.Hulumende unikana sikhutsato sekuphulelwa intsela ye-R&D ngekulandzela Sigaba 11D seMtsetfo Wentsela Yemali Lengenako wanga-1962 kute kugcugcutelwe imisebenti yemikhakha yangasese ye-R&D. INingizimu Afrika inikana sephulelo se-150% kutindleko tencitfomali yemisebenti levunyiwe ye-R&D futsi lelive libalwa laniketana kakhulu sikhutsato sekuphulelwa intsela ku-R&D.Lesikhutsato njengaloku sicale kusetjentiswa kusukela ngenyanga yeLweti 2006, sekube netinkampani letinge-810 letitibandzakanyile nakubukwa ngeNdlovana 2014. Kusukela nga- 2005/06 kuya ku-2012/13,  tinkampani tibike lucitfomali lwe-R&D lolulinganiselwa ku-R44,1 yetigidzi tesigidzi, kantsi Temafa Avelonkhe silinganise kutsi tibe ngetulu kwetigidzi tesigidzi leti-R3,2 letaba sicelonkhokhelo yekwephulelwa intsela ye-R&D baka-South African Revenue Service (i-Sars ). Ngemnyaka wa-2013/14 sibone 44,2% yemabhizinisi lamancane nalasemkhatsini (ema-SME) lanenzuzo ngemnyaka longaphansi kweR40 yetigidzi titibandzakanya kulesikhutsato sekuphulelwa intsela ku-R&D.2.2. IKhabhinethi yabikelwa ngekutsi kwentekani njenganyalo mayelana nenchubekelembili leseyikhona kumklamo we-MeerKAT, tinzuzo leticinisekisiwe lesetitfolwe yimimango yendzawo kanye neNingizimu Afrika kanye netinkhulumiswano letitawubakhona nebetemave emhlaba mayelana nekuphatsa umklamo we-Square Kilometre Array (i-SKA).Kwakhiwa kwesipopolo lesingumabonakudze se-MeerKAT   umhlahlandlela welwati ekugcineni loholele ekutseni kube ne-SKA   uchubeka kahle kakhulu, futsi kuhambisana nematfuba lamahle emboni yasekhaya eNingizimu Afrika. INingizimu Afrika ichuba tintfutfuko letinyenti tetebuchwepheshe letisezingeni lelisetulu ikakhulu esigabeni sekusebenta lokusezingeni lelisetulu kutangcondvomshini. Imimango yendzawo eNyakatfo Kapa iphindze futsi yazuza ngekusebentisa budlelwane belutjalomali kutenhlalo.Macondzana netemave emhlaba, sivumelwane sendzawo lapho umcimbi utawubanjelwa khona, indlela yekusekela ngetimali kwe-SKA kanye nenchubomgomo yekutfola imphahla kuyacociswana ngako futsi sekuyaphotfulwa. Tinkhulumiswano futsi tiyachubeka mayelana nekusungula  inhlangano yesivumelwane emkhatsini wabohulumende.IKhabhinethi ilivumile licembu lekusebentisana emkhatsini weNdvuna Yetesayensi Netheknoloji kanye neYemfundvo Lephakeme Nekucecesha kutsi titfole imitfombolusito yebantfu ledzingekako, kanye nekwenta siciniseko sekutsi letinye tikhungo tetemfundvo nelucwaningo tentiwa kutsi tihambisane nentfutfuko kanye netidzingo te-MeerKAT, i-SKA kanye naleminye imiklamo lenjengayo.IKhabhinethi iphindze futsi yakuvuma kusebenta ngekubambisana emkhatsini weNdvuna Yetesayensi Netheknoloji kanye neNdvuna Yetekutfutfukisa Kwemabhizinisi Lamancane nangabe ematfuba avela ekutfutfukisa nekunika emandla ema-SME ngekubuka lifutse letemnotfo lelikhona.2.3. IKhabhinethi ikuvumile kutsi Lihhovisi Lelubalobalo laseNingizimu Afrika lente imihlangano yekuva luvo lwalabatsintsekako macondzana nekulungiselela kuchitjiyelwa kweMtsetfo weLubalobalo, 1999 (Umtsetfo 6 wa-1999).Kubonisana emkhatsini wemikhakha yembuso kanye naleminye imikhakha lefanele kudzingekile kute kukhutsata kutfutfukiswa kweluchungechunge lwekugcogca idatha ledzingeka kuLuhlelo Lwekutfutfukisa Lwavelonkhe (i-NDP).2.4. IKhabhinethi yabikelwa ngalamafishane mayelana nekwenta kutsi Emalunga eLuhlelo Lokuphatsa Lolusetulu (i-SMS) alungele kuhambisana neLuhlaka Lwekudzalula Tetimali, lokweluswa yiPhalamende.Kumalunga la-5 425 e-SMS kumatiko avelonkhe labefanele kutsi angenise emafomu awo ekudzalula tetimali tawo kumnyakatimali wa-2012/13, iKhomishini Yemisebenti Yahulumende  yatfola-4 413 (81%) nakushaya lusuku lwemncamulajucu lwamhla tinge-31 Inkhwekhweti 2013.IKhabhinethi iphawula kutsi lisiko lekungavumeli kutsi kungabi nekungalungeli kuhambisana nekugcinwa kwetimiso kufanele kutsi kube yintfo lengavunyelwa ekusebenteni kweMbuso kwemihla ngemihla.IKhabhinethi yabikelwa ngalamafishane mayelana nemiphumela yekuhlolwa kwemabhuku ya-2013/14 etikhungo kutsi tiyahambisana yini neMtsetfo Wekulawula Tetimali Tesive (i-PFMA), 1999 (Umtsetfo 1 wa-1999) kanye nekwetfulwa kwesimo setemibiko yemnyaka yato kanye netitatimende tato tetetimali.Kube khona kubancono kutikhungo ekulungeleni kuhambisana netimiso mayelana nekutfulwa ngesikhatsi kwemibiko yato yemnyaka wa- 2013/14 kanye netitatimende tetetimali. Kulomnyakatimali lokukhulunywa ngawo, tibe nge-417 tikhungo letihambisana netimiso te-PFMA lokudzingeke kutsi tetfule imibiko yato yemnyaka kanye netitatimende tetetimali ngamhla tinge-30 Inyoni 2014. Inombolo yato tonkhe tikhungo letihlanganisiwe tibenge-379 (91%) letiphumelele kuyiletsa ngesikhatsi, lokukhombisa kubancono nge-7% kunaletinge-353 kulomnyaka lowengcile.IKhabhinethi yagunyata kutsi tisebenti letitilandzako kanye netiphatsimandla netitilandzako kufanele tingenise kusigungu setiphatsimandla tato letifanele tinyatselo tekulungisa letitawutsatfwa kute kulungiswe loko kukhatsateka lokuvetiwe emibikweni yato yekuhlolwa kwemabhuku.IKhabhinethi iyasesekela sidzingo sekutsi tigungu tetiphatsimandla teluse inchubekelembili leyentiwe kute kubukanwe nalokukhatsateka lokuvetwe kumibiko yekuhlolwa kwemabhuku kanye nekutsi tentiwe tibe sesikhatsini sanyalo njalo nje mayelana nalokwentekako.2.5. IKhabhinethi yagunyata tinyatselo letinyenti tekugucula luhlelo lweKulawula Luchungechunge Lwekutsenga Imphahla (i-SCM). Loku kufaka ekhatsi: (a) silinganisosimo sekusebenta kwe-SCM kutsi sifakwe kutivumelwane tekusebenta kwetisebenti letitilandzako kusukela mhla lu-1 Mabasa 2015; (b) Tisebenti letitilandzako kutsi tente kubuyeketwa kwekuphumelela kwenta kwetisebenti te-SCM kanye nekutsatsa tinyatselo tekulungisa lapho kudzingeka khona; (c) Tisebenti letitilandzako tibikele ngalamafishane sigungu setiphatsimandla ngekota mayelana nekusebenta kwe-SCM kumatiko ato, kubomasipala nobe kumikhakha.IKhabhinethi iphindze futsi yagunyata Lihhovisi Lesikhulu Lesibukene Nekunikwa Kwemisebenti kutsi lente ngekunonopha kuntjintjwa kwe-SCM ngekutsi yente kusebenta kube kwesimanje Kumisebenti Yahulumende. Lihhovisi Lesikhulu Lesibukene Nekunikwa Kwemisebenti licale lisu lekwenta kube lula, kube ngulokusezingeni futsi kutentekele ngangcondvomshini kutfolwa kwemphahla.Temafa Avelonkhe titawuba nekubonisana neSikolo Savelonkhe Sahulumende ngenjongo yekusungula luhlelotifundvo lolumayelana nekuceceshwa kanye nekwenta kutsi ticu temfundvo yebungcweti tibe sezingeni.2.6. IKhabhinethi ikuvumile kungeniswa Kwembiko waseNingizimu Afrika Wesikhatsi (2002-2013) macondzana neMhlangano Lomkhulu Wemave ngemave Wamhlabuhlangene (i-UN) mayelana nekulwisana Nekuhlukubeta naLesinye Sihluku, Kuphatfwa Ngekwehliswa Sitfunti nobe Kujeziswa kuMKhandlu Wemalungelo Eluntfu Wamhlabuhlangene.Kwentiwa kanye nekungeniswa kwalombiko kukhombisa kutinikela kwahulumende kumitamo yemhlaba wonkhe kuvikela nekugcugcutela emalungelo eluntfu. INingizimu Afrika ihambisana ngalokuphelele nalomhlangano lomkhulu ngobe ikwente kwaba sento sebugebengu, nekutsi tinkantolo nyalo tingakushushisa kuhlukubeta ngekulandzela umtsetfo loshaywe yiPhalamende hhayi ngekwemtsetfo wemvelo.Lombiko uniketa iNingizimu Afrika litfuba lekutihlola kutsi liyahambisana yini nobe cha netimiso temave emhlaba. Kulwisana nekuhlukubeta kuyahambisana naloko iNingizimu Afrika ikubeka embili kutsi kube nemimango lephephile, lokuyintfo lehambisana ne-NDP.2.7. IKhabhinethi iwubonile Umtsetfo Lohlongotwako Wetemaphoyisa. Lomtsetfo Lohlongotwako wa-2014 Wetemaphoyisa ususelwa kulokubuyeketwa kweMtsetfo Lohlongotwako lomayelana neKuphepha kanye Nekuvikeleka wanga-1998. Lokubuyeketwa kwaphindze kwahlola kutsi kuvisisa nekuvikela bugebengu eNingizimu Afrika emva kwa-1994.LoMtsetfo Lohlongotwako uphendvula Umbononchanti wa-2030 we-NDP ngekutsi uvakalise tidzingo neluhlakamsebenti lwensita yetemaphoyisa lenelikhono lebungcweti, lenekutilandza futsi leyeyame kummango. Kwengeta, umsebenti wemaphoyisa udzinga kutsi wentiwe ngendlela lehlanganisiwe khona lapha kuluhlelo lwetebulungiswa kutebugebengu ngekwenta imisebenti logunyatwe kutsi uwente.2.8. IKhabhinethi ivume kutsi Inchubomgomo Yelusha yesikhashana ya-2014-2019  yentiwe kutsi itfolakale kute sive siphawule ngayo. Lenchubomgomo yesikhashana iyinchubekelembili kusukela kuNchubomgomo Yelusha yekucala  ya-2009-2014. Kutfutfukiswa kwelusha kuyintfo lemcoka yaseNingizimu Afrika ku-ajenda yentfutfuko; i-NDP ineluhlelo lwekubuka lusha ngenhloso yekulunakekela kute lutsele titselo.Inchubomgomo ya-2014-2019 yenta siciniseko sekutsi loko lokufanele kutsi kuzuzwe lusha kuyafezeka. Kucalisa kusebentisa lenchubomgomo kutakwenta ncono emakhono ebantfu labasha kute bagucule temnotfo kanye nemmango ngekutsi babukane netidzingo tabo tekutfutfuka kuto tonkhe tinhlangotsi, ikakhulu labo labangekho kumikhakha yetemphilo, tembusave kanye netemnotfo ngalokubanti.2.9. IKhabhinethi iphindze futsi yakuvuma kushicilelwa Kwenchubomgomo yesikhashana Yavelonkhe Yemalungelo Alabakhubatekile kuGazethi yaHulumende kute sive siphawule. Loku kusita ekutseni: kwente Umtsetfo Lohlongotwako ube sesikhatsini sanyalo mayelana neLisu Lavelonkhe Lelihlanganisiwe Lalabakhubatekile, lihlanganisa totimbili tibophelelo teMhlangano Lomkhulu Wamhlabuhlangene mayelana Nemalungelo Ebantfu Labanekukhubateka kanye netimiso teLuhlelo Lokutakwentiwa Kulivekati kwentelwe Lishuminyaka Lebantfu base-Afrika Labanekukhubateka ngekubuka kushaywa kwemtsetfo kwaseNingizimu Afrika, luhlakamsebenti lwetinchubomgomo kanye ne-NDP ya-2030.2.10. IKhabhinethi iwuvumile umbononchanti lophakamisiwe we-Ejensi Lelawula Umnyele waseNingizimu Afrika njengesisekelo setemabhizinisi nekushaywa kwemtsetfo lokusachubeka.IKhabhinethi ikuvumile kusungulwa indzawo yekulinga nokutsi luhlakamsebenti lolusemtsetfweni lubekwe endzaweni yalo.2.11. Indlela lenetigaba letimbili itawusetjentiswa kute kusungulwe le-ejensi:Sigaba Sekuntjintja (Bhimbidvwane 2015- Ingongoni 2016)   sisetjentiselwe kucala kwekushaya umtsetfo wesikhashana nekuwuphasisa kanye nekwenta lokucalwe kwentiwa nguhulumende etindzaweni letiseminyeleni kutsi kubonakale ngalokugcamile. Kutawuphindze futsi kube nekuchubekelembili ngemitamo yekusebentisana kumagede ekungena ngaphansi kwetivumelwane temacembucembu lokusemtsetfweni kute kuciniswe tiphatsimandla tekulawula Likomidi Lekuchumanisa Kusebenta Nekulawula Umnyele.Sigaba Se-Ejensi (Bhimbidvwane 2017 kanye nangale kwakhe)   loku kusho kucalisa kusebentisa kushaywa kwemtsetfo kute le-ejensi isebente njengemkhakha wesive emagedeni ekungena, kanye nekwandzisa emandla  ekusebenta lanikwetiwe lokufaka ekhatsi temoya, taseveni (Kugadza Umnyele) netaselwandle (Kugadza Lugu lwaselwandle) netemvelo emnyeleni.Loko lokufundvwe ngesikhatsi kunesigaba sekuntjintja (lokufaka ekhatsi kuyilinga kusebenta) kutasitjela kabanti ngetiphakamiso tekugcina.2.12. IKhabhinethi ikuvumile kususwa kwe-ejensi lehamba embili endzimeni yeLikomidi Lekuchumanisa Kusebenta Nekulawulwa Kwemnyele ku-Sars iye kuLitiko Letasekhaya.2.13. IKhabhinethi yabikelwa ngalamafishane mayelana nemiphumela yeluhlolomabhuku emklamo lohlolwa kusebenta lomayelana nekuntjintja kuTinhlangano Tavelonkhe Tetemidlalo. Loku kuniketa inkhomba yekutsi imitimba yetemidlalo eNingizimu Afrika intjintje kangakanani kuleminyaka yelishumimnyaka lamabili lengcile kusukela nje leto tinhloso kutemidlalo tafezwa. Lemiphumela itawusetjentiswa Litiko Letemidlalo Nekukhibika kute linikete kwesekwa lokucondze ngco kuleto tinhlangano letidzinga kusekwa mayelana netekuphatsa.Inhloso yalesifundvo bekukusungula luhlakamsebenti lwesikhashana kute kuhlolwe ngalo loluntjintjo kumikhakha leyahlukahlukene yemculu weluntjintjo; emazinga ekusebenta, linanibantfu, kufinyelela, emakhono netiphiwo, kuphatsa, kucasha ngekulingana kanye nekutsenga kwemphahla ngekukhetsa. Ngekutsatsela kuleto tifundvo letifundvwe kulolucwaningo lwekulinga kwenta lwekucala, sigaba sesibili sekuhlolwa kwemabhuku sicale ngeNdlovulenkhulu 2014. Indzima yaloluhlolomabhuku lufaka ekhatsi onkhe emakhodi la-16 etemidlalo lokucaliswa ngawo kucala.2.14. IKhabhinethi imemetele Lusuku Lwavelonkhe Lwetekukhibika ngaLesihlanu wekucala weMphala yonkhe iminyaka. Loku kuniketa bonkhe bantfu baseNingizimu Afrika kutsi batibandzakanye ngenshukumo kuyo yonkhe imidlalo yekukhibika letawutfutfukisa temphilo kanye nekuphila kwabo.Sakhamuti lesiphilile nalesishukumako sibaluleke kakhulu ekufezekiseni i-NDP.Kute ukusebentise ngalokuphelele kukhibika, Lusuku Lwavelonkhe Lwetekukhibika ludzinga kubambisana, kusebenta ngekuhlanganyela kanye netichamukelo letihlanganisa imikhakha. Ngaleyo ndlela-ke iKhabhinethi ikuvumile kumiswa kweLikomidi Lavelonkhe Lelihamba Embili3. Imitsetfosivivinyo3.1. IKhabhinethi ikuvumile kushicilelwa kweMtsetfosivivinyo wesikhashana wesibili Wetekulawula Umkhakha Wetetimali kanye nekungeniswa kwawo ePhalamende kanye nekukhishwa kweLuhlakamsebenti Lwenchubomgomo Yekutiphatsa Kwetetimakethe kute sive siphawule. Loluhlakamsebenti lwesikhashana lutawusita sive kutsi sibe nelwatiso loluncono ngesikhatsi uphawula ngaloMtsetfosivivinyo.3.1.1. Umtsetfosivivinyo wesikhashana wesibili Wekulawula Umkhakha Wetimali, wa-2014 uta ngemuva kwekuphawula lokwabakhona kuwekucala lowavunywa yiKhabhinethi ngeNgongoni 2013. Inhloso yaloMtsetfosivivinyo kwenta umkhakha wetetimali kutsi ube ngulophephile ngekutsi ucale kusebentisa luhlelo lwekulawula lwe- twin peaks , lokuluhlelo loluphelele nalolubanti lwekulawula umkhakha wetetimali, ngekubeka embili emakhasimende kanye nekuvikela timali tawo.Lendlela ye- twin peaks  ekulawuleni tetetimali yesekela luhlelo loluphelele lwekulawula lolunetinjongo letimbili: (a) kucinisa kusimama kutetimali kanye nekubhadla kwetikhungo tetetimali ngekutsi kwakheke  Ligunya Lelibhadlile  (khona lapha kuLibhangesilulu saleNingizimu Afrika) kanye (b) nekuvikela emakhasimende etetimali nekucinisekisa kutsi tikhungo tetetimali tiwaphatsa kahle ngekutsi kwakhiwe Ligunya Lekutiphatsa Kwemkhakha Wetetimali lelitimisele, leliphindze futsi ligadze kutsi tinsita tetetimali tiwachuba njani emabhibhizinisi awo.LoMtsetfosivivinyo utawuniketa Ligunya Lekutiphatsa Lemkhakha Wetetimali kanye neLigunya Lelibhadlile emandla emtsetfo ngetulu kwato tonkhe tikhungo tetetimali kunekutinika emathulusi lamanyenti ekwelusa kute afeze loko lagunyatwe kutsi akwente.Loku kuhamba kugabancele ngale kwetilawuli letimbili njengaloku kwenta luhlelo loluvumelanako lwekukhipha timvume, kugadza, kucinisekisa tikhalo temakhasimende (lokufaka ekhatsi lowakhulumelako), tindlela tekufaka ticelosikhalo (inkhundla yekulalela tikhalo) kanye nekululeka emakhasimende nemfundvo.3.1.2. Luhlakamsebenti Lwenchubomgomo Yekutiphatsa Kwetimakethe lugcugcutela kutsi kube nekuphatsa emakhasimende kahle kumkhakha wetetimali, lokusifundvo lesimcoka seNingizimu Afrika ngeSimo Lesibucayi Kutetimali Mhlaba wonkhe lesenteka nga-2008. Nanome umkhakha wetetimali waseNingizimu Afrika ukhombise kutsi unemandla, hulumende ubonile kutsi lomkhakha ungaveta imiphumela lencono yemakhasimende etetimali nemnotfo.Kube nekungabi nemphumelelo lokwatiwako etimakethe taseNingizimu Afrika temkhakha wetetimali, kantsi hulumende sewungenelele kulungisa loko. Nome kunjalo, kuchubeka njalo kwetinsayeya temamamekethe lokugcamisa sidzingo sendlela lephelele yekubukana nenkinga yekungenti kahle kwemkhakha wetetimali ngako konkhe.3.2. IKhabhinethi ikuvumile kungeniswa kweMtsetfosivivinyo Wekuchibiyela Wemalungelo Alabatalanisa Titfombo ePhalamende. LoMtsetfosivivinyo uchibiyela Umtsetfo Wemalungelo Alabatalanisa Titfombo, Umtsetfo 15 wa-1976). LoMtsetfosivivinyo uhlose kucinisa kuvikelwa kwemalungelo ekuba nemphahla lahambelana netitfombo letahlukahlukene. Loku kuvikeleka kuneligalelo ekukhuleni kwemnotfo njengobe kunelifutse lelihle ekucudzalaneni kumkhakha wetekulima eNingizimu Afrika.Letinye tichibiyelo letimcoka tifaka ekhatsi: kuvikeleka kwato tonkhe titfombo nentalelwano yato; kubukana nekuphulwa kwemalungelo ekutalanisa titfombo ngekubeka tinhlawulo netijeziso letifanele, lokuchaza umkhawulo nebazuzi ekusebentiseni emalungelo emlimi; kanye nekunika Indvuna emandla ekusungula Likomidi Letekululeka Ngemalungelo Ekutalanisa Titfombo lelitakweluleka Umbhalisi mayelana netindzaba letiphatselene nekuvikelwa kwetitfombo letinhlobonhlobo.3.3. IKhabhinethi ikuvumile kungeniswa kweMtsetfosivivinyo Wekuchibiyela Kutfutfukiswa Kwetitfombo ePhalamende.Kutfutfukiswa kwetitfombo eNingizimu Afrika kulawulwa nguMtsetfo Wekutfutfukiswa Kwetitfombo, wa-1976 (Umtsetfo Nombolo ye-53 wa-1976) lochitjiyelwe emahlandlana lammbalwa, kwekugcina kube nga-1996. Letichibiyelo tenta letimiso taloMtsetfo kutsi tihambelane neMtsetfosisekelo kanye naleminye imitsetfo leshayiwe kumkhakha wetekulima.LoMtsetfosisekelo ukhutsata kukhicitwa kwetilimo lokusimeme eNingizimu Afrika ngekutsi kulawulwe lizinga letitfombo netinhlanyelo.Kubaluleka kanye nendzima ledlalwa ngumtsetfo wekutfutfukisa titfombo usekutseni kubonakale kubaluleka kwelizinga lesitfombo nasekusihlanyeleni kute kusekelwe kukhicitwa lokusimeme kanye nekutibandzakanya kumamakethe emhlaba ngekumisa emazinga etitfombo netinhlanyelo kanye neluhlobo lwebhizinisi lebukene netitfombo kanye netinhlanyelo.3.4. IKhabhinethi ikuvumile kungeniswa kweMtsetfosivivinyo Wekuchibiyela Kuvikeleka Kwetilwane Leticeceshwako ePhalamende.LoMtsetfosivivinyo uchibiyela sigaba se-2 nese-3 seMtsetfo Wekuvikeleka Kwetilwane Leticeceshwako wa-1935 (Umtsetfo 24 wa-1935), lowamenyetelwa njengelongahambisani nemtsetfosisekelo ngobe bewushiyela kubomantji kutsi bancume baphindze bakhiphe netimvume banike labo bantfu labafuna kucecesha nekukhombisa tilwane kanye nakubantfu labasebentisa tinja kutsi tibavikele.LoMtsetfosivivinyo uhlose kulungisa lesikhebe lesabonwa Inkantolo Yemtsetfosisekelo ngekutsi indlulisele imisebenti yekukhishwa kwetimvume tetilwane leticeceshwako kuSigungu isuswe kuLuphiko Lwetebulungiswa.Loku kusasengaphansi kweMtsetfo Wekuvikeleka Kwetilwane, wa-1962 (Umtsetfo 71 wa-1962), loshwambakanya imitsetfo lehambelana nekuvikela sihluku etilwaneni.4. Tincumo teKhabhinethi etindzabeni tanyalo4.1. IKhabhinethi imema bonkhe bantfu baseNingizimu Afrika kutsi bete babunganyele kulwa ne-Ebola ngekutibandzakanya kuNyonyana yase-Afrika (i-AU) SMS  emkhankhasweni wekubutsana. Ikhomishini ye-AU kute kube nyalo seyente tigidzi leti-20 temadola etindzaweni ngemkhankhaso we-hashtag  AfricaAgainstEbola  , kodvwa lenye isadzingeka. Nawutfumela i Stop Ebola SMS ku 40797, baseNingizimu Afrika batawube baphosa R10 esivaneni kodvwa batawube baletsa litsemba nekutimisela ngekutsi i-Ebola ingemiswa.4.2. IKhabhinethi ibita bonkhe baseNingizimu Afrika bacaphelisise kulesikhatsi sabokhisimusi lesitako, yekela kusebentisa tjwala netidzakamiva, nekuva bunandzi bemaholideyi ngendlela levikelekile nalekahle. Bonkhe bantfu baseNingizimu Afrika bangaba yincenye yekuvimba tehlo temacala, tingoti nekuhlukunyetwa, silwa nekuboshwa, lokwenta senyuke sibalo ngalesikhatsi semnyaka.IKhabhinethi ifisela bonkhe bantfu baseNingizimu Afrika emaholide ekuphela kwemnyaka lanekuphumula, nekuthula iphindze futsi icele bantfu kutsi babonakalise  Ubuntu  ngekusita labo labahluphekile emimangweni yetfu futsi bakhombise luvelo njengebantfu  besive lesinakekelako, nalesihloniphanako. Bonkhe batali kumele banakekele bantfwana babo kulesikhatsi sanyalo. Labo labahlukubetwako kumele bakhulume, babike kuhlukunyetwa  baphindze bashayele sikhungo lesivulwa busuku nemini ku: 0800 428 428. IKhabhinethi iyaphindza futsi itsi tikhulu temgwaco abanakubeketelela kungabambi umtsetfo emigwacweni yetfu kulabokhisimusi.Sicela bonkhe labasentisa umgwaco kutsi babambe litubane lelifanele; bacinisekise kutsi timoto tilungele kuba semgwacweni; banganatsi emanti lamponjwana babuye bagcoke emabhandi ekuphepha. Labahamba ngetinyawo bayacelisiswa kutsi bacinikise kutsi nabasebentisa imigwacobangafaki enkingeni timphilo tabo kanye netebashayeli.Hulumende utawudlala indzima yakhe ngekuhola imikhankaso lembalwa lefana ne- Kuphila Unemphilo neFika Uphephilenekufuna kwenta bulingani nemimango kuphakamisa imphilo lephephile nalenhle nekutiphatsa kahle.4.3. IKhabhinethi ive buhlungu kakhulu ngekubulawa kabuhlungu kwa-Pierre Korkie lobekase-Yemen kanye naleyo ya-Werner Groenewald, nebantfwabakhe lababili, Rode na-Jean-Pierre labafele kulokuhlaselwa babulawe e-Afghanistan. IKhabinethi yedlulisa kulila kwayo kulusendvo netihlobo.4.4 Umsebenti wekufuna letidvumbu letisele leti-11 labashonele ngesikhatsi kuwa sakhiwo e-Nigeria uyachubeka futsi hulumende wenta konkhe lokusemandleni kutsi letidvumbu tiyabuya tibuyiselwe emindenini yato ngaphandle kwekucitsa sikhatsi.4.5 IKhabinethi yedlulisa kulila kulomndeni wakaGigaba ngekulahlekelwa ngubabe wabo, uMfundisi Jabulani Gigaba. Abengubabe weNdvuna yeLitiko Letasekhaya, uMnu. Malusi Gigaba. IKhabhinethi ibuye yedlulise kulila kwayo elusendvweni nebangani baSisi Mabe, lobekanguSomlomo Wesishayamtsetfo saseFreyistata.4.6 IKhabhinethi ihalalisela licembu lesive iBafana Bafana nemceceshi Ephraim  Shakes  Mashaba ngekuphumelela endzebeni yelive lase-Africa ya-2015 e-Equatorial Guinea, lecala ngamhlaka- 17 Bhimbidvwane 2015, ibuye ibite bonkhe baseNingizimu Afrikha kutsi basekele lelicembu lesive.4.7. IKhabhinethi ikubonile kumiswa kweMavulandlela Elusha Etekuhlaliswa Kweluntfu nga-1-2 Ingongoni 2014 litiko Letekuhlaliswa Kweluntfu, Kutfutfukiswa Kwemabhizinisi Lamancane, ne-Ejensi Yavelonkhe Yekutftfukiswa Kwelusha (i-NYDA) kuNgcungcutsela Yelusha kanye Nekuhlaliswa Kweluntfu kwavelonkhe..Lengcungcutsela ikhulume kakhulu ngekunikwa emandla kwematiko kubukisiswa bantfu labasha nekutsi bangatibandzakanya njani ekwetfuleni tindlu. Ekugcineni kwalengcungcutsela bonkhe labatsintsekako batosayina Sivumelwane Selusha Savelonkhe Sekuhlaliswa Kwebantfu, lesitosebenta njengesitatimende sekutimisela ekwakheni indlela lephelele lehlangene yekuhlaliswa kwebantfu ngekubutsana kwelusha, kutfutfuka nekungenelela ngendlela yeMavulandlela Elusha Avelonkhe Ekuhlaliswa Kwebantfu. Kucondvwe kubutsa lusha emuva kwethagethi ya 1,5 wetigidzi tematfuba etindlu, futsi ihlose kutsatsa ibuye iceceshe-10 000 Emavulandlela Elusha eminyakeni lesihlanu letako.5. Imikhosi letako5.1. Mhla ti-12 Ingongoni 2014, Mengameli wase-South Sudan, Umhlonishwa Salva Kiir Mayardit, utawube avakashele ngekwemtsetfo eNingizimu Afrika futsi Mengameli Zuma utomemukela eKapa.6. Kubekwa etikhundleniKhabhinethi yemukele kucashwa kwalaba labalandzelako kuye ngekucinisekiswa kweticu tabo temfundvo kanye nekuvunyelwa lokufanele:6.1. KuMkhandlu Webhodi Yelucwaningo Lwetesanyensi Netimboni (i-CSIR):a)     Dkt. Ramatsemela Masango (Sihlalo);b)     Prof. Thokozani Majozi;c)     Prof. Mamokgethi Phakeng;d)     Dkt. Philip Hugh Goyns;e)     Dkt. Ayanda Noah;f)    Dkt. Antonio Llobell;g)     Nks. Phindile Baleni;h)     Adv. Ghandi Badela;i)    Nks. Mokgadi Maseko; kanye naj)    Mnu. Joel Netshitenzhe.6.2. KuMkhandlu Wetemvume Yetemoya:a)    Dkt. Malindi Neluheni (Sihlalo);b)    Nks. Kenosi Selane (Lisekela Lasihlalo);c)    Adv. Frans Johannes van der Westhuizen;d)    Mnu. Bheki Innocent Dladla; kanye nae)    Nks. Sibongile Rejoyce Sambo.6.3. Kumkhandlu Wemave Emhlaba Wetekusebenta Emoyeni:a)    Adv. Phetole Patrick Sekhule (Sihlalo);b)    Dkt. Xolani David Gwala (Lisekela Lasihlalo);c)    Nks. Deshnee Govender;d)    Adv. Lufuno Tokyo Nevondwe; kanyee)    Nks. Fulufhelo Velda Mphuti6.4. KuBhodi yeLibhange Letemhlaba kanye neLibhange Letentfuntfuko Kutekulima.a)    Prof.  Abdus Salam Mohammad Karaan (uyaphundvwa kukhetfwa);b)    Nks. Susan Ann Lund (uyaphindvwa kukhetfwa);c)    Mnu. Mabotha  Arthur Moloto (Sihlalo);d)    Nks. Njabulo Zwane; kanye nae)    Nks. Dudu Hlatshwayo.6.5. KuBhodi yaka-Transnet SOC Ltd (Bacondzisi Labangekho kuSigungu):a)    Nks. Linda Carol Mabaso (Sihlalo);b)    Mnu. Stanley David Shane;c)    Mnu. Mogokare Richard Seleke;d)    Dkt. Gideon Mahlalela;e)    Nks. Potso Elizabeth Bridgette Mathekga;f)    Nks. Zainul Abedeen Nagdee;g)    Mnu. Vusi Matthew Nkonyane;h)    Mnu. Peter George Williams;i)       Mnu. Brett Gerard Stagman;j)       Nks. Yasmin Forbes (uyaphindvwa kukhetfwa); kanye nak)    Nks.  Nazmeera Moola (uyaphindvwa kukhetfwa).6.6. KuBhodi ye-Eskom SOC Ltd (Bcondzisi Labangekho kuSigungu):a)    Mnu. Zola Andile Tsotsi (uyaphindvwa kukhetfwa futsi nguSihlalo);b)     Nks. Chwayita Mabude (uyaphindvwa kukhetfwa);c)    Mnu. Norman Tinyiko Baloyi;d)    Dkt. Pathmanathan Naidoo;e)    Nks. Nkhs Venete Jarlene Klein;f)    Nks. Nazia Carrim;g)    Mnu. Romeo Kumalo;h)     Mnu. Mark Vivian Pamensky;i)     Mnu. Zethembe Wilfred Khoza;j)     Dkt. Baldwin Sipho Ngubane; kanyek)    Nks. Devapushpum Viroshini Naidoo.6.7. Mnu. Geoff Qhena uphindze futsi wabuyiselwa njengeMphatsi Lomkhulu weNhlangano Yekutfutfukisa Kusebenta Ngekubambisana Kwetimboni (i-IDC). Indvuna Patel utawumemetela lamanye emalunga eBhodi ye-IDC emalangeni lambalwa lalandzelako.6.8. Umsebenti Wahulumende/Lokunye kucashwa:a)   Kucashwa kwe-CEO yeLibhange Letemhlaba, Mnu. TP Nchocho, kusukela mhla lu-1 Bhimbidvwane 2015 ngenkontileka yeminyaka lesihlanu kute kube ngumhla tinge-31 Ingongoni 2019.b)   Kucashwa kwe-CEO yeKoporansi Yelutjalomali Yesive (i-PIC), Dkt. Daniel Mmushi Matjila kusukela nje manje, sikhatsi lesiminyaka lesihlanu kute kube mhla tinge-30 Lweti 2019.c)   Kubuyiselwa futsi kweMnu. Murray Michell, Umcondzisi Wesikhungo Setebucwepheshe Kutetimali (i-FIC) iminyaka leminye lemibili kusukela mhla lu-1 Bhimbidvwane 2015 kuya kumhla tinge-31 Ingongoni 2016.d)  Kungetwa kwenkontileka yeMcondzisi Jikelele weLitiko Letasekhaya, Mnu. Mkuseli Apleni, sikhatsi seminyaka lesihlanu kusukela mhla lu-1 Mabasa 2015 kuya mhla tinge-31 Indlovulenkhulu 2020.e)  Kucashwa kweMphatsi Lowengamele Temisebenti weLitiko Letekutfutfukiswa Kwetindzawo Tasemaphandleni Netingucuko Kutemhlaba, Mnu. Marks Charles Thibela.f)  Kucashwa kweMphatsi Lowengamele Tetimali weLitiko Letekutfutfukiswa Kwetindzawo Tasemaphandleni Netingucuko Kutemhlaba, Nks. Rendani Sadiki.SiphetfoIKhabhinethi itsandza kufisela bonkhe bantfu emaholide lamnandzi nekutsi asiphindze futsi sibuye sinemdlandla lomusha nga-2015 kute kutsi sente siciniseko sekutsi sisonkhe sente loko lesigunyatwe nguhulumende kutsi sikwente. Sisonkhe sichubekisela iNingizimu Afrika embili.Imibuto ingacondziswa ku: Mnu. Donald LiphokoMakhalekhikhini: 082 901 0766"
Sitatimende semhlangano weKhabhinethi wamhlaka-18 Indlovana 2015,19 Feb 2015,https://www.gov.za/speeches/statement-cabinet-meeting-held-18-february-2015-19-feb-2015-0000,https://www.gov.za/ss/speeches/statement-cabinet-meeting-held-18-february-2015-19-feb-2015-0000,"1.1. Kufezekiswa kweTinhlelo taHulumende LetibalulekileIKhabhinethi yemukele Inkhulumo Yebunjalo Belive (i-SoNA) yaMengameli Jacob Zuma, lokuyinkhulumo lenikete Bahlali baseNingizimu Afrika lekuva ngeLuhlelo Lwekusebenta lwaHulumende. Hulumende ubita bonkhe badlalindzima eliveni lonkhe kutsi Babambisane eluhlelweni lwemaphuzu layimfica ngenhloso yekutsi kuvuswe intfutfuko kuvulwe nemisebenti. Kute kucinisekiswe kutsi bahlali baseNingizimu Afrika baluvisisa kahle Luhlelo Lwekusebenta lwahulumende, kwentiwe taba tekwatisa tangemuva kwe-SoNA ngenhloso yekuniketwa lwati mayelana netimemetelo letentiwe nguMengameli. Loku kufaka ekhatsi tinkhulumo NebeTindzaba lokwentiwa Ticheme teTindvuna letibanjwe kusukela mhla ti-15 kuya kumhlaka ti-24 Indlovana 2015.Ngetulu kwaloko, Inkhulumomcombelelo yanga-2015/16 lehlelelwe mhla ti-25 Indlovana 2015 lutawunika emazwibela ekwabiwa kwetinsita etinhlelweni tahulumende letehlukene njengobe kugcizelelwe nguMengameli.IKhabhinethi ihlaba kutiphatsa ngekungalawuleki nangalokungahambisani nendlela yekutiphatsa ephalamende lokwentiwe ngeMalunga ePhalamende latsite ngesikhatsi sekuVulwa kwePhalamdende.Kuyadvumata kutsi lamalunga lakhetfwe kutsi amele ummango akhetse kungahloniphi kutinikela nekuhlupheka lokwentiwe kute kutfolakale lentsandvo yelinyenti letfolwe kamatima.1.2 IKhabhinethi yatiswe ngenchubekelembili leyentiwe ngetemnotfo taselwandle i-Operation Phakisa. Sigaba sekuhlela sentiwa e-Durbani ngaKholwane nangeNgci 2014 lesaholela eluhlelweni lolwehlukaniseke ngetigatjana letilawulekako tekukhuliswa kwetemnotfo waselwandle. I-Operation Phakisa nyalo seyiungene esigabeni sekutsi yetfulwe, lokufaka ekhatsi kubeka liso kanye nekuphatfwa kwekwetfulwa kwemklamo.  Setisunguliwe tinhlaka tekwetfulwa kwalomkhankhaso kantsi netindlelalisu tekubeka liso nekutfutfukisa kanye netinhlelo wendlulisela sekukhona.Kuphindze kwaba nekwatisa lokwentiwe nge-Operation Phakisa yesibili lobekuholwa Litiko Letemphilo, lokugcile Ekufezekisweni nasekuPhatfweni kweMtfolamphilo Lokuhlosiwe lokuchubekako nalokwetfulwa nguMengameli mhla ti-18 kuLweti 2014.1.3 IKhabhinethi ivume Indlelalisu Yavelonkhe Yetemphilo Tetemacansi Nekutalana Kwalabasesigabeni Sekutfomba kanye neLuhlaka Lwemalungelo.   Lendlelalisu igcile ekuchubekiseleni embili nasekutfutfukiseni imiphumela yetemphilo lapho tetemphilo tekuya emacansini kanye nekutalana kwalabasebasha kuyintfo lebalulekile. Lendlelalisu itawuphindze icinisekise kusebentisana, kubambisana lokwentiwe ncono kanye nekuhambisana neluhlelo lwahulumende, ummango kanye nebalingani lasebavele basebenta emkhakheni wetemphilo yetemacansi nekutalana kwalasebasesigabeni sekutfomba. Likomiti letiNdvuna leNchubomgomo yeBantfu litawubuka jikelele kwetfulwa, kubekwa liso kanye nekuhlolwa kwaleNdlelalisu.1.4 IKhabhinethi ivume kushicilelwa kweluhlaka lweNchubomgomo Yekutfutfukiswa Kwebantfwana kuGazethi yaHulumende. Loku kuyincenye yeLuhlelo Lwekusebenta lwaseNingizimu Afrika Loluhlanganisile Lwekutfutfukiswa Kwebantfwana   Kuchubekela embili 2013-2016, lolwavunywa yiKhabhinethi mhla ti-18 Inyoni 2013. Lenchubomgomo iniketa luhlaka lwekutiphendvulela kwahulumende lokuniketa umgodla lophelele welizinga letinhlelo tekuTfutfukiswa Kwebantfwana letitawutfolakala yonkhe indzawo nanga lokwenele nasesedvute kute bonkhe bantfwana batewutsakasela litfuba lelilinganako bakwati kufinyelela kulo.Lenchubomgomo iphindze yetfule tinhlelo letinyenti letinsha kute kuvaleke emagebe labonakele etinhlelweni letikhona njenganyalo ikakhulukati etinsukwini tekucala leti-1 000 emphilweni yemntfwana.IKhabhinethi iphindze yavuma kusungulwa kweLikomiti letiNdvuna (i-IMC), lelitawucinisekisa indlela levakalako nalehambisanako. Sihlalo walelikomiti kutakuba yiNdvuna Yetekutfutfukiswa Kwetenhlalakahle.1.5 IKhabhinethi ivume kukhishwa kweLuhlaka Lwekucala lwembiko Welive Wetikhatsi Letitsite  lomayelana neNgcungcutsela Yamhlabuhlangene (i-UN) ngemaLungelo eBantfu Labaphila Nekukhubateka, kute ummango uphawule ngawo tinsuku leti-20. Lombiko uhlanganisa sikhatsi kusukela kuMabasa 2012 kuya kuNdlovulenkhulu 2013.1.6 IKhabhinethi ivume kutsi iNingizimu Afrika ibambe lichaza eMnyakeni Wemave Emhlaba weLibalave nga-2015 na-2016 ngekutsi kuhlelwe imicimbi ezingeni lavelonkhe ngenhloso yekwenyusa lizinga lekwati ngelibalave kanye nekukwati kufundza nekubhala eNingizimu Afrika. Emabalave asita ekuvisiseni ngetinkinga kanye nalokungenteka, lokunjengekuniketela ngetindlu, kusimamiswa kwetimbiwa, kusingatfwa kwetingoti kanye nekuchutjwa ngesikhatsi nangalokuphelele kwesakhiwonchanti setekutfutsa. Kuvisisa lwati lwendzawo kunemtselela ekuhleleni nasekutsatfweni kwetinchumo tekutfutfukisa iNingizimu Afrika.2. Tincumo teKhabhinethi Letibalulekile2.1 IKhabhinethi ivume Sicondziso sekwetfulwa kwemakhono lokweyeme eluhlolweni kwemalunga eTinhlelo Tebaphatsi Labasetulu (i-SMS), lesikhishwe ngekweSehluko 4 Incenye II (d) kanye nangekweSehluko 4, Incenye VI yeMitsetfotimiso Yemisebenti Yahulumende, 2001.Lesicondziso lesichitjiyelwe sitfutfukisa kutatisa lokutimele kwemagebe latfutfukisako emalunga e-SMS, kwetfule kusetjentiswa kwemisebenti yalabaceceshekile kuphindze kunikete umkhombandlela wekutsi ematiko angayisebentisa kanjani imiphumela yeluhlolo lwemakhono ngekuhambisana nato tonkhe letinye tinhlelo tekuheha nekukhetsa.2.2 IKhabhinethi ivume kubanjwa Kweliviki Lwembizo Lwavelonkhe kusukela mhla ti-7 kuya kumhla ti-12 kuMabasa 2015 ngaphasi kwengcikitsi letsi  Sisonkhe sichubekisela iNingizimu Afrika embili .Leliviki litakuba nekungena emtini ngemuti kutfolwe lwati; luhambo lwekuvakasha nome imiklamo yekuvakasha; tinkhulumiswano nebadlalindzima; kukhulumisana nemmango; kanye nekukhulumisana nebemabhizimisi kanye netekuchumana nemmango. Loku kuniketa labaphetse inkhundla yekuchumana ngco neBahlali baseNingizimu Afrika, bativele ngekwabo tintfo letitsintsa ummango baphindze babeke liso kunchubekelembili yetinhlelo tahulumende.3 Imitsetfosivivinywa3.1 IKhabhinethi ivume kushicilelwa kweluhlaka lweMtsetfosivivinywa Wekuvikela, kuKhutsata, kuTfutfukisa, nekuPhatfwa kweTinhlelo teLwati lweNdzabuko kuGazethi yaHulumende nangeluhlelo lwekuchumana nemmango. Inhloso lenkhulu yaloMtsetfosivivinywa kuchuba kuvikelwa kweLwati lweNdzabuko lolumayelana nalolunebuniyo bemimango yendzabuko neyendzawo eNingizimu Afrika. Ichuba kulungiswa kwemalungelo netinzuzo lebetincishwe imimango yemdzabu kanye neyendzawo.3.2 IKhabhinethi ivume kushicilelwa kweMtsetfosivivinywa Wekulawulwa Kwetibhamu Lochitjiyelwe, 2015 kuGazethi yaHulumende kutsi ummango uphawule ngawo. LoMtsetfosivivinywa uchibiyela uMtsetfo Wekulawulwa Kwetibhamu, 2000 uphindze uphendvule kuMbononchanti weLuhlelo Lwekutfutfukisa Lwavelonkhe ngekufuna kwenta ncono luhlaka lwemtsetfo lolutawusingatsa tibhamu. Kulawula kwetibhamu kuyincenye lebalulekile yendlela yahulumende yekulwa nebugebengu.4 Tincumo teKhabhinethi etindzabeni tanyalo4.1 IKhabhinethi icela imimango kanye netinhlangano letihlelekile kutsi tisebentisane nahulumende, ngaphasi kwebuholi beNdvuna Yetekubusa Ngekubambisana Netendzabuko, kute kucinisekiswe kutsi tinsayeya takaMalamulele eLimpopo tiyasonjululwa. IKhabhinethi ihlaba kutsikanyetwa kwekufundza lokwentiwe ngemacembu latsite kute avakalise tikhalo tawo. Loku kuncishe bantfwana lilungelo labo lemfundvo kwaphindze kwavimbela nalabanye lilungelo lekubhalisela luhlolo lwabo lwekuchibiyela lweLibanga 12. Kusungulwa kwamasipala wakaMalamulele kumele kwentiwe ngekulandzela umtsetfo njengobe kubeke Libhodi Lekuklanywa Kwetindzawo.4.2 IKhabhinethi ihlaba kuhlaselwa kwebantfu bekufika njengesento sebugebengu iphindze ibeke kutsi tikhungo tetemtsetfo ngete tangabata kutsatsa tinyatselo leticinile leticondziswe kunome ngubani lotfolakala aphehla ludlame lolunjalo. Akukho simo sekuhlupheka nekunganeliseki lesivuna sento sebugebengu lesihambisana naloku kuhlasela. INingizimu Afrika ingulelinye lemave lasayina Sivumelwano sase-Geneva mayelana nebakhoseli kantsi futsi itibophelele ekuvikeleni bonkhe bahlali bakulamanye emave labakulelive. Njengalelinye live lelasayina leSivumelwano nanjengelive lelihlonipha emalungelo eluntfu, sitawuvikela emalungelo lasisekelo awo wonkhe umuntfu lokulelive, kufaka ekhatsi bantfu bekufika.4.3 IKhabhinethi ivume kwetfulwa ePhalamende kweSivumelwano Sekusungula Sivumelwano kanye Neluhlelo Lwesikhashana Lwesilulu se-BRICS mayelana neLibhange Lelisha Lentfutfuko. Loluhlelo Lwesikhashana  Lwesilulu lusungulwa kute lubukane nencindzetelo yekukhokhelwa kwebalansi yesikhashana. Ngetulu kwaloko, lutakuba yindlela levimbako letawusita emave e-BRICS kutincindzetelo tesikhashana tekuphelelwa yimali, lunikete kwesekela luphindze lucinisekise kuphepha kwetetimali temave emhlaba.4.4 IKhabhinethi yatiswe ngekuniketelwa kwetintsambo tekuba nguSihlalo wencenye yeNingizimu Afrika kuMkhandlu Wetemabhizinisi e-BRICS kusukela kuMnu. Patrice Motsepe kuya kuMnu. Brian Molefe. UMnu. Motsepe bekangusihlalo lowabekwa wencenye yeNingizimu Afrika kanye neMkhandlu we-BRICS yonkhe. Ngesikhatsi sakhe, uMnu. Motsepe waphumelela ekusunguleni lomtimba lobalulekile njengencenye lebalulekile yemsebenti we-BRICS kantsi futsi uphindze waba ngusihlalo losebente kahle kakhulu. IKhabhinethi ibonga uMnu. Motsepe ngekusebenta kwakhe iphindze ifisele uMnu. Molefe lokuhle njengobe atsatsa lomsebenti lobaluleke nakangana.4.5 IKhabhinethi idvumisa licembu leSive Lekhilikithi ngekudlala kahle emcudzelwaneni weNdzebe Yemhlaba Yekhilikithi iphindze ibafisele lokuhle njengobe live lonkhe libesekela kulomchudzelwano lochubeka e-Australia nase-New Zealand.4.6 IKhabhinethi ihalalisela umdlali wemtjingo Wouter Kellerman lohlabene ngeMklomelo i-Grammy ku-albhamu lesembili yesikhatsi sanyalo. UMnu. Kellerman urekhode i-Winds of Samsara kanye nemcambi wase-INdia Ricky Kej, lokubente batfola umklomelo ngekubambisana kwabo.4.7 IKhabhinethi yendlulisela kubonga kwayo kubo bonkhe basebentisi bagezi ngekusabela elubitweni lwekunciphisa kusetjentiswa kwagezi. Luhlelo lwekubukana netinsayeya tagezi lusembili eluhlwini lwetintfo lokumele kubukanwe nato. Licembu Lelikhetsekile Lekubukana Nalokuphutfumako lelasungulwa yiKhabhinethi ngeNgongoni 2014 leliholwa Lisekelamengameli Cyril Ramaphosa liyanonopha ekwetfulweni kweluhlelo lwemaphuzu lasihlanu kute kuguculwe lesimo lesikhona njenganyalo.4.8 IKhabhinethi ihlanganyela naMengameli Zuma ekwendluliseni emavi endvudvuto emndenini nakubangani bembhali lolichawe wemibhalo weSibhunu Professor Andr  P. Brink. Utawukhunjulwa njengalomunye webabhali labasembili beSibhunu lowasebentisa siphiwo sakhe sekubhala kutsi aphikisane nahulumende welubandlululo.5 Imikhosi letako5.1 IKhabhinethi igcizelela elubitweni lwaMengameli Jacob Zuma lwekutsi onkhe emacembu eLesotho atiphatse ngendlela letakwenta kutsi kube nesimo lesivumela kutsi kubanjwe lukhetfo lolunekuthula, lolwetsembekile, lolukhululekile nalolungavuni luhlangotsi, ngaleyo ndlela lolutakube luveta timfuno tebantfu.IKhabhinethi iphindze yendlulisela kutsembela kwayo emsebentini wekuchumanisa lochubekako weLitsimba Letingcapheli te-SADC ngaphasi kwebuholi beLisekelamengameli Ramaphosa.  Njengencenye yetincumo Tetinhloko Temibuso Nabohulumende be-SADC Troika, iNingizimu Afrika itawudlala indzima yayo ngekuhola nekuba yincenye yeTingcapheli Telukhetfo te-SADC eMbusweni waseLesotho, elukhetfweni loluhlelelwe mhla ti-28 Indlovana 2015.5.2 Umkhuti Lomkhulu Wetekuvikela taseNingizimu Afrika, Mengameli Jacob Zuma utawuba sikhulu lesiphetse umsebenti ngeLusuku Lwekugubha Umkhosi Wemasotja ngaphasi kwengcikitsi letsi  Umkhosi wetekuvikela loceceshiwe nalonelikhono webantfu baseNingizimu Afrika  mhla ti-21 Indlovana 2015, e-Potchefstroom, eNyakatfo Nshonalanga. Lusuku Lwemabutfo Etekuvikela lugujwa linyaka yonkhe kuhlonipha emadvodza nebafati labambatsa iyunifomu labasebentela live ngekutsi bangaticabangeli bona kepha bacabangele sive ekhaya nangesheya.5.3 IKhabhinethi igcugcutela bonkhe bacashi labahambisene neMtsetfo Wekulinganisa Ematfuba Ekucashai (i-EE) kutsi bangenele Umklomelo Wekulinganisa Ematfuba Ekucasha 2015 ngembi kwelusuku lwekuvala lwamhla ti-13 Indlovulenkhulu 2015.Lomcimbi lobanjwa Yikhomishini Yekulinganisa Ematfuba Ekucasha, ubonga bacashi labetfule tindlelalisu leticinisekisa kulingana emsebentini kanye nekwehlukana, kube kucedza tonkhe tindlela letibandlulula ngalokungakafaneli.5.4 INdvuna Yetekuvakasha Derek Hanekom itakwetfula inkhulumo yekuvula eMihlanganweni ye-Afrika letawubanjelwa e-Sandton Convention Centre kusukela mhla ti-23 kuya mhla ti-25 Indlovana 2015 ngaphasi kwengcikitsi letsi:  Kuchubekisela embili i-Afrika Ngekubambisana .  Lona ngumbukiso wetekuhwebelana weSikhungo Sengcungcutsela Yavelonkhe yaseNingizimu Afrika, lohlanganisa ndzawonye bakhangisi base-Afrika kanye nebatsengi bemave emhlaba.   5.5 IKhabhinethi ivume kubanjwa yiNingizimu Afrika kweMhlangano Wetemnotfo Wemave Emhlaba (WEF)   e-Afrika (i-WEF-Africa)_, e-Cape Town International Convention Centre (i-CTCC) kusukela mhla ti-3 kuya mhla ti-5 Inhlaba 2015. Ingcikitsi kutakuba ngulena letsi  Kudzala Nanyalo: Kucabanga kabusha likusasa le-Afrika . I-WEF-Africa ingumhlangano wetemnotfo lobukene nalesifundza loniketa litfuba kubemabhizinisi nakubasisitimali bendzawo nebesifundza labanenshisekelo yalesifundza, kutsi babelane baphindze babuke kusebentisana nabohulumende lokungaba khona.Umhlangano we-WEF-Africa utawuniketa iNingizimu Afrika litfuba lelengetiwe lekutindzakanya ngemandla kanye nekuheha baholi base-Afrika, bemave emhlaba kanye nabosomabhizinisi besifundza ngekungenelela lokungaba khona lokutawuhlanganisa sifundza kuphindze kutfutfukise iNingizimu Afrika kanye nesifundza.6 Kubekwa etikhundleniIKhabhinethi ivume kucashelwa etikhundleni lokulandzelako lokuncike ekucinisekisweni kweticu temfundvo kanye nebumsulwa lobufanele:6.1 Kwelulwa ngeminyaka lemitsatfu kwenkontileka yaDkt. Mphathi Philemon Mjwara njengeMcondzisijikelele: Litiko Letesayensi Nethekhinoloji6.2 UMnu. Pule Godfrey Selepe njengeMcondzisi jikelele: Litiko Letekutfutsa6.3 Lincusa Nonceba Nancy Losi-Tutu njengeLisekela Lemcondzisi jikelele: Protocol  DIRCO6.4 Umkhandlu Wekubika Ngemazinga Etetimali:a) Mnu. Suresh Kana (Sihlalo, uyaphindvwa kukhetfwa);b) Nks. Christine Ramon (uyaphindvwa kukhetfwa);c) Mnu. Johan Brink (uyaphindvwa kukhetfwa);d) Mnu. Garth Coppin (uyaphindvwa kukhetfwa);e) Mnu. Bruce Mackenzie (uyaphindvwa kukhetfwa);f) Mnu. Khaya Dludla (uyaphindvwa kukhetfwa);g) Mnu. Dumisani Manana (uyaphindvwa kukhetfwa);h) Nks. Dawn Earp (uyaphindvwa kukhetfwa);i) Nks. Naidene Ford-Hoon (uyaphindvwa kukhetfwa);j) Nks. Kim Bromfield (uyaphindvwa kukhetfwa);k) Adv Rory Wayne Voller;l) Nks. Matshepo Faith More;m) Nks. Anuradha Sing; kanyen) Nks. Tania Wimberley.6.5 Mnu. Coceko Bambihlelo Johan Pakade njengeSikhulu Sesigungu se-Sikhwama Sekutfutfukisa Lesitimele.Imibuto ingacondziswa ku:  Phumla Williams (Libambela Lasomlomo weKhabhinethi) ku-083 501 0139"
Sitatimende semhlangano weKhabhinethi wamhlaka-4 Indlovulenkhulu 2015,5 Mar 2015,https://www.gov.za/speeches/statement-cabinet-meeting-4-march-2015-5-mar-2015-0000,https://www.gov.za/ss/speeches/statement-cabinet-meeting-4-march-2015-5-mar-2015-0000,"1. Kufezekiswa kweTinhlelo taHulumende Letibalulekile1.1. IKhabhinethi yemukele Umcombelelo Wavelonkhe wanga-2015 lotawucinisekisa kuphumelela kweluhlelo lwemaphuzu layimfica lolwetfulwe nguMengameli Enkhulumeni yakhe Yebunjalo Belive.  Lomcombelelo uniketa kuciniseka, kutinta, kanye nekulawulwa kwetimali ngalokuhlakaniphile lokudzingeka ekuholeni umnotfo waseNingizimu Afrika uphumelele kuletimo temnotfo letimatima.  IKhabhinethi iyagcizelela kutsi tinyatselo tekubukana nentsela letetfuliwe kuMcombelelo Wavelonkhe tiyadzingeka ekwesekeleni timali temnyaka lotako.   Bantfu baseNingizimu Afrika bakhutsatwa kutsi basebentisane nahulumende ekulweni netimo temnotfo tamanje kute kuvuswe kukhula kwemnotfo lokuchubekako.1.2  IKhabhinethi idvumisa umsebenti lomuhle kakhulu lowentiwe Lisekela LaMengameli  Cyril Ramaphosa ekuchubeni nasekuchumaniseni lukhetfo lolukhululekile nalolulungile lwaseLesotho endzimeni yakhe layidlalako yekuba nguMchumanisi weMhlangano Wekutfutfukiswa Kwemimango yase-Afrika leseNingizimu (i-SADC). IKhabhinethi futsi idvumisa Umkhandlu Loweluleka Ngetelukhetfo (i-EAC) we-SADC , Ikhomishini Yelukhetfo yaseLesotho (i-LEC), Imibutfo Yetekuvikela kanye nebantfu baseLesotho ngekubamba lukhetfo lolunekuthula, lolukhululekile futsi lolungavuni luhlangotsi. INingizimu Afrika itawusebentisana nalohulumende waseLesotho losandza kukhetfwa kute kutfutfukiswe iminotfo yalamave lamabili, Sigodzi lesingaseNingizimu ye-Afrika kanye naleLivikati lonkhe ngebubanti balo.1.3  IKhabhinethi yatisile yabuye yemukela kuhlanganyela kweNingizimu Afrika ekuhlonipheni  Lusuku Lwetilwane Tasendle Lwemhlaba mhlaka-3 Indlovulenkhulu 2015.  Ngaphansi kwebuholi beNdvuna Molewa iNingizimu Afrika iyachubeka nekuhlela tinhlelo tekuvikela simondzawo selive letfu kanye nekulwa nekutingelwa kwetilwane ngalokungekho emtsetfweni.  Lokubaluleke kakhulu emkhatsini waloku kubekwa kwe-Green Scorpions  eSikhumulweni Setindizamshini Semave Emhlaba i-OR Tambo. Loku kwentelwe kucinisekisa kuhambisana neMitsetfomgomo Yetilwane Letivikelekile nome Letisenkingeni Yekushabalala, Imitsetfomgomo ye-CITES, i-Bio-prospecting, Imitsetfomgomo Yekufinyelela Nekwabelana Tinzuzo kanye neMitsetfomgomo lebitwa ngekutsi pheceleti i-Alien and Invasive Species Regulations. INingizimu Afrika iphindze yadlala indzima lebalulekile yekukhulumisana ne-Interpol, ikakhulu mayelana neBhodi Yekweluleka yeLikomidi Letekuhambisana Nesimondzawo Nekucinisekisa, kanye nemacembu lamatsatfu e-Interpol labukene nekulwa nebugebengu labitwa ngekutsi Licembu Lelibukene Netebugebengu Lobentiwa Kutilwane Tasendle, Licembu Lelibukene Nebugebengu Lobuphatselene Nekudoba kanye neLicembu Lelibukene Nebugebengu Bekunukubeta.1.4 IKhabhinethi ikwemukele kutsi i-Durban yente simemo sekungenisa  Imidlalo ye-Commonwealth yanga-2022, lokwetfulwa ngalokusemtsetfweni e-London mhlaka-2 Indlovulenkhulu 2015.  Kungenisa lemidlalo kungavula ematfuba emisebenti lalinganiselwa kule-11 650 kubuye futsi kukhuphule umnotfo walelive ngemali lelinganiselwa ku-R20 wetigidzigidzi. Lomunye umshiyandvuku walemidlalo kutawuba luhlelo lwetitfutsi temmango loluhlanganisiwe lwe-Durban, loluhlelo seluvele luvunyiwe.2. Tincumo teKhabhinethi letibalulekile2.1. IKhabhinethi iyivumile Inchubomgomo Yekuchibiyela i-Broadcasting Digital Migration nekufaka ekhatsi luhlelosilawula ku-Set Top Box (i-STB), lokutawucaciswa kahle nasekushicilelwa lenchubomgomo.  Hulumende utawupha mahhala  emakhaya laphuyile langetulu kwetigidzi letisihlanu lanabomabonakudze ema-STB.  Kutawuphiwa kucala emakhaya lasetindzaweni letingaseminyeleni yalelive.  Indvuna Yetekuchumana itawumemetela masinye nje lusuku lwekucala lwekusetjentiswa kwaloluhlelo lwedijithali nekuvalwa kweluhlelo loludzala lwe-Analogue. 2.2 IKhabhinethi ivume Luhlaka Lwendlelalisu lweminyaka lesihlanu Lwetekulima, temahlatsi Nekudoba kanye neLuhlelo Lwekusebenta Lwenchubomgomo Yetekulima.  Loluhlaka luveta tinsayeya letibalulekile letibukene nemikhakha lemitsatfu lubuye futsi luphakamise tingenelelo kuletindzawo letine letiKulingana nekugucuka; kukhula ngalokulinganako nekucudzelana, kugcina simondzawo lesiya embili ngalokungenamkhawulo kanye nekwengamela. Lelisukwenta kanye neluhlelo lwekusebenta kutawuhlala kulungiswa njalo ngemnyaka kute kutsi kuhambisane nesikhatsi. Sento sahulumende sekwabiwa kwemhlaba kunguletinye tetinhlelo tahulumende letigcugcutele kulingana, kepha kute kube ngumanje lusengakazuzi imphumelelo lenkhulu mayelana nekuntjintja. Nanome nje luhlelo lwekwakha kabusha nekutfutfukisa lwetfule kutsi inhloso lenkhulu yekwabiwa kabusha kwemhlaba bekukutsi kuntjintjwe kuhleleka Kwetekulima kwaseNingizimu Afrika.  Luphidze futsi lufuna kusita lemikhakha kute kutsi kukhuliswe umnotfo nekuvula ematfuba emisebenti.2.3  IKhabhinethi ivume kubanjwa kweNgcungcutsela Yetibhedlela Temhlaba yange-40 Yenhlangano Yetibhedlela Temave Emhlaba e-Durban ngasekupheleni kwemnyaka wa-2016.  Lenhlangano Yetibhedlela Yemave Emhlaba yinhlangano yemhlaba letimele, lengasebenteli kutfola imali, lengakaphatswa nguhulumende yetibhedlela netinhlangano letinakekela ngetekwelashwa. Lengcungcutsela lebanjwa njalo ngemnyaka inika labasebenta ngetemphilo litfuba, lekwabelana ngetindlela tekusebenta kute kutfutfukiswe imiphumela yetemphilo.2.4 IKhabhinethi imema batali kutsi bahlanganyele ngalokunemdlandla elukhetfweni lwanga-2015 nakukhetfwa Umtimba Lowengamele Sikolwa (i-SGB) lolutawentiwa kuto tonkhe tikolwa tahulumende kusukela mhlaka-6 kuya kumhlaka-28 Indlovulenkhulu 2015. I-SGB ineligalelo ekufakeni etikolweni tetfu umtselela wemoya wekutiva tibalulekile emmangweni futsi tingumnikati wemmango. Kusebenta kahle ngalokwetayelekile kwetikolwa lokufaka ekhatsi kuzuza temfundvo kuvamise kuba ncono nangabe batali batibandzakanya ngalokunemdlandla futsi batsandze tindzaba tesikolwa (lokwenteka esikolweni). Angetulu kwe-250 000 emalunga e-SGB lakhetfwa njalo ngemuva kweminyaka lemitsatfu kutsi asebente etikolweni tetfu temmango ahlanganiswe yinhloso yinye levamile, kwenta imfundvo ibe ludzaba lwemmango mbamba.3. Imitsetfosivivinyo3.1. IKhabhinethi ivume kwetfulwa ePhalamende kweMitsetfosivivinyo lemibili, lechibiyela Umtsetfo Webantfwana, 2005 (Umtsetfo No. 38 wanga-2005) njengobe uchitjiyelwa nguMtsetfo 41 wanga- 2007. Letichibiyelo tiphendvula tincumo tasenkantolo, letabeka kutsi kuletinye tincenye taloMtsetfo atihambisani nemtsetfosisekelo.Umtsetfosivivinyo Webantfwana Wekuchibiyela, 2015 (sigaba 75 Umtsetfosivivinyo)   Letichibiyelo tilungisa tinchazelo  temacala etemacansi  bese uwenta uhambisane neMtsetfo Webugebengu (emacala etemacansi nalokuhambisana nawo) Umtsetfo wekuchibiyela No. 32 wanga-2007. Letichibiyelo tiphindze futsi tibukane nekuvumela bantfwana lababekwe emacala kutsi bente tetfulo ngembi kwekutsi babhaliswe kuRejista Yekuvikela Yavelonkhe.  Letichibiyelo letiphakanyiswako tiphindze ticacise tidzingakalo tekutsatsa bantfwana bayiswe lapho bangatfola kunakekelwa khona uphindze futsi uniketa imikhakha leyengetiwe yebantfwana labangafakwa eswini.  Umtsetfosivivinyo Wesibili Wekuchibiyela Webantfwana, 2015 (sigaba 76 Umtsetfosivivinyo) - uhlose kucinisekisa kutsi bonkhe bantfwana bajabulela tinsita letentelwe kutsi babe nekufinyelela ngetenhlalo nekuphepha nekutsi wakhe luhlelo lwenhlalakahle lenemandla. Uphindze futsi ufuna kutsi kubekhona indzawo lephephile nalevikelako lapho kutawubekwa khona bantfwana labatawutfolakala kutsi badzinga kunakekelwa nekuphepha.4. Tincumo teKhabhinethi eTindzabeni Tanyalo4.1. IKhabhinethi ihlaba kakhulu, kumpuntjuka kwemadokhumenti langafaka kuvikeleka kwalelive engotini. Nanome nje kuyindlelakwenta yemave emhlaba kwabelana ngebunhloli, emakhatsini walokunye, mayelana netintfo letifananako letiphatselene nematfuba etemnotfo netindzaba tekuphepha, lokumpuntjuka kwemadokhumenti lebekuhlosiwe labeka imininingwane yekusebenta yeLuphiko Lwekuvikeleka Kwembuso akukho emtsetfweni.IKhabhinethi yemukela luphenyo loluphelele lweLuphiko Lwekuvikeleka Kwembuso kutsi iphenye loludzaba futsi icinisekisa bantfu baseNingizimu Afrika kutsi Luphiko Lwekuvikeleka Kwembuso litawuchubeka ligcile emsebentini walo wekuvikela nekugcina sitfunti salelive, bahlali balo nesakhiwonchanti.  IKhabhinethi igcizelela umlayeto weNdvuna Yeluphiko Lwekuvikeleka Kwembuso, David Mahlobo, kutsi kutiphatsa lokunjena kubukela phansi kusebenta ngemphumelelo kwemsebenti wekuvikelwa kwalelive neminyele.4.2. IKhabhinethi yemukela simemetelo lesentiwe yi-Eskom sekutsi iYunithi 6 yeSiteshi Sagezi iMedupi ikhicite gezi waso wekucala kuleliviki, lokwenta emayunithi ayo ekucala lasitfupha lafanele kutsi ahlanganiswe. Kuhlanganisa yinchubo lapho khona siphehligesi (igeneretha) ichunywa kugridi yemandla avelonkhe. Lapho sichubeka nekukhulisa emandla kugridi yavelonkhe, ikhabhinethi imema sive kutsi sichubeke nekusebentisa tindlela tekonga gezi. Imimango iyagcugcutelwa kutsi isebentise kahle gezi, lapho sichubeka nekwetfula leminye imitfombo yemandla.4.3  IKhabhinethi idvuma kuba nesibindzi, kutidzela, nekutinikela nekusebenta ngekutikhandla kwabobabe nabomake labasebenta ngekungaphelimandla kuphephisa timphilo nekuvikela kulimala kwemphahla, imfuyo kanye nemvelo yetfu lenesitfunti leshabalaliswe ngumlilo wemadlelo eKapa. IKhabhinethi yendlulisela kubonga kwayo kumimango lekutse ngemoya weBuntfu, yabambisana nahulumende ekwakheni tikhungo letinkhulu tekuhlalisa bantfu labanyenti tekuhlalisa labo labasuswe ngulesimo etindzaweni tabo.  Umoya wekusebenta ngekutinikela ngaphandle kwekucelwa lokhonjiswe bantfu labasita bahlukunyetwa bemlilo mkhulu kakhulu futsi uyakhutsatana. 4.4  IKhabhinethi isachubeka nekukhatsateka mayelana nekuhlaselwa kwebantfu bekuchamuka kulamanye emave futsi iyacaphelisa bantfu kutsi ema-ejensi lacinisekisa kulandzelwa kwemitsetfo atawuchubeka abekhona etindzaweni letitsintsekako, nekutsi lababhebhetseli batawubukana nemtsetfo. Budlova lobentiwa kubantfu bekuchamuka emaveni angaphandle losalungiswa ngetimiso tahulumende letikhona letinyenti.4.5 IKhabhinethi ihalalisela licembu lebhola yetinyawo laseNingizimu Afrika Lalabangaphansi Kweminyaka yebudzala le-17, Amajimbos, lekwenta lelive kutsi litigcabhe ngekutsi likhone kungena kumcudzelwano wekugcina waBoshampeni Walabangaphansi Kweminyaka le-17 wase-Afika wanga-2015 e-Niamey, e-Niger.  Kudlala kahle kakhulu kwabo ku-African Youth Championship kubenta bafaneleke kungenela Indzebe Yemhlaba Yebhola Lwetinyawo lwe-FIFA Walabangaphansi kweminyaka le-17 e-Chile ngasekupheleni kwalomnyaka.4.6 IKabhinethi ililele kusishiya emhlabeni kwalomunye wetigayigayi temculo Zayn Adam waseNingizimu Afrika, lowatiwa kakhulu lobekahola embili licembu lemculo lwemnyaka wanga-1970 i-Pacific Express locule iminyaka lengetulu kwalange-50 . Bekayintfo yinye nemlandvo wemculo waseKapa.4.7 IKhabhinethi kuyayitfokotisa kutsi, ngekukhombisa ngeliciniso kuba nguhulumende lonakekelako, sigaba sekugcina sekubuyisa tonkhe tidvumbu tebantfu baseNingizimu Afrika labashona nakudzilika indlu yetivakashi te-Synagogue Church of All Nation (i-SCOAN) e-Lagos sekuphetsiwe.  Sisacabanga ngaleyo mindeni leyalahlekelwa ngulabatsandzekako bayo kanye nalabo labalimala kulenhlekelele.5 Imikhosi letako5.1 Mengameli Jacob Zuma utawetfula inkhulumo Yekuvula Indlu Yavelonkhe Yebaholi Bendzabuko ePhalamende, eKapa mhlaka-5 Indlovulenkhulu 2015 (lamuhla).  Budlelwane lobusemkhatsini wahulumende nebaholi bendzabuko bubaluleke kakhulu ekucinisekiseni kutsi sakha imimango yasemaphandleni lenemandla, lengavunicala nalechubekela embili ngalokungenamkhawulo.5.2 IKhabhinethi yemukela kubuyiswa kwematsambo  emachawe emzabalazo  JB Marks na-Moses Kotane eNingizimu Afrika asuswa e-Russia lapho betingcwatjwe iminyaka lenge-42 leyendlulile.  Labaholi labebasebentela sive ngekutinikela, labatsatfwa ngekutsi bobabe bemzabalazo wenkhululeko futsi bafaka inshisekelo bosibindzigidzi labanjengabo-Nelson Mandela, Oliver Tambo na-Walter Sisulu, batawungcwatjwa ngekwelisiko lekungcwaba tikhulu tahulumende. Mengameli Jacob Zuma ukhiphe sicondziso sekutsi Umjeka Wavelonkhe utawundiziswa emkhatsini kusukela mhlaka-9 Indlovullenkhulu kute kube nguntsambama mhlaka- 22 Indlovulenkhulu 2015.  Moses Kotane utawungcwatjwa kabusha ePella, eNyakatfo Nshonalanga mhlaka-14 Indlovulenkhulu 2015 bese kutsi JB Marks utawungcwatjelwa eVentersdorp, eNyakatfo Nshonalanga  mhlaka-22 Indlovulenkhulu 2015. Kubuyiswa kwabo kuyincenye yekutinikela kwahulumende ekubuyiseni onkhe emachawe etfu lashonela emaveni angaphandle. Kulomnyaka lophelile matsambo entsatseli lengusosatiwako lobekalwa nelubandlululo Nat Nakasa nawo abuyiswa ngemphumelelo esuswa e-New York kutewungcwatjwa kabusha e-Heroes Acre eChesterville, e-Durban.5.3 IKhabhinethi yemukela  umkhankhaso lomkhulu lohlanganisiwe wekubukisiswa nekuhlolwa kweSifo Semaphaphu (i-TB)  lotawetfulwa Lisekela LaMengameli Cyril Ramaphosa mhlaka-24 Indlovulenkhulu 2015 lekuLusuku lwe-TB Lwemhlaba, eSigodzini sase-Dr Kenneth Kaunda Esifundzeni saseNyakatfo Nshonalanga   ngaphansi kwengcikitsi letsi  Kuphelisa lubhubhane lwe-TB lwaseNingizimu Afrika: Kuphangisa kuphendvula kwetfu kuBantfu Lababalulekile . Lomkhankhaso wemphilo yonkhe utawubutsanisa ndzawonye bonkhe bantfu baseNingizimu Afrika ikakhulu labo labahlala emimangweni lenetimayini, bantfu labasemajele (tiboshwa) nasetindzaweni letimajele kanye nemfundvo letfutfukisa bantfwana labasesebancane kutsi babukisiswe babuye futsi bahlolelwe i-TB. Kuleminyaka lesihlanu leyendlulile kwehanjwe umgamu lomudze kucinisa lisukusebenta lahulumende lekulawula i-TB ngekukhulisa lizinga lekubukisisa nekuhola ikakhulu ngekusebentisa umkhankhaso Wekwelulekwa ngeSandvulelangculazi (i-HIV) Nekuhlolwa. Kubukisiswa nekuhlolwa sekukhushulwe lizinga ngekwetfulwa kweluhlelo lwekuhlola lulusheshisa kukhipha imiphumela ye-TB kanye ne-TB legwanyiswe tidzakamiva tekwelapha.5.4 IKhabhinethi idvumisa kutinikela kwabothishela betfu, ngekutsi ngaphandle kwabo besingeke sikwati kuzuza imigomo yetfu yavelonkhe leminyenti. Kuphakanyiswa Kwemiklomelo Yekufundzisa Yavelonkhe kubonga ligalelo lelivelele lelentiwa bothishela ekutfutfukiseni live letfu; leMiklomelo itawunikwa labo labafanele mhlaka-7 Indlovulenkhulu 2015 e-Gallagher Estate, e-Midrand. Litiko Lemfundvo Lesisekelo libamba lomkhosi wemnyaka kubonga tingcweti tabothishela letitimele naletisebenta ngekutikhandla.5.5 Indvuna Yetemanti Nekutfutfwa Kwendle Nomvula Mokonyane utawetfula Liviki Lemanti Lavelonkhe etindzaweni letihlaselwe somiso KwaDukuza KwaZulu-Natal mhlaka-16 Indlovulenkhulu 2015 ngaphansi kwengcikitsi:  Kute Lokungatsatsa Indzawo Yemanti . Leliviki lemanti litawuphetsa ngeLusuku Lwemanti Lwemhlaba mhlaka-22 Indlovulenkhulu 2015. Lomkhankhaso utawufundzisa bantfu baseNingizimu Afrika ngekubaluleka kwemanti kanye nesidzingo sekulawulwa ngenchubekela embili lengenamkhawulo kwalemcebo loyindlala. IKhabhinethi ikhumbuta bonkhe bantfu baseNingizimu Afrika kutsi sihlala eveni lapho khona emanti ayindlala iphindze futsi icele bonkhe bantfu kutsi bawonge ngekutsi balungise onkhe emphayiphi lavutako baphindze bantjintje netindlela tekuphila tibe nguletonga emanti.5.6 NgeLisontfo, mhlaka-8 Indlovulenkhulu, kutawube kuhlonishwa Lusuku Lwemakhosikati  Lwemave Emhlaba (i-IWD) lekulusuku loluvame kusetjentiswa njalo ngemnyaka emhlabeni wonkhe jikelele kuyeketa inchubekela embili leyentiwe, nesimemo sekutsi kwentiwe tingucuko kuphindze futsi kugujwe tento letihle tekuba nesibindzi nekutimisela lokwentiwa bomake labetayelekile labadlala indzima levelele kakhulu emilandvweni yemimango nemave abo. Litiko Labomake litawuhola kugujwa kwemkhosi we-IWD eLanga High School ngaphansi kwengcikitsi letsi Emalungelo Abomake Ngemalungelo Eluntfu: Sisonkhe Sichubekisela iNingizimu Afrika Lete Ludlame Embili. Lengcikitsi ihambisana nengcikitsi yaMhlabuhlangene letsi: Kulingana Kwabomake yinchubekela embili yawonkhe wonkhe! Kanye nesimemetelo seNhlangano Yebunye be-Afrika semnyaka wa-2015 lesitsi  Umnyaka Wekuhlonyiswa Kwabomake Nekutfutfuka lokucondziswe ku-Ajenda ya-2063 . Lolusuku lotawusetjentiselwa kwetfula luhlelo lwekucocisana lweTifundza neLwavelonkhe lolutawucala kusebenta ngenyanga yeNhlaba. Kwendvulela umbiko lomayelana nesimo sabomake lotawetfulwa nguMengameli mhlaka-9  Ingci.5.7 IKhabhinethi imema Betindzaba baseNingizimu Afrika kutsi bafake emagama alababakhetsela kutfola imiklomelo yemcudzelwano we-2015 SADC Media Awards. Lusuku lwekuvala kufakwa kwemagama ngumhlaka-31 Indlovulenkhulu 2015 futsi nawufuna lwatiso lolubanti luyatfolakala kuwebhusayithi yeLitiko Letekuchumana: www.doc.gov.za. Lemiklomelo ihlanganisa timiso letihlelekile tabohulumende be-SADC, umngangomvama, labafundzile, tisebenti nebetindzaba. Igcugcutela kuhlangana kwetigodzi nekusebentisana ngekugcugcutela labasebenta ngetindzaba emaveni langemalunga kutsi akhulume ngetindzaba letimayelana nalesigodzi. Lomcudzelwano uphindze futsi ufaka ekhatsi Umklomelo Webetindzaba Temanti lohlonipha tindzaba temanti letigcugcutela Kuphatfwa Kwemtfombo Wemanti esigodzini se-SADC.6 Kubekwa etikhundleniKonkhe kubekwa etikhundleni kutawuya ngekucinisekiswa kweticu temfundvo nekuhlungwa lokufanele.6.1 Mnu. Mayihlome Tshwete lobekwe waba Lisekela Lemcondzisi Jikelele: Luphiko Lwetekuchumana kuLitiko Letasekhaya.6.2 Mk. CM Mogotsi njengeLisekela Lemcondzisi Jikelele kuLitiko Letebuciko Nemasiko 6.3 Mnu. Vusimuzi Philemon Madonsela  Kwelulwa Kwekontileka njengeMcondzisi Jikelele kuLitiko Letekubusa Ngekubambisana Netendzabuko.7 Bacondzisi labangekho Kusigungu Lesiphetse beBhodi ye-ZA Domain name Authority (i-ZADNA)7.1 Mk. N Dhevcharran  (Sihlalo)7.2 Dkt. NYH Mzizana7.3 Mnu. AM Brooks7.4 Mnu. NM Msibi7.5 Adv. MJ Ralefatane7.6 Mnu. MR Khumalo7.8 Dkt. YKN Mohutsioa-Mathabathe7.9 Mk.  MO Morata7.10 Mnu. J Tshipa8 Emalunga Langekho Kusigungu Lesiphetse kuBhodi ye-BroadBand Infraco8.1 Mnu. BMC Ngcobo (Sihlalo)8.2 Mk. MM Maponya8.3 Dkt. A Githiari8.4 Mk. N Selamolela9 Bacondzisi Labangekho kuSigungu Lesiphetse kuBhodi ye-SENTECH9.1 Mnu. MA Mello (Sihlalo)9.2 Mnu. SM Radebe9.3 Mnu. LC Mtimde10 Ibhodi ye-South African National Biodiversity Institute(i-SANBI)10.1 Mk. MNE Magomola (Sihlalo)10.2 Dkt. ST Cornelius10.3 Dkt. JM Matjila10.4 Mk. BD Ngidi10.5 Mnu. S Gounden10.6 Mk. NN Mnqeta10.7 Mk. T Godongwana10.8 Prof. BW van Wilgen10.9 Dkt. YN Seleti10.10 Mk. S Mancotywa10.11 Mk. TE Abrahamse11 Ibhodi Yemapaki Yavelonkhe yaseNIngizimu Afrika (i-SANParks)11.1 Mk. J Yawitch   (Sihlalo)11.2 Dkt. K Njobe11.3 Mnu. ET Khumalo11.4 Dkt. CG Olver11.5 Mk. F Futwa11.6 Mk. BD Ferguson11.7 Mnu. M India11.8 Mnu. L Zitha11.9 Dkt. M Matlou11.10 Mnu. MT Mokono11.11 Dkt. N Mzilikazi11.12 Mk. T Semane11.13 Mk. JE McCourt11.14 Mnu. FG Mketeni12 Emalunga langekho Kusigungu Lesiphetse ku-Ejensi Yetemigwaco yaseNingizimu Afrika (i-SANRAL)12.1 Mnu. R Morar (Sihlalo)12.2 Mk. A Lawless12.3 Mk. ZJ Kganyago12.4 Mnu. M Matete12.5 Mk. D Mashile-Nkosi13 Bacondzisi Labangekho kuSigungu Lesiphetse kuBhodi Yetikhumulo Tetindizamshini yaseNingizimu Afrika (i-ACSA)13.1 Mnu. SD Macozoma (Sihlalo)13.2 Dkt. MS Mabela13.3 Mk. S Simelane13.4 Mk. MK MatlouSitatimende sikhishwe: Litiko LetekuchumanaImibuto ingacondziswa ku: Mk. Phumla Williams (Libambe laSomlomo weKhabhinethi)Makhalekhikhini: 083 501 0139"
Sitatimende semhlangano weKhabhinethi wamhla ti-18 Indlovulenkhulu 2015,19 Mar 2015,https://www.gov.za/speeches/statement-cabinet-meeting-held-18-march-2015-19-mar-2015-0000,https://www.gov.za/ss/speeches/sitatimende-semhlangano-wekhabhinethi-wamhla-ti-18-indlovulenkhulu-2015-19-mar-2015-0000,"1. Kwendlula emhlabeni kweNdvuna Ohm Collins Chabane1.1. IKhabhinethi idzabukile ngekwendlula emhlabeni ngekutuma kweNdvuna Chabane kanye nabologadza bakhe, boSayitjeni Lesiba Samuel Sekele kanye naMareme Lawrence Lentsoane, labashonele engotini yemoto leshacisa lugogo ngeLisontfo, mhla ti-15 Indlovulenkhulu 2015. Hulumende kanye nebantfu baseNingizimu Afrika batawulikhumbula kakhulu ligalelo lalesisebenti sebantfu lebesihlala njalo sitibophelele ekwakheni iNingizimu Afrika lencono kwadzimate kwaba sekufeni.Njengelilunga Lekhabhinethi, iNdvuna Yetemisebenti Yahulumende Nekuphatsa kwayo lengasekho itawungcwatjwa ngeMngcwabo Wembuso Welizinga 1. Umngcwabo utakuba ngeMgcibelo, mhla tinge-21 Indlovulenkhulu 2015 endzaweni yaseXikundu kaMalamulele, eLimpopo. IKhabhinethi yendlulisa kuvelana kwayo nemindeni kanye nebangani beNdvuna lengasekho kanye nabologadza bayo lababili.2. Kufezekiswa Kwetinhlelo Tahulumende Letibalulekile2.1. Mengameli Jacob Zuma utawuhola imigubho yekubungata ema-50 eminyaka yekusungulwa kwelucwaningo lwemguculi wemandla enozi eNingizimu Afrika i- SAFARI-1 lechutjwa nguMlawuli Wavelonkhe Wemandla Agezi eNingizimu Afrika (i-NERSA) ePelindaba dvutane nasePitoli. Kusukela kwagunyatwa mhla ti-18 Indlovulenkhulu 1965, lomguculi wemandla, lokungumkhiciti lomkhulu wetincenye letifanako temaprothoni kutekwelapha kanye nasetimbonini lokwentelwa kusetjentiswa lapha ekhaya kanye nasemaveni emhlaba, kutfole kunconywa lokunyenti kwaphindze kwavunywa emaveni emhlaba. Lomguculi wemandla uphindze wadlala indzima lebaluleke kakhulu ekucwaningeni, ekutfutfukiseni nasekufundzeni ngenozi wabuye wabeka iNingizimu Afrika embili ekutfutfukisweni kwesayensi.2.2. IKhabhinethi ibita bahlali baseNingizimu Afrika kutsi bakhetse bantfu labafanele kusebenta kuKhomishani Yavelonkhe Yekuhlela ngembi kwelusuku lwekugcina lwamhlaka ti-10 Mabasa 2015. Likhomishani lelisha litawugcila ekwelulekeni hulumende kutsi angalwetfula kancono kanjani Luhlelo Lwavelonkhe Lwentfutfuko (i-NDP). Ngetulu kwaloko, litawuphindze lisite ekutfutfukiseni tinhlelo letenabile etinhlakeni letitsite letidzinga kugcila lokucondzile ekuchubeni kukhuliswa kwetemnotfo, kuguculwa kwetemnotfo lokunemandla kanye nentfutfuko lesimeme. Lolunye lwatiso mayelana neluhlelo lwekukhetsa luyatfolakala ku: www.thepresidency.gov.za3. Tincumo teKhabhinethi letibalulekile3.1. IKhabhinethi ivume setfulo lesentiwe ePhalamende sekucitjiyelwa Kwemtsetfo wase-Rome Wenkantolo Yemave Emhlaba Yetebugebengu (i-ICC) kutsi ivunywe. Lokuchibiyela kufaka ekhatsi inchazelo yebugebengu eMtsetfweni wase-Rome wendluzula kanye naleminye imitsetfo lengetiwa lesho bugebengu lobenteka kutemphi eMtsetfweni wase-Rome leyavunywa Ngubandlakhulu Wetinhlangano Temibuso (eKampala, e-Uganda mhla ti-11 Inhlaba 2010).Kuvunywa kwaletichibiyelo eMtsetfweni wase-Rome lokwentiwe yiNingizimu Afrika kukhombisa kutibophelela kwahulumende ekulweni nebugebengu lobunemandla lobucondziswe eluntfwini kanye nemacala endluzula nakentiwa ngekhatsi nome ngephandle kwelive lakitsi. 4. Tincumo teKhabhinethi etindzabeni tanyalo4.1. IKhabhinethi yatiswe ngetimphendvulo tetiwombe takamuva tekuklanywa kwetindzawo lokuhlongotwako yavuma kutsi lenkhulumiswano leshisako iyincenye lebaluleke kakhulu yentsandvo yetfu yelinyenti. Njengobe kunabomasipala labatsite labatfola bumatima ekwetfuleni tinsita kantsi abakasimami ngenca yekungatfoli imali leyanele lengenako kanye nekuphatsa ngalokungakafaneli, kuklanywa kweminyele yabomasipala kuhlala kubuyeketwa njalo.Letingucuko letihlongotwako ticala tihlolisiswe Libhodi Lekuklanywa Kweminyele Yabomasipala (i-MDB), leyetfweswe umsebenti wekuncuma ngekuklanywa kweminyele yabomasipala ngekuya kwaHulumende Wasekhaya: Umtsetfo Wekuklanywa Kweminyele Yabomasipala, 1998 (Umtsetfo 27 wanga-1998) kanye neMtsetfosisekelo waseRiphabhulikhi yaseNingizimu Afrika wanga-1996. Njengemtimba lotimele, tinhlelo te-MDB atigodli lutfo futsi tenta kube nekukhulumisana. IKhabhinethi igcugcutela imimango kutsi itibandzakanye ngekukhutsala kuletinhlelo. IKhabhinethi ihlaba kusetjentiswa kwemibhikisho leneludlame njengendlela yekusombulula kungevami etindzabeni tekuklanywa kwetindzawo. Umsebenti we-MDB uyincenye lebaluleke kakhulu yemcondvo wahulumende Wekubuyela Kusicalonchanti kute kucinisekiswe kwetfulwa kwetinsita lokuncono emimangweni.4.2. IKhabhinethi ihalalisela bahlali baseLesotho ngekwendlulisela emandla ngalokungenatihibe yaphindze yabacela kutsi basebentisane kute kutfolakale kuthula kwalomphela kanye nekutfutfukiswa kwetemenotfo. IKhabhinethi iphindze yahalalisela Ndvunakhulu lomusha weMbuso waseLesotho, uMhlonishwa Pakalitha Mosisili ekukhetfweni kwakhe nasekugcotjweni kwakhe lokwenteka ngeLesibili, mhla ti-17 Indlovulenkhulu 2015, lokwahanjelwa nguMhlonishwa Mengameli kanye neLisekelamengameli Cyril Ramaphosa.IKhabhinethi ihalalisele Lisekelamengameli ngendzima leliyidlalile leholele ekubanjweni kwelukhetfo loluyimphumelelo eMbusweni waseLesotho. Iphindze yabonga indzima ledlalwe Ngemave Latfutfukako ase-Afrika leseNingizimu (i-SADC) ekuhlahleni indlela yelucolo kanye nekukhetfwa kwahulumende lomusha. IKhabhinethi iphindze yabika ngekutibophelela kweNingizimu Afrika ekuchubekeni nekusebentisana neMbuso waseLesotho kute kuchutjelwe embili budlelwane lobuvele bukhona ngekutsi kugcilwe ekuciniseni kubambisana kutemnotfo nakutenhlalo lokutawuholela ekwenteni ncono timphilo tebantfu.5. Imikhosi letako5.1. Lisekelamengameli Ramaphosa litawuhambela Umgubho wema-50 Wekutfola Kutimela kweRiphabhulikhi yase-Namibia, lokufaka ekhatsi kugcotjwa kwaMengameli Hage Geingob e-Windhoek mhla ti-21 Indlovulenkhulu 2015. IKhabhinethi itusa i-Namibia emigubheni yawo yeminyaka le-25 kanye naMengameli Geingob ngekuba yiNhloko Yembuso yaleliya live yesitsatfu. 5.2. Mengameli Zuma utawuvakashelwa nguMengameli waseZimbabwe kusukela mhla ti-8 kuya kumhla ti-9 Mabasa 2015 ePitoli. Loluhambo lutawuholela eNkhundleni Yetemabhizinisi emkhatsini weNingizimu Afrika ne-Zimbabwe lehlelelwe mhla ti-9 Mabasa 2015, lehlose kwenyusa kuhwebelana nekusisa emkhatsini walamave lamabili.5.3. Mengameli Zuma mhla ti-19 Indlovulenkhulu 2015 utawetfula titimela letinge-95 ePitoli letakhiwe njengencenye yeluhlelo lwekusisa kwe-Transnet kwetigidzigidzi leti-R300 kute kuvuselelwe kabusha sakhiwonchanti setekutfutsa salelive. Ngesikhatsi sekusebenta kwaloluhlelo lwekusisa kutakwakheka imisebenti leminyenti kantsi emabhizinisi endzawo atawuzuza  ekwenteni imikhicito yasekhaya, ekutfutfukisweni kwemakhono kanye nasekwendluliseleni ithekhinoloji.Letitimela letinsha titawusita ekubukaneni neluhlelo lwaloliwe lwalelive lolusalele emuva tiphindze tisite ekwenteni ncono kusebenta ngalokufanele nangalokuyimphumelelo kweluhlelochumano lwetfu lwaloliwe. Lokwetfulwa kwaletitimela kuphindze futsi kube yinkhomba yemsebenti we-Transnet Webunjiyela kutsi abe ngumkhiciti wemphahla lensha losebenta ngalokuphelele njengobe titimela letinge-85 taleto letakhiwe takhicitwa esikhungweni sayo lesise- Koedoespoort, dvutane nasePitoli.                                                                                                                                                    5.4. Mengameli Zuma utawuvula Umhlangano Wabosotimboni Labamnyama lotakwenteka mhla ti-25 kuya kumhla ti-26 Indlovulenkhulu 2015 e-Gallagher Convention Centre, e-Midrand, njengencenye yekutibophelela kwahulumende ekutfutfukiseni bosotimboni labamnyama kulelive. Lomhlangano utawuvusa tinkhulumiswano emkhatsini kwemkhakha wahulumende newangasese kute kutfutfukiswe bosotimboni labamnyama, kuphindze kuguculwe ngemandla kubuye kwakhiwe umnotfo kute kube nekukhula lokuhlanganisile.5.5. Mengameli Zuma utawetfula inkhulumo Emhlanganweni Wemalunga Avelonkhe (NMA) Enhlangano Yabohulumende Basekhaya baseNingizimu Afrika (i-SALGA), letawubanjelwa e-Gallagher Convention Centre, e-Midrand kusukela mhla tinge-24 kuya kumhla tinge-26 Indlovulenkhulu 2015. I-NMA itawubhekisa esimeni sabohulumende basekhaya ngemuva kweminyaka le-15 iphindze icoce ngetindlelalisu tekubukana nekwetfulwa kwetinsita, kuhlonyiswa ngemakhono, inkhohlakalo kanye netindzaba letimayelana nekuklanywa kwabomasipala. Lomhlangano utawubanjwa ngephasi kwengcikitsi letsi:  Iminyaka le-15 Yabohulumende Basekhaya Bentsandvo Yelinyenti   Intsandvo Yelinyenti Yasekhaya Lehlanganisako Nalejulisa Ngalokunemandla, Letfutfukisako kanye Nalecondziswe Kubantfu .5.6. Bahlali baseNingizimu Afrika batewugubha umcimbi weLusuku Lwemalungelo Eluntfu mhla ti-21 Indlovulenkhulu 2015 eTinarha, eMphumalanga Kapa ngephasi kwengcikitsi letsi:  Kugubha Umculu Wenkhululeko, Kujabulela Emalungelo Eluntfu Lalinganako Awonkhewonkhe . Lemicimbi itawunika bonkhe bahlali baseNingizimu Afrika inkhundla yekukhumbula kutinikela lobekuhambisana nemzabalazo wentsandvo yelinyenti kanye nekutibophelela kwetfu ekutfutfukiseni emalungelo eluntfu lavikelwe kuMtsetfosisekelo.IKhabhinethi ibita bonkhe bahlali baseNingizimu Afrika kutsi bagubhe lolusuku lolubaluleke nakangaka ngekwenta kutsi kube nekubumbana lokukhulu kutenhlalo kanye nekwakha sive. Njengencenye Yenyanga Yemalungelo Eluntfu, tinkhulumiswano temmango titawubanjwa kuto tonkhe tifundza kute kukukhutsatwe kukhulumisana emkhatsini kwemimango ngetimo letehlukene. Loku kutawuvetwa Emhlanganweni Wavelonkhe Wekubika Ngekubumbana Kutenhlalo kanye Nekubeka Liso lotawubanjwa mhla ti-30 Indlovulenkhulu 2015 eBhayi.5.7. Litiko Lekutfutfukiswa Kwetenhlalakahle litawubamba Umhlangano Wavelonkhe Wemsebenti Wetenhlalakahle kusukela mhlaka-24 kuya kumhlaka-26 Indlovulenkhulu 2015 e-International Convention Centre e-Durban ngephasi kwengcikitsi letsi:  Kuvuselela kabusha umsebenti wetenhlalakahle eNingizimu Afrika .Lomhlangano utawuphuma netiphakamiso kanye nekungenelela lokudzingekako kute kubukanwe nemtselela lokhona emsebentini wetenhlalakahle uphindze uhambisane neligunya lwekwenta kutsi kutfutfukiswe bungcweti balomkhakha kute wesekele ingucuko lenemandla kutenhlalomnotfo. Kute kuphumeleliswe loku, litiko lineluhlelo lwemfundzate lolutawusita bafundzi ngetimali kute bafundzele tetenhlalakahle emanyuvesi.5.8. Litiko Letekutfutfukiswa Kwetenhlalakahle litawuphindze libambe Ingcungcutsela Yesibili Yekulwa Nenkhohlakalo kusukela mhla ti-30 kuya kumhla ti-31 Indlovulenkhulu 2015 e-St George s Hotel, e-Centurion ngephasi kwengcikitsi letsi:  Kucinisekisa emalungelo eluntfu awonkhe wonkhe ngeluhlelo lwetibonelelo tahulumende letite inkhohlakalo . Lengcungcutsela itawuhlola tindlela letisetjentiswa njenganyalo nenhloso yekucedza inkhohlakalo eluhlelweni lwetibonelelo tahulumende. 5.9. IKhabhinethi yemukela kubanjwa Kwemdlalo we-basketball Wemave Lamane lotawudlalelwa eNkhundleni i-Wembley, eJozi kusukela mhla ti-19 kuya kumhlaka-22 Indlovulenkhulu 2015. Lomdlalo utawuhlanganisa ndzawonye emacembu alabakhulu labadvuna baseNingizimu Afrika, e-Nigeria, e-Mozambique kanye n-eKenya kuloku lokuhloswe kutsi kube ngumdlalo wemnyaka.5.10. IKhabhinethi ihalalisela licembu lakitsi lekhilikithi, lelindlulele emdlalweni lowandvulela wemancamu ngekuncoba i-Sri Lanka ngemawikhethi layimfica eMdlalweni Wendzebe Yemhlaba. Sifisela lelicembu kanye nemceceshi walo lokuhle njengobe bachubeka nalomchudzelwano.6. Kubekwa etikhundleniKonkhe kucashwa kutakuya ngekucinisekiswa kweticu kanye nemarekhodi lafanele ebumsulwa.6.1. Libhodi Letemanti:a.    Adv Tintswalo Annah Nana Makhubele (Sihlalo);b.    Mk Lindelwa Mbanjwa (Lisekelasihlalo);c.    Mnu. Pumezo Malik Mpumelelo Jonas;d.    Mk Maleho Margaret Nkomo;e.    Prof Tumai Murombo, kanye naf.     Mnu. Ferdinand Zondagh.6.2.  Tiphatsimandla Letilawula Tetindlu Tekuhlalisa Bantfua.    Ahmed Essop Vawda (Sihlalo kantsi uyaphindvwa kukhetfwa);b.    Shadrack Kabelo Ganda;c.    Itumeleng William Kotsoane;d.    Kelikile Elva Kwinana;e.    Maphuti Justine Lamola (uyaphindvwa kukhetfwa);f.     Nontutuzelo Nomtandazo Mbiza (uyaphindvwa kukhetfwa);g.    Mandla Mdludlu;h.    Rose Sessie Molokoane;i.     Manye Richard Moroka;j.     Zolile Thando Ngcakani;k.    Zikiswa Zandile Ntlangula, kanye nal.     Phakamile Worrel Weekes Ximiya.6.3. Sikhungo Savelonkhe Sebetindzaba Te-elekthroniki saseNingizimu Afrika (i-NEMISA)Kuphindvwa kukhetselwa eBhodini ye-NEMISA Kwebacondzisi Labangekho kuSigungu:a.    Mnu. Thami ka Plaatjieb.    Dkt. Molatelo Maloka.6.4. Likomiti Lekweluleka Letinhlelo Telihhovisi Lemtselisia.   Lijaji Frank Kroon (Sihlalo);b.   Adv Selby Mfanelo Mbenenge (Lisekelasihlalo);c.   Adv Roedolf Mastenbroek;d.   Mnu,. Lazarus Docter Mokoena, kanye nae.   Mk Mmakgolo Meta Maponya.6.5. Umkhakha Wahulumende Wekuphatfwa Kwemfundvo Nekucecesha.Mk Gugu Dlamini njengeMphatsi Lomkhulu (i-CEO)6.6. Sikhungo Savelonkhe Sebetindzaba Te-elekthroniki saseNingizimu Afrika (NEMISA)Dkt. Ndivhoniswani Aaron Tshidzumba njengeMphatsi Lomkhulu (i-CEO).6.7. Sikhungo Selwati lweMbuso Lwethekhinoloji (i-SITA)Dkt. Setumo Mohapi njengeMphatsi Lomkhulu (i-CEO)6.8. Litiko Lesayensi NethekhinolojiMk Mohlago Flora Mokgohloa njengeLisekela Lemcondzisijikelele: Kuhlelwa Nekwesekelwa Kwesikhungo6.9. Inkhundla Yavelonkhe Yemkhakha Wetemtsetfo:a)    Mnu. Max Boqwana;b)    Mnu. Krish Govender;c)    Mnu. Jan Maree;d)    Mk Martha Mbhele;e)    Mk Janine Myburgh;f)     Mnu. Richard Scott;g)    Mnu. Lutendo Sigogo;h)    Mnu Jan Stemmett;i)     Adv Willem van der Linde SC;j)     Adv Ismail Jamie SC;k)    Adv Greg Harpur SC;l)     Adv Thami Ncongwane SC;m)   Adv Dali Mpofu SC;n)    Prof Managay Reddi;o)    Adv M A Hawyes;p)    Adv Samuel Mgiba;q)    Adv D Ntsebeza SC;r)     Adv Kgomotso Ditsebe Morokas)    Mk Namhla Thina Siwendut)     Adv Brian Nair, kanye nau)    Mnu. Uys Mathebula.Imibuto ingacondziswa ku:Phumla Williams (Libambela Lasomlomo weKhabhinethi)Makhalekhikhini: 083 501 0139"
Sitatimende semhlangano weKhabhinethi wamhla ti-15 Mabasa 2015,17 Apr 2015,https://www.gov.za/speeches/statement-cabinet-meeting-15-april-2015-17-apr-2015-0000,https://www.gov.za/ss/speeches/statement-cabinet-meeting-15-april-2015-17-apr-2015-0000,"1. Tehlakalo tekuhlaseka kwakamuva lokucondziswe kubantfu bekufika1.1 IKhabhinethi ihlaba kakhulu tento takamuva teludlame lolucondziswe kubantfu bekufika. Esikhatsini sanyalo, iKhabhinethi ifisa kwendlulisa emavi ekuvelana nemindeni yalabo labalahlekelwe timphilo tabo iphindze ifisele kwelulama lokusheshako kulabo labalimele. Akukho kudvumala nome kutfukutsela ngisho nalokunganani lokwenta kutsi lokuhlasela nekweba etitolo kube ngulokulungile. Njengobe siva tikhalo letetfulwa titakhamuti, ludlame lolucondziswe kulabanye bantfu ngete lwasombulula letikhalo. Ngale kwaloko, lusiveta kabi tsine njengebantfu, luphambana nemigomo kanye netisekelo telulawulo lwentsandvo yetfu yelinyenti. INingizimu Afrika ilwe nekubuswa ngulabanye kanye neLubandlululo ngekubambisana nalabanye bahlali base-Afrika kute kutsi lonkhe luntfu lwalelivekati luhlonishwe futsi luphatfwe ngesitfunti.1.2 Umtselela waloku kuhlasela unemiphumela lemibi kakhulu  ebudlelwaneni betfu kutemnotfo, kutenhlalo nakutepolitiki nelivekati kanye nemhlaba wonkhe. Tinkampani taseNingizimu Afrika letichuba emabhizinisi ato ngemphumelelo elivenikati letisita ngekufaka sandla kumalingena yetfu naletisimamisa umnotfo wetfu nato tingakhinyabeteka ngalokufanako. Kamuva nje, baculi baseNingizimu Afrika labebatawukhombisa emakhono abo kutemculo ngaphandle kweminyele yelive lakitsi, labafaka ekhatsi iBigNuz eZimbabwe, Kelly Khumalo naCassper eLondon, emakhonsathi abo akhanseliwe ngenca yaloku kuhlasela. Imimango yetfu leminyenti incike etitolo tebekufika kute itsenge tintfo lebatidzingako letibalulekile kantsi nyalo isenkhingeni.Lamuhla, bantfu baseNingizimu Afrika bajabulela kuba seveni lelikhululekile, lekuyinkhululeko lebayitfola ngekufaka sandla kweMave ase-Afrika lamanyenti. Ingcalabutfo yetfu lengasekho, Mengameli Oliver Tambo wanikwa indzawo yekuhlala sikhatsi lesiminyaka lecishe ibe ngema-30 eZambia kanye nalabanye bahlali baseNingizimu Afrika labanyenti labebasekudzingisweni. Emave akitsi ase-Afrika, awazange akhoselise bantfu bakitsi kuphela, aphindze afaka sandla ngetisetjentiswa kantsi lamanye akukhokhela loko ngekulahlekelwa takhamiti tawo emtameni wekutsi iNingizimu Afrika itfole intsandvolinyenti. INingizimu Afrika ngete yabuyiselwa emuva ekulandzeleni umbononchanti Welubumbano Lwe-Afrika njengobe ufinyetwe Eluhlelweni lweBunye be-Afrika (i-AU) langa-2063, lokungumbononchanti lowalandzelwa bokhokho betfu boKwame Nkrumah, Nnamdi Azikiwe, Mwalimu Julius Nyerere naNelson Mandela. Mengameli Jacob Zuma unikete Tindvuna Tenhlanganisela Yetebulungiswa, Kulwa Nebugebengu kanye Netekuphepha neNdvuna Yetekutfutfukiswa Kwemabhizinisi Lamancane, Tekuhwebelana Netetimboni kanye neNdvuna Yetekutfutfukiswa Kwetenhlalakahle umsebenti wekucocisana nato tonkhe tinhlangotsi letitsintsekako kute kutfolakale sisombululo. Letindvuna tiphindze tanikwa umsebenti wekubukana netimo tenhlalo netemnotfo letibonakala kungito sisusa saloku kuhlasela, ngenhloso yekutsi loludzaba lulungiswe ulomphela nangalokuphelele. Mengameli uphindze wamemetela tindlela letitsetfwe nguMbutfo Wetekuvikela waseNingizimu Afrika kute kube nekulawuleka eminyeleni yetfu.IKhabhinethi ibita yonkhe imimango, tinhlangano nebantfu kutsi babambisane ekulweni naloku kuhlasela. INingizimu Afrika ayisilo live lelineludlame ngako ngete lavunyelwa lidlandzana lebantfu kutsi libeke lelive engcupheni. Ludlame ngete lwaba sisombululo setinkinga kunome ngumuphi ummango kantsi ngete lwaba sisombululo eNingizimu Afrika. Loko ngete kwenteka ngaphansi kweligama letfu!2. Imifanekiso lebunjiwe2.1 IKhabhinethi yatiswe ngesincumo sebaphatsi benyuvesi sekususa umfanekiso lobunjiwe waRhodes ekhampasini yaseNyuvesi yaseKapa. INingizimu Afrika kuleminyakalishumi lemibili leyengcile yatsatsa tinyatselo letinkhulu tekucinisekisa kutsi timphawu temlandvo wetfu tikhombisa kwehlukaniswa ngekwebantfu kwelive lakitsi kanye neluntjintjo lwentsandvo yetfu yelinyenti. IKhabhinethi icaphele, kutsi luhambo lwekususa timphawu kanye nemagama laletsa buhlungu eliveni lakitsi alukabi ngulolunonopha kakhulu. IKhabhinethi yatiswe yaphindze yagcugcutela tinkhulumiswano letibanti leticale ngeluntjintjo emmangweni wakitsi, icaphela kutsi luntjintjo alukabi nekunonopha lokukhulu siyakuvisisa kudvumala kwebafundzi. Ngako sibagcugcutela kutsi balandzele tinhlelo njengobe tibekwa yimitsetfo yetfu.     2.2 IKhabhinethi ibita bahlali baseNingizimu Afrika kutsi batibandzakanye eluhlelweni loluchubekako loluholwa Litiko Letebuciko Nemasiko lolumayelana nemagugu kanye nekwakha sive. Bahlali baseNingizimu Afrika bakhunjutwa kutsi Umtsetfo Wavelonkhe Wemitfombo Yemagugu wanga-1999 ucacisa ngetindlelanchubo lokumele tilandzelwe nakumele kususwe nome kubekwe kulenye indzawo umfanekiso lobunjiwe.3. Kuvakasha Kwembuso waseZimbabwe3.1 IKhabhinethi yemukela kuvakasha ngalokuyimphumelelo kweMbuso waseZimbabwe lobewuholwa nguMengameli Robert Gabriel Mugabe. INingizimu Afrika neZimbabwe banemlandvo wesikhatsi lesidze wekusebentisana kulesifundza kanye nekubambana kutemasiko. Bantfu baseZimbabwe badlale indzima lebalulekile emlandvweni ekwesekeleni imphi yekulwa nelubandlululo eNingizimu Afrika. Lokuvakasha kwenyuse budlelwane balamave ngekutsi kusungulwe iKhomishini Yavelonkhe Yalamave Lamabili kanye nekusayinwa kwetivumelwano letintsatfu kanye Netivumelwano Tekuvisisana (i-MoU) lemibili.Sivumelwano Sekusungulwa kweKhomishini Yavelonkhe Yalamave Lamabili yenyusa kusebentisa lokuhleliwe emkhatsini walamave ikuyise ezingeni lelisetulu ngemhlangano Wetinhloko Temibuso lemibili kwekubuketa inchubekelembili etivumelwaneni lekuvunyelenwe ngato emkhatsini walamave lamabili.Sivumelwano Sekusebentisana Ekulawulweni Kwemitfombo Yemanti kanye nekusungulwa kusebenta kweKhomishini Lehlangene Yetemanti sitawukhutsata kusebentisana ekuhlelweni kwemitfombo yetemanti, kutfutfukisa nekulawula ngemoya wekuvisisana nekuzuza. Lamave lamabili atakwenta lucwaningo ngekubambisana ngenhloso yekutfola emandla emitfombo yemanti emifula yaseZimbabwe kute inikete iRiphabhulikhi yaseNingizimu Afrika emanti; kanye nekusungula ngekubambisana imiklamo yemanti, letakuba nemtselela lomuhle ekuvuleni ematfuba emisebenti, ekuntjintjeni kwetemnotfo nasekutfutfukisweni kanye nasekwendluliselweni kwemakhono. Sivumelwano Mayelana Nekusitana emkhatsini Wekulawulwa Kweminyele   Sakha sisekelo sekusungula ligede linye lemnyele. Lesi sibonelo lesivamile emaveni emhlaba lesichutjwa Yinhlangano Yemnyele Emhlabeni. Inhloso yaso ngukwenta kutsi lobuphatsi lobubili bukwati kuntjintjiselana ngelwatiso, kwesekelana ngetidzingo temsebenti kanye nekubeka liso, kuvakasha nekuphenya ngekubambisana kanye nekubambisana ekwenteni umsebenti ngalokuyimphumelelo. Sivumelwano Sekuvisisana Ekukhulumisaneni Ngetebusomachinga utawusungula indlela yetinkhulumiswano letenteka njalo tebusomachinga etindzabeni te-Afrika kanye nakuletinye tindzaba lamave omabili lanenshisekelo kuto. Inhloso lenkhulu yale-MoU kusungula indlela yekucocisana kutebusomachinga etindzabeni tekucinisa budlelwane emkhatsini walamave, tekuvikeleka nekubambisana e-Afrika.Sivumelwano Sekuvisisana Ekubambisaneni Kutekuhwebelana uhlose kwakha inkhundla emkhatsini walamave lamabili yekucocisana nekwabelana ngelwati lokutawufukula kutfutfukiswa kwemnotfo. Lamave avumile kubambisana ngekukhutsata kuhwebelana, kusonjululwa kwetihibe kutekuhwebelana kanye nekwakha emandla emsebentini loceceshelwe emikhakheni leyehlukene lekhonjiwe kanye nasekutfutfukisweni kwemakhono lavamile.4. INyuvesi Yesayensi Yetemphilo iSefako Makgatho4.1 IKhabhinethi yemukela ukuvulwa ngekusemtsetfweni kweNyuvesi Yesayensi Yetemphilo iSefako Makgatho (i-SMU) nguMengameli Jacob Zuma eGa-Rankuwa, eGauteng mhla ti-14 Mabasa 2015. Lenyuvesi lehlanganisa ikhampasi lendzala i-Medunsa yeNyuvesi yaseLimpopo, icale umnyaka wayo wekucala wekusebenta nga-2015 ngebafundzi labati-5 000.Kusungulwa kweNyuvesi iSefako Makgatho kuniketa litfuba lelihle lekutfutfukiswa nekuceceshwa kwesitukulwane lesisha setisebenti leticeceshiwe tetemphilo letitawuletsa umtselela lomuhle etimphilweni tebahlali labanyenti baseNingizimu Afrika labasancishwe ematfuba ngenca yebuphuya nekungakwati kufinyelela etinhlelweni tetemphilo. INyuvesi Yesayensi Yetemphilo iSefako Makgatho iyinyuvesi yekucala letimele yesayensi yetemphilo kusungulwa kulelive. Hulumende utawuchubeka nekusisa emfundvweni nasekutfutfukisweni kwemakhono njengemchubo losembili wekukhula nekutfutfukiswa kwemnotfo.5. Liviki Lekugcila ku-Imbizo5.1 IKhabhinethi yendlulise kubonga kwayo kubo bonkhe bahlali baseNingizimu Afrika labaphume ngebunyenti kuyewutibandzakanya ekukhulumisaneni ngco nalabamele hulumende Ngeliviki Lavelonkhe Lekugcila ku-Imbizo lebelinengcikitsi letsi  Sisonkhe sichubekisela iNingizimu Afrika Embili . Loku kukhombisa kukhula kwentsandvolinyenti lapho tonkhe takhamuti titibandzakanya ngekukhutsala emitameni lehlose kwenta hulumende atiphendvulele njengobe kubeka Luhlelo Lwekutfutfukisa Lwavelonkhe (i-NDP). Tikhulu tetembusave tikhulumisene nemimango tabuye tatfukulula timemetelo letentiwe nguMengameli Jacob Zuma Enkhulumeni yeBunjalo Belive yanga-2015.5.2 Imbizo iphindze yanika litfuba tikhulu tetembusave lekwabelana nebantfu ngetinhloso tahulumende tekwenta ncono kwetfulwa kwetinsita kanye nekulalela tinkinga letikhungetse imimango. Kubanjwe Timbizo letingetulu kwe-70 kusukela mhla ti-07 Mabasa kuya kumhla ti-12 Mabasa 2015. Letimbizo taphotfulwa mhla ti-12 Mabasa,  ngeMcimbi Wekwetfulwa Kwembizo  lobewunekucamba, lowabanjwa ngesikhatsi sinye tikhulu tetembusave letintsatfu etifundzeni letintsatfu.6. Tincumo teKhabhinethi letibalulekile6.1 IKhabhinethi yemukela imiphumela yelucwaningo lolwentiwe etikhalweni leti-161 091 kanye nemibuto lecondziswe Elucingweni Lwelihhovisi LaMengameli kusukela lwasungulwa ekupheleni kweNdlovulenkhulu 2013. Lucwaningo lusungule bunjalo betikhalo letiletfwa takhamuti, lwakhomba tingcikitsi kanye nekuhlelwa kwetindzaba kuhulumende wonkhe. Imiphumela ikhombe tintfo letinyenti letikhatsata takhamuti letivamile kuhulumende wonkhe.Imiphumela yelucwaningo itawusita ematiko ekuvisiseni kancono tindzaba letitsintsa imimango, kanye nelwati lolufanele loludzingwa yimimango. Kungenelela kutakwenta ncono indlela lesetfulela ngayo imimango tinsita.6.2 IKhabhinethi itfole umbiko lolungisiwe mayelana nekuhlatiywa kwekukhokhelwa kwebetfulimisebenti kungakapheli tinsuku letinge-30 kusukela elusukwini lwekufakwa kwema-invoyisi lafanele. IKhabhinethi yatiswe ngenchubekelembili leseyentiwe, kepha yaveta kukhatsateka kwayo kulamanye ematiko lasabukene netinsayeya.Luhlatiyo lolucatsanisako Lwematiko Avelonkhe emkhatsi waBhimbidvwane ne-Imphala 2013 kuya kuBhimbidvwane ne-Imphala 2014 lukhombise kwenyuka ngalange-39% enanini lelilingene lema-invoyisi lakhokhelwe kungakapheli tinsuku letinge-30 kanye nekwenta ncono ngalange-32% enanini lelilingene lema-invoyisi lakhokhelwe ngemuva kwetinsuku letinge-30.Ematiko avelonkhe abike ema-invoyisi la-155 572 labita tigidzigidzi leti-R3,8 letakhokhelwa ngemuva kwetinsuku letinge-30 kusenjalo ema-invoyisi la-62 887 labita tigidzigidzi leti-R2,1 langetulu kwetinsuku letinge-30 asengakakhokhelwa.  Ematiko etifundza ngesikhatsi lesifanako aveta kuba ncono ngala-5% enanini lelilingene lema-invoyisi lakhokhelwe kungakapheli tinsuku letinge-30. Tifundza tibike ema-invoyisi la-241 332 labita tigidzigidzi leti-R13,4 lakhokhelwe ngemuva kwetinsuku letinge-30 kanye nema-invoyisi la-356 079 labita tigidzigidzi leti R21,8 langetulu kwetinsuku letinge-30 langakakhokhelwa. Loku kukubuyela emuva ngelange-52% enanini lelilingene lema-invoyisi langetulu kwetinsuku letinge-30 nalangakakhokhelwa.Kute kusitwe ematiko lasatfola bumatima, iKhabhinethi ivume kusungulwa kwesicheme lesikhetsekile ngekhatsi eTikweni Letekuhlela, Kuchaphelabeka kanye Nekulungisa kutsi silandzelele njalo kumatiko lasatfola bumatima. Lesicheme sitawusebentisana Natemafa Wavelonkhe kanye neLitiko Letemisebenti Yahulumende Nekuphatsa (i-DPSA).Ngetulu kwaloko kutakwatiswa inombolo lephutfumako kubetfuli bemisebenti kute babike ngekukhokhelwa lokubambelekile. Loku kutawubese kuyise etikweni lelifanele bese kuletfwa imphendvulo.6.3 IKhabhinethi yatiswe ngembiko Wekuhlola Kwetfulwa kwemakethe Yekutfumela Imphahla Ngaphandle kanye Neluhlelo Lwekukhutsata Lwekusita Kusisa (i-EMIA) yaphindze yemukela kuphendvula kwebaphatsi kanye neluhlelo lwekwenta ncono lweLitiko Letekuhwebelana Netetimboni. Loku kube yincenye Yeluhlelo Lwavelonkhe Lwekuhlola lwanga-2013/14 kute kuhlolwe kusebenta kahle kweLuhlelo ekwesekeleni bakhiciti kanye nebatfumelimphahla baseNingizimu Afrika.I-EMIA isite emabhizinisi ekutfumela imphahla emaveni angaphandle la-6 766 kuto tonkhe tifundza yaphindze yakhokhela ticelo letibita tigidzi leti-R510 kusukela nga-2009/10 kuya ku-2012/13. Lamabhizinisi lasekelwe avule imisebenti le-24 802. Luhlolo lwalababandzakanyekako luveta kutsi kusetjentiswa lokubalulekile elukhutsatweni lwe-EMIA kwentiwa ikakhulukati Bantfu Labebancishwe Ematfuba Phambilini  kanye netinkampani letiphetfwe ngulabasikati.6.4 IKhabhinethi ivume luhlaka Lwemculu Wenchubomgomo Yavelonkhe Wekugembula lotawushicilelwa kuGazethi yaHulumende kute ummango uphawule ngawo. Inhloso yalomculu kwenta ncono kusebenta kahle kwekulawula kugembula, kwenta ncono kuchuba kanye nekubambisana netifundza nekubeka kahle iBhodi Yavelonkhe Yekugembula njengemlawuli kute kubukanwe ngalokuyimphumelelo nekugembula lokungekho emtsetfweni.6.5 IKhabhinethi ivume kushicilelwa kweluhlaka Lwenchubomgomo Yetjwala kute ummango uphawule ngalo. Loluhlaka Lwenchubomgomo Yetjwala lutakwenta ncono kusebenta kwekulawula kutsengiswa kwetjwala kuphindze kucedze kutsengisa tjwala lokungekho emtsetfweni. Phakatsi kwalokunye, tiphakamiso tibukana nemtselela kutenhlalo netemnotfo wetjwala kanye naletinye tindleko tekungasetjentiswa kahle kwetjwala kanye neluntjintjo embonini yetetjwala.6.6 IKhabhinethi yatiswe ngemiphumela yeluhlolo Lwemfundvo Lekutfutfukisa Bantfwana Labasebancane (i-ECD) lapho kubukwe khona luhlolo lweLibanga R kanye nekungenelela ekudleni kwebantfwana labangaphansi kweminyaka lesihlanu.IKhabhinethi ivume kutfutfukiswa Kweluhlelo Lwavelonkhe Lwekudla lweNingizimu Afrika loluhlanganisile, lolubukana ngalokuphelele nekudla, lokufaka ekhatsi sikhatsi sangembi kwekutetfwala, tinsuku tekucala leti-1 000, i-ECD kanye neLibanga R. Luhlelo lwekwenta ncono kusukela eluhlolweni  Lwemtselela Wekwetfulwa kweLibanga R Kumiphumela Yekufundza  lugcizelela ekwenteni ncono lizinga lemfundvo yeLibanga R kute kwandziswe umtselela walo kubantfwana labaphuyile etifundzeni letingasebenti kahle. Loku kufaka ekhatsi kuceceshwa nekutfutfukiswa kwabothishela beLibanga R kanye nekubhekela kwebantfu labaneticu tetitifiketi letiphakeme letifanele (i-NQF lizinga 5) letilungele lenhloso.7. Imitsetfosivivinyo7.1 IKhabhinethi ivume kukhishwa kweMtsetfosivivinyo weMshwalense, 2015 kute ummango uphawule ngawo.Lomtsetfosivivinyo uhambisana ne-NDP, ucinisekisa umkhakha wemshwalense lolawulwa kahle, uphindze ukhutsate kusimama kutetimali lokutakwesekela kukhula lokusimeme ngekuba nemtselela kumazinga lavakalako lasetulu latfutfukiswe ngekubuka simo sekuhhohloka kutetimali kwanga-2008. Luphindze lwente kube neluhlaka loluvakalako lolusha lwemkhakha wemshwalense.Luhlelo Lwekuhlola Nekulawula Kukhokhela Tikweleti luhlose kwetfula indlela lensha lebheke embili lebuka bungoti bekwehluleka kukhokhela tikweleti ngekwenta tidzingo temali tihambisane nebungoti lobungaba khona kuloyo loniketa umshwalense. Luphindze lunike kukhutsata kulabaniketa umshwalense kutsi bemukele emathulusi esimanje ekubeka liso nekulawula bungoti. Letindlela tihlose kucinisekisa kuvikeleka lokuncono kwebaniyo bemapholisi kanye nalabazuzako tiphindze tifake sandla ekusimameni kutetimali.7.2 IKhabhinethi ivume kushicilelwa kweluhlaka Lwemtsetfosivivinyo Lesichitjiyelwe Sikhungo Sekusetjentiswa kahle Kwetimali, wanga-2014 kute ummango uphawule ngawo. Lesichibiyelo Semtsetfosivivinyo siphakamisa kuchitjiyelwa kweMtsetfo Wetikhungo Tekusetjentiswa Kahle Kwetimali (Umtsetfonombolo 38 wanga-2001). Loku kwentelwe kubukana nekwesabisa ekusimameni kweluhlelo lwetfu lwetetimali lokwentiwa kubolekisana ngemali kanye nebuphekula kutetimali ngekucinisekisa kuhambisana netindlela kanye nemazinga emave emhlaba, eluhlakeni lwemtsetfo waseNingizimu Afrika.8. Tincumo teKhabhinethi Etindzabeni Tanyalo8.1 IKhabhinethi yatiswe yabese iveta kukhatsateka kwayo ngekwenyuka lokukhulu etingotini temgwaco ngeliviki Lephasika, lokube netingoti leti-208 letiholele ekushoneni kwebantfu laba-287, nakucatsaniswa nelinani letingoti tetimoto tangemnyaka lofile, kona lobekume e-193 etingotini leti-148.Kuphepha emgwacweni kungumtfwalo wabo bonkhe bahlali baseNingizimu Afrika kantsi imphumelelo yemikhankhaso yekuphepha emgwacweni incike kubo bonkhe basebentisi bemgwaco kutsi badlale indzima yabo. Bashayeli kumele bahloniphe imitsetfo yemgwaco, banganatsi bese bayashayela, batigcine bakumkhawulo welitubane lovumelekile nekutsi bacinisekise kutsi timoto tabo tikulungele kuba semgwacweni.8.2 Egameni lebantfu baseNingizimu Afrika, iKhabhinethi iveta kuvelana kwayo nahulumende kanye nebantfu baseRiphabhulikhi yaseKenya, ikakhulukati imindeni yalabashona ekubulaweni lokungenaluvelo eNyuvesi Kholishi yaseGarissa mhla ti-2 Mabasa 2015.IKhabhinethi ihlanganyela naMengameli Zuma ekugcekeni lesento sebuphekula iphindze ivete kutsi iNingizimu Afrika yesekela iKenya emitameni yemave emhlaba ekugcineni kuthula, luntjintjo, intsandvolinyenti kanye nekwakha sive eSomalia.8.3 IKhabhinethi ihalalisela bantfu baseNigeria ngekubamba lukhetfo lolunekuthula, lolungagodli, lolukhululekile nalolungavuni luhlangotsi ngamhla ti-28 Indlovulenkhulu 2015, njengoba lwadzalulwa Likhomishini Lelukhetfo Lelitimele laseNigeria. Egameni lebantfu baseNingizimu Afrika, iKhabhinethi ihalalisela Jenene Muhammad Buhari ekukhetfweni kwakhe njengaMengameli weRiphabhulikhi Yembuso Wetifundzafundza yaseNigeria.8.4 IKhabhinethi ihalalisela Marlene van Niekerk ngekuba wekucala umhlali waseNingizimu Afrika kufakwa eluhlwini lwalabagacele Umklomelo Webabhali Bemave Emhlaba, i-Man Booker. Watiwa ngekuhamba embili ngemklomelo wekubhala tindzaba leticatjangwako, letifaka ekhatsi imisebenti lenjenge-Triomf kanye ne-Agaat. Waphindze watfola umklomelo i-Order of Ikhamanga nga-2011  ngekufaka sandla kwakhe emibhalweni yebuhlakani webuciko nemasiko . 9. Imikhosi letako9.1 IKhabhinethi yatiswe kutsi Mengameli Jacob Zuma utawube aphendvula imibuto ePhalamende mhla ti-16 Mabasa 2015.9.2 IKhabhinethi yemukela Kuvakashela eJakarta njengeNhloko Yembuso kwaMengameli Jacob Zuma kusukela mhla ti-19 kuya kumhla ti-21 Mabasa 2015, lokutawubuyeketa simo sebudlelwane balamave lamabili kute kucinisekiswe kufezeka  kweLuhlelo Lwekwenta  lweminyaka lesihlanu, njengoba kwadzingidvwa nguletinhlangotsi ePitoli ngaLweti 2014.Mengameli Jacob Zuma utawuphindze ahambele Ingcungcutsela yemave ase-Asia newase-Afrika emkhatsini wamhla ti-22 kuya kumhla ti-23 Mabasa eJakarta, lokutawucinisa kusebentisana kwemave laseNingizimu Nenkhabave lokutawuholela ekukhuleni kwetenhlalo netemnotfo talamavekati lamabili.Lokuvakasha kutawuphotfulwa Ngemgubho weminyaka lenge-60 weNkhomfa yaseBandung yanga-1995 kanye Nemgubho weminyaka le-10 Wekubambisana Lokusha Kwendlelalisu ye-Asia-Afrika (i-NAASP) mhla ti-24 Mabasa 2015 lotawubanjelwa eBandung, eWest Java. KuseBandung lapho baholi benhlangano yetfu Moses Kotane neMaulvi Cachalia beta nemigomo yekungacwasi ngekwebuhlanga kanye nekutibusa eluhlelweni lwemave emhlaba.9.3 IKhabhinethi ibita bonkhe bahlali baseNingizimu Afrika kutsi bahlanganyele emigubheni Yenyanga Yenkhululeko, letawuholela lelive kumnyakalishumi wesitsatfu wenkhululeko ngekukhutsata kuhloniswa kweluntfu kanye nekulandzela luhlelo lwavelonkhe lolufanako lolubange ekwakheni iNingizimu Afrika lebumbene nalenenchubekelembili.Umgubho wetfu wavelonkhe utawuphotfulwa ngeLusuku Lwenkhululeko, mhla ti-27 Mabasa 2015 ngaphansi kwengcikitsi letsi: Kugubha Kucala Kwemnyakalishumi Yesitsatfu Yenkhululeko yetfu Ngekunonophisa Luntjintjo Kutemnotfo Letivakalako .Bahlali baseNingizimu Afrika bakhunjutwa ngekutinikela lokunyenti lokwentiwa ngemacabane nalabasikati betfu ekulweni neluhlelo lwelubandlululo lolunelunya kute sikwati kujabulela lenkhululeko lesinayo lamuhla.Ekuhlonipheni bahlali baseNingizimu Afrika labafaka sandla ekuchubekiseleni embili intsandvo yetfu yelinyenti, Mengameli Jacob Zuma ngeLusuku Lwenkhululeko utawuniketa Tindondo Tavelonkhe emcimbini e-Union Buildings. IKhabhinethi yendlulisela kuhalalisela kwayo kubo bonkhe labatawutfola tindondo iphindze yendlulisele kubonga kwayo ngesandla labasifaka.9.4 IKhabhinethi ivume kutsi iNingizimu Afrika ibambe Umhlangano lovamile weBunye Be-Afrika (i-AU) wema-25 esakhiweni seLitiko Letebudlelwano Nekubambisana Kwemave Emhlaba kanye nase-Sandton International Convention Centre eJozi, kusukela mhla ti-7 kuye kumhla ti-15 Inhlaba 2015. INingizimu Afrika iniketwe ligunya lekubamba lengcungcutsela ngemuva kwekuhoca kweRiphabhulikhi yaseChad.Inhloso lenkhulu yalengcungcutsela kutakuba kubuyeketa inchubekelembili leseyentiwe ekufezekiseni tinhloso talelivekati, ngekugcila kakhulu kungcikitsi yanga-2015, letsi  Umnyaka Wekuhlomisa Nekutfutfukisa Labasikati lokubange Eluhlelweni lwe-Afrika lwanga-2063 . Lolunye ludzaba lolusembili kutakuba simo sekuthula nekuvikeleka e-Afrika, kulwa Nesifo se-Ebola kanye nemtselela wetenhlalo netemnotfo elivenikati, leminye imitfombo yekusita ngetimali Bunye be-Afrika, kwemukelwa kweLuhlelo Lwekwetfulwa Kweluhlelo lwe-AU Lweminyaka Yekucala Lelishumi lwanga-2063 kanye nekwakhiwa kabusha Kwamhlabuhlangene Emgubheni Weminyaka lenge-70.10. Kubekwa etikhundleniKonkhe kubekwa etikhundleni ngekucinisekiswa kweticu kanye nekungatfolakali nemacala lokufanele.10.1 Dkt Diane Cecile Parker njengeLisekela Lemcondzisijikelele: Imfundvo yemanyuvesi kuLitiko Letemfundvo Lephakeme.10.2 Mnu. Abel Makalene Mawela, njengeMcondzisi Longasiye Wesigungu Lesiphetse eBhodini Yenhlangano Yemshwalense Wetikweleti Tekutfunyelwa Kwemphahla Ngaphandle.10.3 Mnu. Tefetso Bernard Phitsane njengelilunga lelingasilo lesigungu lesiphetse leBhodi yaseNingizimu Afrika Yeluhlaka Lwekutfwala Bagibeli Ngaloliwe.10.4 Ibhodi Letimele Lelawula Baphenyimabhuku:a) Mk. Lise Keech;b) Mnu. Abel Dlamini;c) Mnu. Thiru Pillay;d) Mnu. Zola Luxolo Fihlani;e) Mk. Amanda Lethukuthula Mazibuko;f) Mk. Noluphumzo Leonora Noxaka;g) Mk. Rene Aloise Kenosi (uyaphindvwa kukhetfwa);h) Mnu. Alexander Van der Watt (uyaphindvwa kukhetfwa); kanyei) neMnu. Michael Sass (uyaphindvwa kukhetfwa).10.5 Umkhandlu waseNingizimu Afrika Webudlelwane Bemave Emhlaba (i-SACOIR):a) Prof. Maxi Schoeman (Temfundvo Lephakeme);b) Prof. Anthoni Van Nieuwkerk (Temfundvo Lephakeme);c) Dkt. Siphamandla Zondi (Temfundvo Lephakeme);d) Prof. Shamil Jeppie (Temfundvo Lephakeme);e) Prof. Sekgothe Mokgoatsana (Temfundvo Lephakeme);f) Mk. Chichi Maponya (Temabhizinisi);g) Mk. Danisa Baloyi (Temabhizinisi);h) Dkt. Thandi Cynthia Ndlovu (Temabhizinisi);i) Mk. Nonhlanhla Mjoli-Mncube (Temabhizinisi);j) Mnu. Billy Masetlha (Temabhizinisi);k) Mnu. Dennis George (Temisebenti);l) Mnu. Joel Mfingwana (Temisebenti);m) Dkt. Somadoda Fikeni (Temmango);n) Jenene Moyo Mudau (Temmango);o) Mnu. Aziz Pahad (Temmango);p) Mnu. Tshepo Mashiane (Temmango);q) Amb Griffiths Mandlenkosi Memela (Temmango);r) Mnu. Jimmy Gotyana (Temmango); kanyes) neMnu. Kenny Morolong (Temmango).10.6 Ikhomishini Yembutfo Wetekuvikela:a) Mk. Sebina Hlapolosa;b) Prof. Malegapuru William Makgoba; kanyec) neMnu. Joseph Maselele Jongile.10.7 Mnu. Kevin Wakeford njengeMphatsi Lomkhulu weNhlangano Yetikhali yaseNingizimu Afrika (i-Armscor).10.8 Professor Ntomb fikile Mazibuko njengaSihlalo Lomkhulu weMkhandlu Webalawuli Bemboni Yabologadza Bangasese.Imibuto ingacondziswa ku: Mk. Phumla Williams (Libambela Lasomlomo weKhabhinethi) Cell: 083 501 0139"
Sitatimende semhlangano weKhabhinethi wamhla tinge-29 Mabasa 2015,30 Apr 2015,https://www.gov.za/speeches/statement-cabinet-meeting-29-april-2015-30-apr-2015-0000,https://www.gov.za/ss/speeches/statement-cabinet-meeting-29-april-2015-30-apr-2015-0000,"1. Kuhlaselwa kwebantfu bekufika lokusandza kwenteka1.1. IKhabhinethi iyakwemukela kuthula nekuphela kwebugudlugudlu lesekucale kubakhona emimangweni lebeyitsintfwe kuhlaselwa kwebantfu bekufikalokusandza kwenteka. IKhabhinethi income ematiko lasebente nge-National Joint Operation Centre kucedza tehlakalo tebudlova letenteke KwaZulu-Natal naseGauteng.1.2. IKhabhinethi income baholi betifundza nabomasipala etindzaweni letitsintsekile ngendzima labayidlalile ekuhhamuleni nasekuholeni inchubo yekubuyisela bantfu bekufika emimangweni labebahlala kuyo phambilini.1.3  Kuleliviki leliphelile, Mengameli Jacob Zuma ubite imihlangano yalabatsintsekako labemelele emabhizinisi, emacembu etenkholo, tisebenti, tinhlangano temmango lowetayelekile nebantfu bekufika. Letingcoco betinguletakhako letitawusita ekuchubekiseleni lenchubo embili. Bonkhe bahlanganyeli bavumelane ngelivi linye ekugcekeni lokuhlaselwa babuye futsi batinikela ekusebentisaneni nahulumende kute batfole sisombululo salomphelo.1.4  Likomidi Letindvuna (i-IMC) leTekuphuma Nekungena lelisandza kumiswa limatasatasa lifuna kutfola sisombululo salomphelo setindzaba letiphakanyiswe yimimango kanye nebantfu bekufika.2. Tincumo teKhabhinethi letibalulekile2.1. IKhabhinethi yetfulelwe umbiko ngenchubekela embili leseyentiwe kuRejista Yetakhiwo Nemhlaba Yahulumende Wavelonkhe. Mhla lu-01 Mabasa 2015 kusungulwe Luphiko Lwetinsita Tekubhalisa Imphahla. Loluphiko lutawulawulwa ngekhatsi ku-Property Management Trading Entity futsi lutawubukana netakhiwo nemhlaba weMbuso. Lutawusebenta njengeluhlu loluphelele lwetakhiwo nemhlaba weMbuso, futsi lutawuniketa simiso sekulandzelela nekulawula kwengamela Irejista Yetakhiwo Nemhlaba Wembuso.2.2. IKhabhinethi yemukele kukhishwa kweLuhlakamsebenti Lwenchubomgomo Yelisiko Lekusoka kute kutsi ummango uphawule ngalo. Lenchubomgomo ifuna kuvikela, ikhutsate ibuye futsi ilawule lisiko lekusoka ngekutsi iphakamise emazinga nemihambo leyemukelekako ibuye futsi ibonelele timiso emazingeni avelonkhe newetifundza. Lutawucinisekisa kutsi kusokwa kwentelwa etindzaweni letilawulwako.Loku kwenta incenye yetinyatselo letitsetfwe nguhulumende tekucinisa emasiko nekwemukela kwentiwa kwemasiko lafanele kanye nekubuyisela esimeni lesifanele lizinga lekutiphendvulela lelente lelisiko kutsi lichubekele embili ngalokungenamkhawulo kuyo yonkhe leminyaka leminyenti.2.3. IKhabhinethi yemukele Luhlelo Lwekuhlaliswa Kwebantfu lwabohulumende labahlangane lwaMasipala weNelson Mandela Bay lolutawusebentisa le-Ejensi Yekutfutfukisa Tindlu njenge-ejensi lephumelelisa loluhlelo.2.4. IKhabhinethi yemukele kubanjwa kweNkhofa Yemhlaba Yemnyaka Yelwatiso Lwemalayibrari yeTikhungo neTinhlangano Temalayibhrari Temave Emhlaba eKapa kusukela mhla ti-15 kuya kumhla tinge-21 Inyoni 2015 ngaphasi kwengcikitsi letsi ""Emalayibhrari Lanemandla Nalagucugucukako: Kufinyelela, Kutfutfuka Nekuntjintja"".2.5. IKhabhinethi yemukele kwetfulwa kweSivumelwano Sekucedza Kuhwebelana Ngalokungekho Emtsetfweni Ngemikhicito Yeligwayi.Loku kuhambisana neSivumelwano seLuhlakamsebenti lweNhlangano yeTemphilo yeMhlaba lesimayelana nekuLawulwa kweLigwayi lokwemukelwa yiNingizimu Afrika ngaMabasa 2005. Lesivumelwano sitawusita emave kutsi atsatse tinyatselo temave emhlaba ekulweni tekuhwebelana ngalokungekho emtsetfweni ngemikhicito yeligwayi ikakhulu emave lasayine Lesivumelwano.3. Tincumo teKhabhinethi etindzabeni tanyalo3.1. IKhabhinethi ililele imindeni yalabo labashone etingotini tetitfutsi letisandza kuba khona kufaka ekhatsi kungcundzana kwemabhasi lamabili eJozi kuleliviki leliphelile nekungcundzana kwetitimela kuleliviki eSiteshini eDenver eningizimu neJozi. IKhabhinethi inelitsemba lekutsi luphenyo lolwentiwa ngematiko lafanele lutawutitfola timbangela taletingoti abuye futsi ente siciniseko sekutsi letingoti atiphindzi futsi tenteke.3.2. IKhabhineti ijoyina Mengameli Zuma ekwendluliseni emavi endvuvuto emndenini, bangani nemkhakha wonkhe wetelibhola letinyawo mayelana nekwendlula emhlabeni kwesigayigayi setelibhola letinyawo sebaBafana Bafana John  Shoes  Moshoeu lobekwe endlini yakhe yekugcina ngeMsombuluko, 27 Mabasa 2015. Utawuhlala njalo akhunjulwa njengesihlabani setelibhola letetinyawo lowadlala indzima lebalulekile ekuncobeni kwetfu Indzebe Yemave ase-Africa nga-1996.3.3. IKhabhinethi ijoyina Mengameli Zuma ekwendluliseni emavi endvudvuto kuHulumende nebantfu belive laseNepal, mayelana nekutamatama kwemhlaba lokukhulu ngeMgcibelo, 25 Mabasa 2015, lokwendlule netinkhulungwane temiphefumulo. IKhabhinethi incoma tinhlangano taseNingizimu Afrika letingekho ngaphasi kwahulumende lesevele setikhiphe lusito nebaphalali babhekisa emabombo khona eNepal.3.4. IKhabhinethi yendlulise emavi endvudvuto lajulile emndenini waBrigadier General Bita loshone aneminyaka lenge-75 eTanzania. Brigadier General Bita usebente njengaMabhalane Wesigungu Lesiphetse weLikomidi Lekukhululeka leNhlangano Yelubumbano Lwase-Afika (i-OAU). Waklonyeliswa ngemklomelo weliGolide we-Order of the Companions of OR Tambo, kuhlonishwa lokusezingeni leliphakeme kakhulu iNingizimu Afrika lengahlonipha ngako umuntfu wekuchamuka kulamanye emave.4. Imikhosi letako4.1. Mengameli Zuma utawuhambela Umgubho Weminyaka lenge-70 Yekuncoba  Imphi Yemhlaba Yesibili eRed Square eMoscow mhla ti-9 Inkhwenkhweti 2015. Utawuphindze futsi abe netingcoco talamave lamabili neMengameli waseRussia Vladimir Putin.Lokuvakasha kutawakhela etu kwebudlelwane betfu nelive laseRussia lokutawuchubekisela embili lubanjiswano lwetfu kumikhakha leminyenti.4.2. Nasigubha umkhosi weLusuku Lwetisebenti mhla lu-1 Inkhwenkhweti 2015, iKhabhinethi imema tonkhe tisebenti kutsi tihlangane futsi takhe umnotfo waseNingizimu Afrika, tiphindze futsi tifake ligalelo kulelivekati nasemhlabeni.Kusukela nga-1994 hulumende utfutfukise emalungelo etisebenti lesekuholele ekutsini tisebenti tizuze kutinzuzo tekusebenta lokuyimphumelelo nekuvikelwa kwetenhlalo.4.3. Ematiko avelonkhe atawetfula imicombelelotimali awo ePhalamende emkhatsini wamhla ti-5 nemhla tinge-21 Inkhwenkhweti 2015 kugcamisa imisebenti lefanele kutsi ibekwe embili kulomnyakamabhuku wamanje.IKhabhinethi imema bonkhe bantfu baseNingizimu Afrika kutsi balandzele lomcombelomali kuyo yonkhe imikhakha yebetindzaba kute bavisise kancono ngesikhatsi Tindvuna tibeka emabalengwe etinhlelo teLuhlelo LwaHulumende Lwekusebenta (i-PoA).4.4. Litiko Letekuvakasha neTekuvakasha taseNingizimu Afrika atawubamba umhlangano i-INDABA 2015 kusukela mhla ti-9 kuya kumhla ti-11 Inkhwenkhweti 2015 e-Inkosi Albert Luthuli International Convention Centre eDurban.Lomkhosi Wemave ase-Afrika uyinkhundla yekukhutsata imikhicito yetfu yetekuvakasha emakathe yemhlaba. Uphindze futsi wesekele umbononchanti lobalulekile weLisu Lemkhakha Wetekuvakasha Wavelonkhe wekukhulisa linani lebantfu labangena kuleli babe ngu-15 wetigidzi nga-2020 bese-ke kwakha imisebenti lemisha le-225 000.4.5. IKhabhinethi yemukela Ingcungcutsela Yetebulili Yase-Africa yesihlanu, yekucala ngca kubanjelwa kulivekati i-Afrika. Lengcungcutsela itawube ibanjelwe eCape Town International Convention Centre. Lengcungcutsela iyinkhundla yemacembu netinhlangano tayo yonkhe imikhakha yelucwaningo lwetesayensi lekutawulungiselwa kuyo tindzaba letimayelana nebulili letibatsintsa bonkhe. Lengcungcutsela lengeniswe nguMkhandlu Wekucwaninga Wetesayensi Yebantfu icinisa i-ajenda yase-Afrika yekucwaninga kute kutsi isayensi, ithekinoloji, takhiwonchanti, imali yekusungula ibhizinisi, emakhono nedatha kwesekele kancono kutfutfukiswa kwalelivekati.4.6. Litiko Letemanti Nekutfutfwa Kwendle litawugubha Liviki Lekutfutfwa Kwendle Nekuhlanteka kusukela mhla ti-11 kuya kumhla ti-15 Inkhwenkhweti 2015 ngaphasi kwengcikitsi, Akusikutsi konkhe kumayelana nekuflasha .Leliviki, leletfulwa kwekucala eGlobal WASH Forum lebelibanjelwe eDakar, eSenegal nga-2004, lihlose kwatisa ngekubaluleka kwekuhanjiswa kwendle nekukhutsata tindlela letiphuma embili lekubukwana ngato kuhanjiswa kwendle.Kusukela nga-1994 hulumende sewuhambe emabanga lamadze ekuniketeni emanti nekuhanjiswa kwendle. Kusukela ngeNyoni 2013, Litiko Letemanti Nekutfutfwa Kwendle seliphelise kusetjentiswa kwemithoyi yemabhakede le-14 386 kulo lonkhe lelive. Hulumende usesetimisele ekucedzeni nya imithoyi yemabhakede lesasalele emuva emimangweni yetfu.5. Kubekwa etikhundleniKutawucinisekiswa ticu tetemfundvo talababekwe etikhundleni baphindze futsi bahlolelwe tekuphepha.5.1 Precious Matsotso   Uvusetele ikontileka yeminyaka lesihlanu yekuba nguMcondzisi Jikelele (ngu-DG): Litiko Letemphilo5.2 Mnu Thabane Zulu   Welulelwe Ikontileka yetinyanga leti-12 levusetelwako Umcondzisi Jikelele: Kuhlaliswa Kwebantfu.5.3 Emalunga langekho kusigungu lesiphetse kuBhodi Yetekuvakasha YaseNingizimu Afrika:a) Mnu. Vincent Zwelibanzi Mntambo (uyaphindvwa kukhetfwa);b) Mnu. Graham Ian Wood (uyaphindvwa kukhetfwa);c) Dkt. Ayanda Ntsaluba (uyaphindvwa kukhetfwa);d) Mk. Charlotte Mary Chichi Machichana Maponya;e) Mnu. Oregan Percival Mark Hoskins;f) Dkt. Tanya Ethel Abrahamse;g) Dkt. Iraj Abedian;h) Mk. Monhla Wilma Hlahla;i) Mk. Michelle Julie Constant;j) Mk. Judy Valerie Nwokedi;k) Mnu. Aloysius Thebeetsile Ikalafeng (uyaphindvwa kukhetfwa;l) Mnu. Colin Geoffrey Bell;m) Mk. Amor Malan;n) Mk. Mmaditonki SetwabaUmkhandlu WaseNingizimu Afrika Wemkhakha Webungcweti Wesayensi Yetemvelo:a) Dkt. Gerda Botha (uyaphindvwa kukhetfwa);b) Dkt. Stephanus Esias Terblanche;c) Prof. K A Nephawe;d) Mnu. Neale Lance Baartjes;e) Prof. George Johannes Bredenkamp;f) Prof. Robin Michael Crewe;g) Prof. Brian Kevin Reilly (uyaphindvwa kukhetfwa);h) Dkt. Juanita van Heerden;i) Dkt. Jacqueline Suzanne Galpin;j) Dkt. Roelof Coetzer;k) Dkt. Irvy Gledhill;l) Mnu. Khangwelo Desmond Musetsho;m) Dkt. Monde Mayekiso;n) Mnu. Fhatuwani Leonard Ramagwede;o) Dkt. Phethiwe Matutu;p) Dkt. Philia Rixongile Vukea;q) Prof Mairam Gulumian;r) Mnu. Poobalan Troy Govender;s) Dkt. Wendy Ngoma;t) Mk. Thulisile Njapa Mashanda; kanye nau) Mk. Matuloe Pertunia Masemola.Imibuto ungacondziswa ku: Mk Phumla Williams (Libambela Lasomlomo weKhabhinethi)Tinombolo tekutsintsana: 083 501 0139"
Sitatimende semhlangano weKhabhinethi wamhla ti-13 Inkhwekhweti 2015,13 May 2015,https://www.gov.za/speeches/statement-cabinet-meeting-13-may-2015-13-may-2015-0000,https://www.gov.za/ss/speeches/statement-cabinet-meeting-13-may-2015-13-may-2015-0000,"1. Tindzaba letibalulekile tanyalo1.1. Mengameli Jacob Zuma utawuhola imigubho yeLusuku lwe-Afrika ngaphansi kwengcikitsi letsi:  Siyi-Afrika   Sivula iminyango yekufundza nemasiko kusukela eKapa kuya eCairo  ngamhla tinge-24 Inkhwekhweti 2015 ekhampasini leseMamelodi yeNyuvesi yasePitoli.Ngemoya weLusuku lwe-Afrika, iKhabhinethi ikhutsata bantfu baseNingizimu Afrika, ikakhulu bantfu labasha, kutsi basebentisane kute bacinise kutibandzakanya kwabo etindzabeni letitsintsa live letfu. Inyanga ye-Afrika iyinkhundla yekugcugcutela lubumbano emkhatsini wetive tase-Afrika kanye nabomnaketfu kanye nabodzadzewetfu base-Afrika labahlala eNingizimu Afrika. Bunye balelivekati buchutjwa tinhlelo teLubumbano lwe-Afrika kute lufeze umbononchanti walo njengalokushiwo ku-Ajenda  2063. Lelivekati, ngekuholwa takhamuti talo, litawushisekela kutsi kube ne-Afrika lehlangene, lephumelelako nalenekuthula.Lusuku lwe-Afrika luphindze lunike bantfu baseNingizimu Afrika litfuba lekutsi bachumane kabusha futsi baphindze batinikele ekwesekeleni tonkhe tento tekungenelela letentiwa nguhulumende ekutfutfukiseni i-Afrika lencono nemhlaba loncono.Lengcikitsi yeNyanga ye-Afrika letsi,  Siyi-Afrika,  isimemetelo kanye nesitatimende sekugubha kutichenya lesifaka ekhatsi bonkhe labatsintsekako nalabadlala indzima letsite. Siphindze futsi sigcugcutele lowo nalowo kutsi kubekhona lakwentako kanye nemacembu lavela magumbi onkhe emhlaba kutsi ahlanganyele kulomkhankhaso wekuletsa ingucuko.1.2. IKhabhinethi iyayemukela i-Operation Fiela\Reclaim 2015, lengumkhankhaso wemkhakhamnyenti lowentiwa tinhlaka tembuso letehlukene kwenta siciniseko sekutsi imitsetfo yahulumende lehlukene lelawula ummango wetfu iyagcinwa ngalokuphelele.Lomkhankhaso uhlose kubukana netento tebugengu letifana netikhali letingekho emtsetfweni, tidleke tetidzakamiva, kutsengisa umtimba kanye naletinye tento letingekho emtsetfweni.IKhabhinethi iyakuphindza futsi kukusho loku kutsi ngalomkhankhaso awukacondziswa kubantfu bekufika, kepha ebugebengwini lobukhona eveni letfu njengaloku kuvele kuluchungechunge lwemihlangano yekubonisana nemimango. Ngaleyondlela-ke, iKhabhinethi iwucitsa ngemavi lacinile umcondvo lotsi lomkhankhaso ucondziswe kubantfu bekufika.Njengelive lelitichenya ngekuba neMtsetfosisekelo lophuma embili nalovulekile kakhulu emhlabeni, sitsatse indzawo legcamile etindzabeni temalungelo eluntfu, ngaleyo ndlela-ke ngeke sigunyate inchubo letakwephula emalungelo eluntfu anome ngabe ngubani nome ngabe awamaphi emacembu.IKhabhinethi ijabulile ngenchubekelembili leyentekile ngenca ye-Operation Fiela, kusukela solo yacala kube khona lababanjiwe labanyenti kulokuhlasela lokwentiwe etindzaweni letahlukahlukene letivamise kuba nekukhatsata eveni lonkhe. IKhabhinethi iyakwemukela kuphendvula ngekutinikela kwemalunga emmango ngekuhlanganyela netisebenti tekugcinwa kwemtsetfo kucinisekisa kutsi bonkhe bantfu baphephile futsi nabo bative baphephile kulelive.Lomkhankhaso, ucinisa kulwa nebugebengu, uphindze futsi usite ekugcugcuteleni kuvikeleka kanye nekuphepha lokukhulu eNingizimu Afrika.Likomidi Letindvuna Letihlangene Letekutfutsa Kwebantfu litawubikela betindzaba ngalamafisha kulemphelasontfo mayelana nekusebenta kwalo konkhe, lokufaka ekhatsi i-Operation Fiela.2. Kufezekiswa kwetinhlelo tahulumende letibalulekile2.1. IKhabhinethi iyawamukela umcombelelo wematiko lahlukahlukene futsi iyayijabulela imibiko lebanti leyetfulwe Tindvuna lemayelana nenchubekelembili lesetiyentile ekutfutfukiseni timphilo tebantfu. Lemibiko iphindze yenaba mayelana nemasu ematiko ato lahlukahlukene alomnyakamabhuku.2.2. IKhabhinethi iyakwemukela kwetfulwa kweMoetapele Initiative lokwentiwe Litiko Letasekhaya ehhovisi lalo lelise-Edenvale mhla ti-12 Inkhwekhweti 2015. Lomtamo uhlose kugucula lamanye emahhovisi kutsi abe  ngemahhovisi lasibonelo  laphuma embili ngekusebenta. Loku kutawukhutsata kuletfwa kwetinsita letimcoka kubantfu baseNingizimu Afrika kuphindze kubente kutsi bakhone kufinyelela kutfola tinsita tahulumende ngemphumelelo.2.3. IKhabhinethi iphindze futsi yemukela kusungulwa kweMklomelo Wetihambi taseNingizimu Afrika lotawuhlonipha tihambi letiphuma embili lapha eNingizimu Afrika kanye nebantfu baseNingizimu Afrika labasebenta kulamanye emave ase-Afrika. IKhabhinethi icela imimango kutsi ikhetse emagama alabo labagcugcutela umoya weBuntfu nalabatinikele ekutfutfukiseni livekati lase-Afrika ngekutsi bawatfumele ngencwadzigezi ku: samigrantawards@dha.gov.zaKukhetfwa kwemagama kuvalwa mhla tinge-20 Inkhwekhweti 2015 kantsi labaphumelele emagama abo atawumenyetelwa ngeLusuku lwe-Afrika (mhla tinge-25 Inkhwekhweti). Munye walemikhakha lejabulisako yalemiklomela kutsi kutawuba wekuklomelisa ummango waseNingizimu Afrika lophumelele ekuhlanganiseni bantfu bekufika nemalunga emmango wabo futsi bakhona kuhlala ndzawonye ngekuthula.2.4. IKhabhinethi iyakwemukela kucala kwekusebenta kwemahhovisi abomahambanendlwana ekufaka ticelo tekubuyiselwa umhlaba  lasakhona eveni lonkhe kute kusitakale bonkhe bantfu kutsi bafake ticelo tekubuyiselwa umhlaba. Loku kwengeta kulamahhovisi ekufaka ticelo la-14 lakuto tonkhe tifundza.Lenchubo iyincenye yendlela lephelele yavelonkhe yekufinyelela ngekuchumana nebantfu kute kucale kusebente Umtsetfo Wekuchitjiyelwa Kwemalungelo Ekubuyiselwa Kwemhlaba Kubanikati Bawo Labafanele wa-2014, losayinwe wabangumtsetfo nguMengameli Zuma. LoMtsetfo Wekuchitjiyelwa Kwemalungelo Ekubuyiselwa Kwemhlaba Kubanikati Bawo Labafanele ugunyata kubuyiselwa nome kuncephetelisa ngalokulinganako bantfu nome imimango leyatsatselwa emalungelo emhlaba ngemuva kwamhla ti-19 Inhlaba 1913.Bonkhe bantfu baseNingizimu Afrika labafanelekako labaphonywa lusuku lwemncamulajucu wekucala lwamhla tinge-31 Ingongoni 1998 kutsi bafake ticelo tekubuyiselwa umhlaba, sebanelitfuba lelengetiwe kute kubemhla tinge-30 Inhlaba 2019 kutsi bafake ticelo tabo.2.5. IKhabhinethi iyakwemukela kuhlangana kweNdvuna Yetetimbiwa nalabo labamele timboni tetimayini kanye nalabatsintsekako kutsi bacocisane ngemphumela weMbiko Wekuhlola Wemculu Wetetimayini wanga-2014. Lombiko uhlola inchubekelembili yetinhlangotsi letimcoka letiyimfica teMculu Wetetimayini.Umculu Wetetimayini wasungulwa ngenhloso yekugcugcutela luhlelo lwetingucuko kumkhakha wetetimayini, longumkhakha lomcoka wetemnotfo kulelive. Letinhlangotsi lekumele kutsi tihlolwe kuhloswe ngato kulungisa kungalingani kwasesikhatsini lesengca ekwabelaneni ngemnotfo nalabo bantfu labashiywa ngaphandle kanye nekutfutfukiswa kwebantfukanye nebunikati betimayini. 3. Tincumo teKhabhinethi letibalulekile3.1. IKhabhinethi ikuvumele kubanjwa Kwemhlangano we-25 Wemkhandlu Wemave Emhlaba Wetekuphepha Kujantji Wesitimela lotawuba kusukela mhla ti-4 kuya kumhla ti-9 Imphala 2015 lapha eSandton International Convention Centre, eJozi. Lenkhundla yemave emhlaba ihlanganisa ndzawonye bongcweti betekuphepha kubojantji betitimela labavela emhlabeni wonkhe kute bantjintjiselane ngelwatiso, bashiyelane ngebukadzebona, tifundvo kanye nekusebenta lokuncono ekutfutfukiseni tekuphepha kubojantji betitimela.Kuvumela kutsi lomcimbi wentelwe kuleli kutawuheha batjalimali bakulamanye emave, lokuyintfo lengacinisa umnotfo walelive kuphindze kukhutsate sakhiwonchanti selutjalomali lwemmango. Loku kukhutsata futsi nalolutjalomali lolusandza kwentiwa yiNingizimu Afrika kumkhakha wetitimela letitfwala bantfu naletitfwala imphahla, lokwente lelive lahehana kutelutjalomali.                   3.2. IKhabhinethi ikuvumile kutsi Umculu wase-Afrika Wetekutfutsa taseLwandle ungeniswe ePhalamende kute uvunywe. Lesi sivumelwane semave emhlaba lesiletsa kuhambisana kwetinchubomgomo, kute kugcugcutelwe kukhula lokusimeme nentfutfuko kubahwebi bemikhumbi base-Afrika. Sitawuphindza futsi sigcugcutele kuhwebelana ngekhatsi e-Afrika kute kube nekuhlangana kutenhlalo netemnotfo kulelivekati.3.3. IKhabhinethi ikuvumile kungeniswa kweKuchibiyelwa kweSivumelwane Setenhlangano Yekuchumana Ngesathelayithi (i-ITSO) ePhalamende kutsi isivume. I-ITSO yinhlangano lehlanganisa bohulumende leyenta siciniseko sekutsi i-Intelsat Ltd, lesebenta ngesathelayithi, yenta kutsi ummango utfole tinsita tetekuchumana   lokufaka ekhatsi liphimbo, idatha nevidiyo   emhlabeni wonkhe ngendlela lengabandlululi.Lesichibiyelo sivikela kubakhona sikhatsi lesidze kweMagugu Lafanako eMacembu, kanye nekucinisekisa kutsi kuyachubeka kutsintsa umhlaba wonkhe kanye nekuchumanisa umhlaba wonkhe. Lokuvunywa kuyincenye futsi yetintfo letibekwe embili iNingizimu Afrika kutsi idlale indzima ekwenteni kancono umhlaba kanye nekutfutfukisa i-Afrika.4. Tincumo teKhabhinethi etindzabeni tanyalo4.1. IKhabhinethi idzabukile ngekundlula emhlabeni kwaSeaparankwe, Dkt. Ruth Segomotsi Mompati, iKhabhinethi ivakalisa kudzabuka kwayo kumndeni wakhe nakubangani. Dkt. Mompati wanikela imphilo yakhe kumzabalazo wenkhululeko futsi bekakadze atibandzakanye emikhankhasweni leyahlukahlukene lefaka ekhatsi Umshuco Wabomake loyinchophamlandvo wenyanga yeNgci nga-1956.Ngemnyaka wa-1954, wajoyina i-African National Congress (i-ANC) futsi wakhetfwa wabaseKomidini Yesigungu Savelonkhe (i-NEC) seMbutfo Wabomake we-ANC. Waya ekudzingisweni ngemnyaka wa-1962 wayoceceshelwa temphi waphindze waba ngumabhalane nenhloko yeluphiko lwabomake be-ANC eTanzania.Njengalomkhulu lomelele i-ANC e-United Kingdom wabayincenye yelitsimba lelavula tinkhulumiswano nahulumende waseNingizimu Afrika waphambilini lapha eGroote Schuur nga-1990. Ngenyanga yeNgci ngemnyaka wa-1992, wetfula inkhulumo yakhe lemayelana nabomake kuLikomidi Lelikhetsekile Lamhlabuhlangene (i-UN) lelimelene neLubandlululo eNew York. Lolusuku lwamenyetelwa nguMhlabuhlangene kutsi lube Lusuku Lwemave Emhlaba Lwekuvelana Nabomake eNingizimu Afrika.Njengesisebenti seliciniso sebantfu, wadlala indzima lengeke ize ilibaleke ekutfutfukiseni live lakitsi wasebenta njengeLilunga lePhalamende, wabaLincusa laseNingizimu Afrika eSwitzerland kusukela ngemnyaka wa-1996 kuya ku-2000 kanye nekuba nguSodolobha waseVryburg (eNaledi) eNyakatfo Nshonalanga.Wacitsa imphilo yakhe yonkhe alwela inkhululeko yelive letfu wakhombisa kutimisela lokukhulu ekusebenteleni bantfu bakubo.4.2. IKhabhinethi idzabukile ngekundlula emhlabeni kwaLieutenant General Bongani Isidore Mbatha, iKhabhinethi ivakalisa kudzabuka kwayo kumndeni wakhe nakubangani.Jenene Mbatha wajoyina Umkhonto weSizwe, luphiko lwetemphi lwe-ANC nga-1978 waphindze wasebenta etikhundleni letahlukahlukene, lokufaka ekhatsi kubayinhloko yetekulawula kuhanjiswa kwetimphahla.Ngemnyaka wa-1994, Jenene Mbatha wahlanganiswa neMbutfo Wavelonkhe Wetekuvikela waseNingizimu Afrika (i-SANDF) lapho aceceshwa khona kabanti kumikhakha leyahlukahlukene.Wanyuka ngemachuzu khona lapha ku-SANDF, asebenta etikhundleni letinyenti wadzimate wanyuselwa esikhundleni sekuba nguJenene Lomkhulu lowengamele teLuphiko Lwekulawula kuhanjiswa kwetimphahlai nga-2014, sikhundla lasibambe kwadzimate kwaba sekusishiyeni kwakhe emhlabeni.5. Imikhosi letako5.1. Mengameli Zuma utawuhambela sibhimbi sekubekwa kweNkhosi yemaXhosa, Inkhosi Mpendulo Calvin Sigcawu (Ah! Zwelonke) eNqadu Great Place eWillowvale, eMphumalanga Kapa mhla ti-15 Inkhwekhweti 2015.IKhabhinethi iyayihalalisela Inkhosi Sigcawu kulokubekwa kwayo futsi inelitsemba lekusebentisana kahle neMbuso weMaGcaleka ekwakheni imimango yasemaphandleni lesimeme, lelingene nalenemphilo.5.2. Lisekelamengameli Cyril Ramaphosa utawuhambela i-Indaba Yaletinye Tindlela Tekutfutfwa Kwendle letawuba mhla ti-15 Inkhwekhweti 2015 ngaphansi kwengcikitsi letsi:  Akusiko konkhe kutsi kumayelana nekuhambisa kungcola . Le-Indaba itawunika litfuba lekutsi betfulitinsita betindlela letinye tebuchwepheshe bekutfutfwa kwendle bakhangise ngemikhicito yabo.5.3. Litiko Letekutfutfukiswa Kwetenhlalakahle, libambisene ne-Ejensi Yetekuphepha Kutenhlalakahle yaseNingizimu Afrika kanye ne-Ejensi Yavelonkhe Yetentfutfuko, litawetfula Liviki Lekuvikeleka Kwebantfwana lapha Enkhundleni Yemidlalo eFranklin eKokstad, KwaZulu-Natal mhla tinge-25 Inkhwekhweti 2015 ngaphansi kwengcikitsi letsi:  Kusebenta ngekubambisana kute kuvikelwe bantfwana . Leliviki litawugcina mhla tinge-31 Inkhwekhweti 2015 eGauteng.Lomkhankhaso wekucaphelisa uhlose kuhlanganisa yonkhe imikhakha yemmango kutsi inakekele iphindze ivikele bantfwana. Ngetulu kwaloko, uhlose kucaphelisa labadzala nebantfwana mayelana nekuvikeleka ngekwemtsetfo umntfwana lanako ngaphansi kweMtsetfosisekelo, kwemitsetfo, kwetinchubomgomo kanye nakumave emhlaba.IKhabhineti icela batali kanye nalabagadza bantfwana kutsi ngaso sonkhe sikhatsi babeke kuphepha kwebantfwababo embili futsi bente siciniseko sekutsi banakekelwa kahle ngebantfu labadzala labanekutibophelela. Batali nalabo labagadza bantfwana bayakhutsatwa kutsi bafundzise bantfwana kutsi bacaphele timo letingaba yingoti, lokufaka ekhatsi kutiphatsa lokungakamukeleki nome tento letingakamukeleki tebantfu labadzala. Kusemahlombe ebatali nalabagadza bantfwana kutsi bati kutsi bantfwababo bakuphi baphindze batsatse tinyatselo tekwenta siciniseko sekutsi bantfwababo baphephile futsi bavikelekile.5.4. Indvuna Yetakhiwonchanti Tekuchumanisa Netinsita Teliposi, Dkt. Siyabonga Cwele, utawuba ane-Imbizo eNelson Mandela Museum eQunu, eMphumalanga Kapa kute agubhe Lusuku Lwemhlaba Lwetakhiwonchanti Tekuchumanisa Nemmango Lochumana Ngelwatiso mhla ti-17 Inkhwekhweti 2015. Lomcimbi wentelwa kutsi kukhutsatwe bantfu kutsi basebentise kakhulu tebuchwepheshe ekutfutfukiseni timphilo tabo.Indvuna itawuchaza imininingwane kutsi hulumende wentani ngekusebentisa buchwepheshe kute kwentiwe ncono kuletfwa kwetinsita kubo bonkhe bantfu baseNingizimu Afrika, ikakhulu labo labahlala etindzaweni tasemaphandleni. Le-Imbizo itawubanjwa ngekuhlanganyela naHulumende weSifundza saseMphumalanga Kapa, baholi bendzabuko kanye Nenkhundla yaseNingizimu Afrika Yetekuchumana. Njalo ngemnyaka, mhla ti-17 Inkhwekhweti kugujwa kusayinwa kwekucala kwe-International Telegraph Convention kanye nekusungulwa kweNyonyana Yemave Emhlaba Yetekuchumana.Inhloso yalomcimbi kucaphelisa bantfu kutsi kusetjentiswa kwe-Inthanethi kanye nalolunye lwatiso nalobunye buchwepheshe betekuchumana kungaletsa emimangweni nakutemnotfo, kanye netindlela tekuvala ligebe ledijithali.6. Kubekwa etikhundleniKonkhe kubekwa etikhundleni kuya ngekucinisekiswa kweticu tabo kanye nekuvunyelwa lokufanele.6.1. Adv Motlatjo Josephine Ralefatane njengaSihlalo weBhodi ye-zaDNA.6.2. Dkt. Thomas Kwadwo Gyedu-Ababio njengeMphatsi Lomkhulu (i-CEO) we-Inkomati-Usuthu Catchment Management Agency.6.3. Dkt. GV Andrews njengeSikhulu Lesisetulu Setemisebenti: Litiko Letemphilo.6.4. Mnu. NM Ratshoma njengeLisekela Lemcondzisi Jikelele (i-DDG) Lenchubomgomo Yetemnotfo: Temafa Avelonkhe.6.5. Mnu. KG Sukdev njengeMphatsi Lomkhulu (i-CEO) ye-Ejensi Yekuphatsa Tetimphesheni Tahulumende.6.6. Mnu. AD Mogajane njengeLisekela Lemcondzisi Jikelele Wetetimali Tahulumende: Temafa Avelonkhe.Imibuto ingacondziswa ku:Mk. Phumla Williams (Libambela Lasomlomo weKhabhinethi)Makhalekhikhini: 083 501 0139 "
Sitatimende Semhlangano weKhabhinethi mhla tinge-27 Inkhwekhweti 2015,28 May 2015,https://www.gov.za/node/739436,https://www.gov.za/ss/speeches/sitatimende-semhlangano-wekhabhinethi-mhla-tinge-27-inkhwekhweti-2015-28-may-2015-0000,"1. Lusuku Lwe-Afrika1.1. IKhabhinethi itsandza kubonga bonkhe bantfu baseNingizimu Afrika labatimbandzakanye kumigubho yeLusuku Lwe-Afrika 2015, lolukhombise kutinikela kwetfu ekwakheni i-Afrika lebumbene, lenekuthula kanye nalephumelelako.1.2. IKhabhinethi iphindza simemetelo lesentiwe nguMengameli Jacob Zuma asicondzise kuto tonkhe tikhungo taseNingizimu Afrika kanye netinkampani kutsi tiphakamisele etulu umjeka weNhlangano Yelubumbano Lwe-Afrika (i-AU) kanye nemjeka waseNingizimu Afrika. Loku kuhambelana nesidzingo sekusekela umbononchanti we-Afrika lebumbene, lephumelelako nalenekuthula.2. Kufezekiswa kwetinhlelo tahulumende letibalulekile2.1. IKhabhineti ikhumbuta bonkhe bantfu baseNingizimu Afrika kanye nebantfu bekuchamuka labahamba nebantfwana nabavakasha kutsi Umtsetfo Wephasipoti Nemadokhumenti Emvume Yekungena Eveni utawucala kusebenta mhla ti-1 Inhlaba 2015.2.2. Ngaphasi kwalomtsetfo, batali labahamba bavakasha nebantfwana labangaphasi kweminyaka le-18 budzala kudzingeka kutsi bavete titifiketi tabo tekutalwa letingakafishaniswa. Lena yincenye yahulumende yekutinikela ekugadzeni lokufunwa bantfwana kanye nekuvikela kushushumbiswa kwebantfwana.3. Tincumo teKhabhinethi letibalulekile3.1. IKhabhinethi iyivumile Inchubomgomo Yavelonkhe Yekutfutsa Bafundzi, lenika tinkhombandlela tekuletsa tinsita tetekutfutsa tahulumende letitfutsa bafundzi ngemphumelelo, ngelikhono nangekuphepha. Kucala kusebenta kwalenchubomgomo kutawuholela ekutseni kube netekutfutsa bafundzi letihlangene letinika lizinga lekutsi hloboluni lwetigitjelwa lekumele kutsi tisetjentiswe kanye netinhlaka temali lekhokhwako nakusetjentiswa tinsita tekutfutsa bafundzi. Lenchubomgomo iihambelana Nemtsetfo Wetikolo taseNingizimu Afrika, wa-1996 (Umtsetfo we-84 wa-1996).3.2. IKhabhinethi ikuvumile kungeniswa kweMbiko waseNingizimu Afrika wa-1994 kuya ku-2014 loya Kuhhovisi Lebubhalane Le-AU lomayelana Nenchubekelembili mayelana Nekucala kusebenta Kwesimemetelo Lesisemtsetfweni Setinhloko Tembuso Tenhlangano Yelubumbano Lwe-Afrika (AU) lesimayelana Nekulingana Ngebulili e-Afrika. Lombiko umayelana nekulungiselela Umhlangano Lomkhulu Wetinhloko Temibuso Te-AU lotawubanjwa ngeNhlaba 2015.Lombiko, ufaka ekhatsi sikhatsi kusukela ngemnyaka wa-1994 kuya ku-2014, uhlola uphindze ubeke ezingeni kuphumelela kwemitsetfo, tinchubomgomo kanye netinhlelo tetfu lesungulelwe kutsi tandzise linani labamele bomake, kudaleka kwematfuba emsebenti, kuncishiswa kwebuphuya, kucedvwa kweludlame kanye nekuvikelwa kwemalungelo eluntfu abomake nemantfombatana.3.3. IKhabhinethi iyivumile Inchubomgomo Yavelonkhe Yelusha Ya-2020 (i-NYP 2020). Lenchubomgomo itsatsa sikhundla seNchubomgomo Yavelonkhe Ya-2009-2014 leseyiphelelwe sikhatsi. Lenchubomgomo yasungulwa emva kwenchubo yekubonisana kabanti nelusha lwaseNingizimu Afrika loluvela kuto toyimfica tifundza. Lenchubomgomo itawubasisekelo sekusungula Indlelalisu lehlangene Yekutfutfukisa Lusha.3.4. IKhabhinethi ibikelwe ngalamafisha mayelana nenchubekelembili nekusungulwa kweSikhungo Sekulawulwa Kwemphahla Yekuhwebelana (i-PMTE). Lesikhungo senta kutsi kube nesiciniseko sekutsi takhiwo tembuso tilawulwa ngemphumelelo futsi ngendlela lengabiti. IKhabhinethi inetisekile ngekutfutfukiswa kanye nekwentiwa ncono kwalendlela yekuchuba temabhizinisi e-PMTE, lokuyintfo letakwenta ncono lizinga letakhiwo tahulumende.IKhabhinethi iyakuvumela kucashwa kwaMnu. P Serote kutsi abe yinhloko ye-PMTE, UMnu. M Govender njengenhloko yeTisetjentiswa Nekulawulwa Kwemphahla Jikelele kantsi Mk BS Mathews wayosebenta njengenhloko Yetinsita Tekubhalisa Imphahla Jikelele.4. Imikhosi letako4.1. Umhlangano Lomkhulu we-AU utawube ubanjelwe eNingizimu Afrika lapha e-Sandton Convention Centre kusukela mhla ti-5 kuya mhla ti-15 Inhlaba 2015 ngaphasi kwengcikitsi letsi:  Umnyaka Wekunika Bomake Emandla kanye Nentfutfuko lehambisana ne-Agenda 2063 Yase-Afrika . Imicimbi yaleliviki itawuphetsa Ngemhlangano Wetinhloko Temibuso kusukela ngamhla ti-14 kuya mhla ti-15 Inhlaba 2015.IRiphabhliki YaseZimbabwe, njengasihlalo we-AU nga-2015, ngiyo letawuba ngusihlalo walomhlangano lomkhulu kanye naleminye imihlangano lehambelana nawo. Utawugcila ekutseni kucalwe kusetjentiswe tincumo letatsatfwa Kumhlangano Lomkhulu WaBhimbidvwane nga-2015, lokufaka ekhatsi i-Agenda 2063 kanye Neluhlelo Lwayo Lweminyaka Le-10 Yekucala Kulusebentisa, Simo  Selivekati Setekuphepha Nekuvikeleka, lokufaka ekhatsi Buphekulasikhuni, Kunikwa Kwabomake Emandla kanye Nentfutfuko, Leminye Imitfombolusito Yekusekela i-AU Ngetimali, Kuhlanganiswa Kwelivekati kanye nekusebentisa Sikhungo Sase-Afrika Sekulawula Tifo Nekutivikela nga-2015.Mengameli Zuma utawuhambela kubekwa esihlalweni kwaMengameli waseNigeria lokhetsiwe Mohammadu Buhari e-Abuja, eNigeria mhla tinge-29 Inkhwekhweti 2015.4.2. Umhlangano Wenkhundla Yemhlaba Yetemnotfo mayelana ne-Afrika utawube ubanjelwe lapha eKapa kusukela mhla ti-3 kuya mhla ti-5 Inhlaba 2015 ngaphasi kwengcikitsi letsi:  Itolo Nalamuhla: Kucabanga Futsi Ngelikusasa Le-Afrika. IKhabhinethi iyabemukela bonkhe baholi betembangave nebemabhizinisi labavela kulolonkhe lelivekati lase-Afrika kanye nakuletinye tincenye temhlaba njengaloku lomhlangano uyobe ugubha iminyaka lenge-25 yetingucuko e-Afrika.INingizimu Afrika ilindzele kutimbandzakanya kutinkhulumiswano tekusheshisa kukhula kwemnotfo lokufaka wonkhewonkhe kanye nentfutfuko e-Afrika. Lelivekati lingulelinye letigodzi letikhula ngekushesha emhlabeni wonkhe kantsi futsi liyindzawo lenhle leheha lutjalotimali.4.3. Lisekela Lamengameli Cyril Ramaphosa, njengaSihlalo Wemkhandlu WaseNingizimu Afrika Wavelonkhe Wengculazi (i-AIDS), utawukhuluma nakuvulwa Lomhlangano Lomkhulu We-7 WaseNingizimu Afrika We-AIDS lotawube ulapha eNkosi Albert Luthuli International Convention Centre e-Durban kusukela mhla ti-9 kuya mhla ti-12 Inhlaba 2015 ngaphasi kwengcikitsi letsi:  Kucabanga, Kugcila Nekuvusetela. Lomhlangano lomkhulu lobanjwa njalo emva kweminyaka lemibili, sewugucuke wabasilinganiso sekukala sahulumende kanye nebantfu baseNingizimu Afrika kutsi ngaso bakhone kulandzelela inchubekelembili leseyentiwe ekulawuleni lufu Lwesandvulengculazi (i-HIV). Uphindze futsi unikete bantfu labasebenta nge-HIV ne-AIDS, Tifo Temacansi (ema-STI) kanye neSifo Sesifuba (i-TB) litfuba lekushiyelana ngaloko labahlangabetane nako kanye nangelwatinzulu.INingizimu Afrika ineluhlelo lolukhulu kakhulu lwesidzamisigciwane (i-ARV) emhlabeni, lolunebantfu labatigidzi letintsatfu labadla emaphilisi ema-ARV kusukela ngeNgongoni 2014. Loku kudlale indzima lenkhulu ekunciphiseni kwesuleleka lokusha ngelufu lwe-HIV kanye nelizinga lekufa nge-AIDS, kwaphindze kwacinisekisa kusindza kwebantfwana kanye nekwenta kutsi imphilo ibe yindze. Kuhlela ngekukhutsala yincenye lenkhulu leyente kutsi loluhlelo lube yimphumelelo, ngekutsi kwentiwe siciniseko kutsi kunemaphilisi ema-ARV lanele kuleso nakuleso sisetjentiswa setemphilo sahulumende.INingizimu Afrika, ngekusebentisa Litiko Letesayensi Nebuchwepheshe (i-DST), beyisolo itjala kulucwaningo lwe-HIV iminyaka leminyenti. Lutjalotimali lweLitiko Letesayensi Nebuchwepheshe ekucwaningeni nge-HIV lwacala nga-1999 ngesikhatsi lihlangana ndzawonye neLitiko Letemphilo sasungula Sichamukelo SaseNingizimu Afrika Semutsi Wekugoma i-AIDS.Ngemnyaka wa-2009, Litiko Letesayensi Nebuchwepheshe kwesekela kwalo lucwaningo nge-HIV kwandza kwafaka ekhatsi letinye tingenelelo njengekucilonga, ema-ARV, tibulalimagciwane (i-microbicides) ekungeteni kuleyo mitsi yekugoma. Sisungule Inkhundla Lensha YaseNingizimu Afrika Yekucwaninga Nge-HIV (i-SHARP) kutsi sisekele ngetimali kucala kwelucwaningo nge-AIDS ne-HIV kanye nekusungula tisombululo letinsha talombulalave.Kwanyalo sisekela imiklamo leminyenti lehambisana ne-HIV etigabeni letahlukahlukene tentfutfuko ngekusebentisa luhlolo lolubitwa ngekutsi Budlelwane Lobusha Bendlelalisu Letemphilo, lobufaka ekhatsi i-SHARP ngaphasi Kwemkhandlu WaseNingizimu Afrika Wetekucwaninga Ngetemphilo. Umsebenti waloluhlelo kutsi lwente kutsi kube nekuchumana emkhatsini webacwaningi be-AIDS ne-HIV baseNingizimu Afrika, kanye nekusungula Tikhungo Tenethiwekhi Tavelonkhe Tekucwaninga Nekusebentisana nge-AIDS ne-HIV.Kwanyalo, kunemiklamo leminyenti yetikhungo letinyenti nemikhakha leminyenti yekusungula imikhicito lefaka ekhatsi kucilonga, imitsi yekugoma kanye netibulalimagciwane leyentiwa kute kuchutjelwe embili tinjongo te-SHARP. INingizimu Afrika ikutsatsela etulu kubaluleka kwekulwa ne-AIDS, kanye nekuvikela lokuyintfo lengumnyombo Kulisu Lendlelalisu Lavelonkhe Le-HIV, ema-STI kanye ne-TB (2012-2016). 4.4 Luhlelo Lwenyanga YetemveloNgeNhlaba iNingizimu Afrika itawube igubha tinsuku letimcoka temvelo. Siholwa Litiko Letemvelo embili, mhla ti-5 Inhlaba, sitawube sigubha Lusuku Lwemhlaba Lwetemvelo lapha e-Kimberley, eNyakatfo Kapa.  Lusuku Lwemhlaba Lwelwandle mhla ti-8 Inhlaba lutawube lubanjelwe lapha e-Bloemfontein, eFreyistata ngekuhlanganyela nebalingani labahlukahlukene ekucaleni kutsi kusebente i-Operation Phakisa Temnotfo Taselwandle kwabelanwe ngelwatiso nemimango yendzawo mayelana nematfuba lasemnotfweni waselwandle nakuletinye tindzawo letihambelanako.Mhla ti-17 Inhlaba iNingizimu Afrika itawube igubha Lusuku Lwemhlaba Lwekulwa Nekubanga Lugwadvule lapha esigodzini saseNquthu KwaZulu-Natal. Ngato tonkhe letinsuku temvelo letimcoka kuhloswe ngato kucaphelisa ummango mayelana nemvelo kanye nekuvetela lusha loluvela kuto tonkhe tifundza ematfuba lakhona kulomkhakha.4.5  Kwetfulwa Kwe-Tripartite FTA e-Sharm-el-ShaikI-COMESA-EAC-SADC Tripartite Free Trade Area (I-TFTA) itawube yetfulwa mhla ti-10 Inhlaba 2015 e-Sharm-el-Shaik, eGibhithe. Le-TFTA itawudala imakhethe yemave lange-26, lanabantfu lebangengetulu kwetigidzi letinge-625 sebahlanganisiwe kanye nesamba semkhicito wasekhaya (i-GDP) lesingetulu kwetigidzigidzi letisigidzi sinye se- $1.Lokwetfulwa kusho kuphotfulwa kwetinkhulumiswano mayelana Nesivumelwane Sekuhweba Ngenkhululeko lesibeka imitsetfo neluhlelomsebenti lwemali lekhokhwako nalokunye lokutawucala kutsi asetjentiswe ngekulandzela lona. Tinkhulumiswano mayelana nemali lekhokhwako kanye nemitsetfo yemvelaphi titawuchubeka njengeluhlelo vele lolukhona.Kwetfulwa kwe-TFTA kuluphawu lolubalulekile Lwelivekati lase-Afrika futsi igcile Kuhlelo  Lwekusebenta Lase-Lagos Le-AU kanye nakuSivumelwane Sase-Abuja lokuhloswe ngaso kusungula Ummango Wetemnotfo wase-Afrika. Sikholelwa ekutseni loku kutfumela umlayeto lonesisindvo lotsi i-Afrika itinikele kuluhlelo lwekuhlanganisa umnotfo wayo kanye nasekudaleni kutsi kube nesimondzawo lesihle sekuhwebelana nekutjala timali.Tinkhulumiswano mayelana ne-Tripartite Free Trade Area (i-TFTA) tatfulwa ngeNhlaba ngemnyaka wa-2011 kuMhlangano Lomkhulu lobewubitwe nguMengameli Jacob Zuma lapha e-Sandton eNingizimu Afrika.   4.6 Kwetfulwa kwetinkhulumiswano mayelana Nesivumelwane Sekuhweba Ngenkhululeko Kulelivekati eMhlanganweni Lomkhulu We-AU ngeNhlaba.Kwetfulwa kwetinkhulumiswano Tesivumelwane Sekuhweba Ngenkhululeko Kulelivekati (i-CFTA) nguMhlangano Lomkhulu We-AU kutakwenteka mhla ti-15 Inhlaba lapha eJozi, eNingizimu Afrika.I-CFTA itawudala imakethe yebantfu labatigidzigidzi le-1.3 labanesamba semkhicito wasekhaya longetulu kwetigidzigidzi letisigidzi le-$2. Itakwakha ku-Tripartite Free Trade Area kanye nakunchubekelembili leyentiwe kumimango yesigodzi yetemnotfo. Itawuphindza futsi inike bahwebi nebatjalitimali litfuba lekufinyelela kumakethe lekhulako kanye nekunika sisekelo sekuhwebelana khona ekhatsi e-Afrika.5. Kubekwa etikhundleniKonkhe kubekwa etikhundleni kuya ngekucinisekiswa kweticu tabo kanye nekuvunyelwa lokufanele.5.1. Labamelele Litiko Letemabhizinisi Ahulumende kuBhodi Yetekweluleka Ngetindzawo Letikhetsekile Tetemnotfo:a) Mk. Jacky Molisane (lilunga lelikhetselwe umsebenti lotsite);b) Mk. Nontsikelelo Rose Mbono (libamba).5.2. Dkt. Reginald Cassius Lubisi   Umcondzisi Jikelele eHhovisi LaMengameli NaMabhalane weKhabhinethi (kuyavusetelwa iminyaka lesihlanu).5.3. Mnu. Christopher Kobla Gavor   Umbekintsengo Jikelele:   Litiko Letekutfutfuka Kwetindzawo Tasemaphandleni Netingucuko Kutemhlaba.Imibuto:Mk. Phumla Williams (Libambela Lasomlomo weKhabhinethi)Makhalekhikhini: 083 501 0139"
Sitatimende semhlangano weKhabhinethi mhla ti-10 Inhlaba 2015,11 Jun 2015,https://www.gov.za/speeches/statement-cabinet-meeting-10-june-2015-11-jun-2015-0000,https://www.gov.za/ss/speeches/statement-cabinet-meeting-10-june-2015-11-jun-2015-0000,"1. Kucala kwekusebenta kwetinhlelo letimcoka tahulumende1.1. IKhabhinethi iyijabulele imiphumela yembiko yekota yesine (yaBhimbidvwane-Indlovulenkhulu 2015). Inetisekile ngenchubekelembili lebekhona kulokucala kwekusebenta. Emalunga eKhabhinethi atawucocisana nebetindzaba kanye nalabatsintsekako kute achaze ngalenchubekelembili lebekhona kulokucala kwekusebenta kwemiphumela yekota yesine. Imininingwane itakwatiswa ngekushesha nasekuphotfulwe leshejuli.1.2. IKhabhinethi ikwemukele kukhetfwa kwebakhiciti bemandla lavusetelelekako laba-13 ngesikhatsi selihlandla lesine Leluhlelo Lwahulumende Lwekutsenga Emandla Lavusetelwe Kubakhiciti Bemandla Labatimele. Labakhiciti bemandla lavusetelelwako (emandla elilanga newemoya) atawuphakela ema-megawatts la-1 084 langetiwe ekusekeleni igridi yavelonkhe ngaleyo ndlela kusitakale lelive kutsi lisondzele kutsi liphakele emandla lasimeme sikhatsi lesidze.1.3. IKhabhinethi iyayemukela Imiphumela Yeluhlolomabhuku Lwahulumende Wasekhaya ya-2013-2014 iphindze ishayele lihlombe labo bomasipala labakhombisa kusebenta lokunentfuntfuko kuyo yonkhe imikhakha yemiphumela yekuhlolwa kwemabhuku abomasipala. Bomasipala labange-96% (bomasipala kanye netikhungo tabomasipala) letingenise titatimende tabo ngesikhatsi, lokuyintfutfuko lenkhulu kusuka ku-93% ngemnyaka wa-2012/13 kanye na-78% ngemnyaka wa-2007/08.Lombiko uphawula kutsi kunemitamo lecinile leyentiwa kute kubukwane nelucitfomali lolungakagunyatwa. Lokucaphelekako kunyuka kakhulu kwelinani labomasipala kanye netikhungo tabomasipala letinemibiko yekuhlolwa kwemabhuku lehlobile kusukela kubomasipala labange-30 ngemnyaka wa-2012/13 kuye kwabange-58 ngemnyaka wa-2013/14, labekadze basikhombisa kuphela ngemnyaka wa-2007/08 lokukhomba kutsi kunemkhuba lokhombisa kutsi sesiya ngakhona ekuphatseni kahle kanye nasekulawuleni kahle timali.Labahlolwe emabhukutimali lanemibiko lehlobile nyalo sebange-76% kulinani layo yonkhe inchitfomali yahulumende wasekhaya yeluphakelotimali letisigidzigidzi letinge-R315. Loku kusho kutsi cishe ngemarandi lasiphohlongo emarandini la-10 lasetjentiswa nguhulumende wasekhaya asetjentiswa tikhungo letinetitatimente letihlobile.Kulabomasipala kanye netikhungo letihloliwe letinge-335, laba-102 bakhombisa kutfutfuka, bese kutsi laba-194 bakhombisa kusebenta ngekungantjintji, labange-27 bakhombisa kubuyela emuva kantsi lababili ngulabasha kantsi laba-10 solo basasilele. Loku kukhombisa imphumelelo lenkhulu kanye nekutilandza mayelana nekuletfwa kwetinsita letisisekelo lokuyintfo lehambisana nendlela  Yekubuyela Kusicalonchanti.  IKhabhinethi iyakwemukela loko njengencenye yeNdlelalisu Lekubuyela Kusicalonchanti, kutawunakwa ngalokukhetsekile bomasipala labange-50 labatfole umbikomabhuku, ikakhulu lenge-25 letfole imibiko lenekutihlangula kuleminyaka lesihlanu leyengcile. IKhabhinethi iphindze ivakalise kukhatsateka kwayo ngalabo bomasipala labachubeka ngekucasha bantfu labangakaceceshelwa umsebenti lokuyintfo lekhinyabeta kuphatsa lokuhle. Indvuna Yetekubusa Ngekubambisana Netendzabuko, isebentisana nabomasipala, itawukuyisheshisa lenchubo yekusombulula letinkinga.2. Tincumo teKhabhinethi letibalulekile2.1. IKhabhinethi iyemukele Indlelalisu Yeluhlelo Lwekugucula Tintfo Kutemaposi aseNingizimu Afrika (i-SAPO). Loluhlelo lusitile ekutfoleni sisusa setinkinga kanye futsi nekubona tinyatselo tekungenelela letimcoka kute kuguculwe lesikhungo. Kunendlela lensha yetemabhizinisi lesasungulwa yekunciphisa kuncika kakhulu ekuchubeni temabhizinisi ngeliposi kepha kuntjintjelwe endleleni yekungenisa imali ngalokubhicene.  IKhabhinethi iyatsemba kutsi lendlelalisu itawuchubela embili i-SAPO. Indvuna Yetakhiwonchanti Tetekuchumana Netetinsita Teliposi, ngekuhlanganyela nebalawuli be-SAPO, batawubamba umhlangano lokhetsekile nebetindzaba kute bachaze lelisu.2.2. IKhabhinethi ikuvumile kuphawula lekutfole mayelana nembiko wekucala waseNingizimu Afrika lomayelana nekucala kwekusebenta Kwemculu Wase-Afrika Wemalungelo Nenhlalakahle Yebantfwana (ya-2000-2013), kutsi wetfulwe ePhalamende. Lombiko bewuvela Kulikomidi Lase-Afrika Letingcweti Kutemalungelo Netenhlalakahle Yebantfwana. IKhabhinethi iyivumile lendlela yekuphatsa kute kucinisekiswe kutsi kunendlela lehlangene, lebumbene nekhutsata  kutimbandzakanya ekucaliseni kutsi kusebente Lomculu Wase-Afrika Wemalungelo Netenhlalakahle Yebantfwana kute kuhambisane nemalungelo emtsetfosisekelo ebantfwana.Kungeniswa kwembiko waseNingizimu Afrika kuhambisana nemitsetfo yesivumelwane semave ngemave kanye nekutibophelela. Lombiko uphindze futsi usebente njengenkhomba yekubuka kutsi sive sakitsi sichubeka njani ekubekeni embili emalungelo ebantfwana kanye nenhlalakahle yabo.3. Tincumo teKhabhinethi etindzabeni tanyalo3.1. IKhabhinethi iyakutusa kubanjwa ngemphumelelo Kwenkhundla Yemhlaba Yetemnotfo (i-WEF) Ye-Afrika lapha eKapa kuleliviki lelengcile, lokuyintfo lephindze yagcizelela kutsi lelive lakitsi liyindzawo lesezingeni lemhlaba yekutsi emave ngemave ahambele kuyo nakunemicimbi lesezingeni lelisetulu. I-WEF Afrika inikete hulumende inkhundla yekutsi akhangise ngeNingizimu Afrika njengendzawo bantfu labangeta kuyo nabafuna kutjala timali kanye nekuchuba temabhizinisi, lokuyintfo lemcoka kakhulu ekuhlangabetaneni nenhloso yeLuhlelo Lekutfutfukisa Lavelonkhe(i-NDP).IKhabhinethi iphindze futsi iyemukele indzima lebalulekile ledlalwe ngumkhakha webetindzaba ekucinisekiseni kutsi lwatiso loluvela kulomcimbi lobaluleke nakangaka lwafinyelela kutinkhundla letahlukahlukene kute kutsi tindzaba lokucocwe ngato tifinyelele kubo bonkhe bantfu baseNingizimu Afrika.Kukala kwekukweleta kweNingizimu Afrika ku-BBB lokwentiwe yi-Fitch Ratings kucinisekisa kutsi lelive liyakuvumela kutjalwa kwetimali kwemave angephandle kuphindze futsi kukhombise kutinikela kwahulumende ekulawuleni ngekucophelela timali tahulumende. Kusenjalo, leto tintfo letiphawulwe bakaFitch hulumende usabukene nato esigabeni sahulumende lesisetulu.3.2. IKhabhinethi iyakwemukela kutfulwa kwe-Media Landscape 2014   Celebrating 20 Years of South Africa s Media, lekhombisa tinhlangotsi letahlukahlukene teminyaka lenelisasasa lenge-21 leyengca betindzaba labadlale indzima lemcoka kuyo. Leso naleso sehluko sikhombisa sitfombe setintfo letentiwa betindzaba kusukela ngemnyaka wa-1994 kanye nekuveta kutsi sibuya kuphi, kanye nekubuka tinsayeya tesikhatsi lesitako. Labatsintsekako labanyenti bayavumelana ngekutsi kunyenti kakhulu lokufeziwe kulomkhakha.IKhabhinethi igcugcutela betindzaba, tifundziswa, tinhlangano temmango kanye nahulumende imbala kutsi bafundze i-Media Landscape 2014, levusa inkhulumomphikiswano lenelwati kanye nekucocisana mayelana neminyaka lenge-20 yebetindzaba kuNingizimu Afrika lobuswa ngentsandvo yelinyenti. Lencwadzi inika inchazelo lesimeme kanye nenchazelo lecotfo yemkhakha webetindzaba balelive. Ngesikhatsi isalungiswa kubonakale kunekusebentisana lokukhulu emkhatsini wahulumende kanye nebetimboni tebetindzaba, ngenca yebaholi kanye netinhlangano temimango.3.3. IKhabhinethi icinisekisa kuwetsemba kwayo Umkhandlu Wetebushushisi Wavelonkhe(i-NPA) kutsi uwenta ngemphumelelo imisebenti yawo njengaloku ugunyatwe nguMtsetfosisekelo nanome kube netingucuko letibe khona ebuholini bawo esikhatsini lesisandza kwengca.I-NPA isamile icinile emsebentini wayo, futsi inetinhlaka letifanele letikhona kute ichubeke ngekugcugcutela ummango lote bugebengu. Ngemnyaka wa-2014 lenhlangano yalitfutfukisa lizinga layo lekushushiswa kwebantfu batfolwe banemacala kuto tonkhe tigaba tetinkantolo ngema-96.6% (kumacala la-273 641) etinkantolo tesifundza, ema-76% (kumacala la-27 246) etinkantolo tesigodzi kanye nema-88% (kumacala la-911) kuto tonkhe tinkantolo letiphakeme.3.4. IKhabhinethi iyakwemukela kukhishwa kwekucala kwe-South African Stigma Survey legcile kutimongcondvo mayelana Nesandvulelangculazi (i-HIV) Nengculazi (i-AIDS) kanye nesifo sesifuba (i-TB) Kumhlangano Lomkhulu We-7 We-AIDS eNingizimu Afrika, lochubekako njenganyalo e-Durban. Le-Stima Survey, lesikhulukati emhlabeni, sinikana tindlela letiphatsekako naletinsha kanye netinhlelo kute kulwe nalelihlazo nekubandlululwa kwebantfu labaphila ne-HIV kanye ne-TB.3.5. IKhabhinethi iyayemukela imphumelelo yeLiviki Lekuvikela Bantfwana (i-CPW) futsi iyakuphindza kukusho kutsi bantfwana basisekelo selikusasa lalelive iphindze igcugcutele imimango kutsi ivikele bantfwana kutsi bangayekelwa nje banganakwa futsi bangachashatwa. Kwengeta kuloko, Ikhabhinethi indlulisa kubonga kwayo kuwo onkhe ema-ejensi ahulumende, tinhlangano temmango kanye netenhlalo labasebenta ngekutikhandla ngisho nome ngabe selendlulile Liviki Lekuvikelwa Kwebantfwana, bayachubeka ngekucaphelisa imimango kutsi ivikele bantfwabetfu.  3.6.    IKhabhinethi iyakwemukela lokugucuka lokuhle lokukhulu lokwenteke ka-Telkom lapho hulumende anetabelo letinyeti, unesabelo lesinge-40%. Lokugucuka lokuhle kwalenkampani kuholele ekutseni kube nekukhula lokunemandla kumalingena kanye nakutabelo temashezi kwekucala kusukela ngemnyaka wa-2011 kwemasenti lange-245.3.7. IKhabhinethi ikujabulele kucala kwekusebenta kwetichibiyelo tekushaywa kwemtsetfo wetifiki kanye nemitsetfo yetifiki ya-2014, lokufaka ekhatsi tidzingo tekuhamba uvakashe nebantfwana nekungena emasangweni ekungena eNingizimu Afrika, lokucale kusebenta mhla ti-01 Inhlaba 2015.IKhabhinethi noko iyayiva imibono lebekwa yimikhakha lehlukahlukene. Kute iyilalele lemibono, Ikhabhinethi incume kutsi isungule licembu Letindvuna letibuya kumatiko etemnotfo kanye naleto letibuya kumatiko etekuphepha.Lelicembu lilindzeleke kutsi licocisane liphindze libuke lokukhatsateka ngenhloso yekutfola tindlela tekubukana nemiphumela lengakahloswa letawuletfwa ngulokucala kwekusebenta kwalemitsetfo. Lelicembu litawuhlanganiswa yiNdvuna Malusi Gigaba.  Kwengeta kuloko, Likomidi Lelihlanganisa Tindvuna Letekuhamba litawuchubeka nemsebenti walo wekuphindza futsi libukisise tonkhe tinhlangotsi letitsintsa tihambi letikulelive. Lomsebenti utawusita ekutseni kube nekubambisana emkhatsini wetekuhamba kanye nemitsetfo yalelive.4. Imikhosi letako4.1. Mengameli Jacob Zuma utawuhambela imigubho Yelusuku Lwelusha mhla ti-16 Inhlaba 2015 lapha eTshwane Events Centre, eGauteng ngaphasi kwengcikitsi letsi:  Lusha Luchubela iNingizimu Afrika Embili. Mengameli utawuphindza futsi achube umkhankhaso weSiyahlola avakashele eTshwane University of Technology South Campus  eSoshanguve, eGauteng mhla tinge-23 Inhlaba 2015. Lokuvakasha kwekulusa kutawugcila kutichamukelo nakutinyatselo tekungenelela leticale kusetjentiswa kute kwentiwe ncono timphilo telusha kanye nekuluhlomisa kutsi lungatimbandzakanya njani ncono kutemnotfo talelive letfu. IKhabhinethi imema bantfu labasha kutsi bawasebentise ematfuba labaniketwa wona tinhlelo tahulumende letifana Neluhlelo Lwemmango Lwetemisebenti, lokukhombisa kutsi kusebenta ngekubambisana kungawuletsa njani umehluko kutinsitanchanti temmango kanye nakutinsita kanye nekukhulisa ematfuba emisebenti kutsi avete imisebenti lesimeme ngenca yekundluliswa kanye nekutfutfukiswa kwemakhono.Ngekusebentisa I-ejensi Yavelonkhe Yekutfutfukisa Lusha, bantfu labasha labanyenti baholelwa ekutseni bangene kumnotfo lomkhulu ngekusebentisa tinhlelo tabo letisekela bosomabhizinisi labasebancane.4.2. INingizimu Afrika itawuhlanganyela kumigubho yalelivekati ngebubanti mhla tinge-23 Inhlaba 2015 lapho kutawube kugujwa khona Lusuku Lwase-Afrika Lwemsebenti Wahulumende ngaphasi kwengcikitsi letsi:  Indzima Ledlalwa Temisebenti Yahulumende Ekuhlomiseni Labasikati, Tindlela Letinsha kanye Nekufinyelela Kutfola Tinsita . I-NDP iphindze yaveta kutsi kuhlomisa mbuso kumcoka futsi kunemandla ekufezeni Umbononchanti wa-2030. Kusukela ngemnyaka wa-1994 lelive litsatse tinyatselo letibanti mayelana nekubakhona kwabomake etikhundleni tekulawula letisetulu Kumisebenti Yahulumende, lobekukadze kunge-39.8% ngeNdlovulenkhulu 2014.4.3. IKhabhinethi icela bonkhe bantfu baseNingizimu Afrika kutsi bahlanganyele nahulumende ngeLusuku Lwemhlaba Lwebakhoseli, mhla tinge-20 Inhlaba 2015, ekugcizeleleni kutimisela kwalelive ekuphatseni bonkhe bakhoseli ngendlela lenesitfunti. Njengalelinye live lelasayina i-1951 Geneva Refugee Convention kanye futsi nekutsi silive leliwatisako emalungelo eluntfu, sinesibophelelo sekuvikela emalungelo lasisekelo ebakhoseli labalapha ngekhatsi eminyeleni welive letfu. Esikhatsini lesinyenti laba kuba bobabe, bomake nebantfwana labahlaseleka lula labaphocelelwe simo kutsi babaleke emaveni abo futsi loko labakwente ngalesikhulu sibindzi, ngemandla nangekutimisela.4.4. Litiko Letasekhaya, lihlanganyele nalamanye ematiko ahulumende kanye nema-ejensi, batakwetfula i-Operation Pyramid mhla ti-19 Inhlaba 2015 lapha eSikukuza, eMpumalanga ngaphasi kwengcikitsi letsi:  Kusebentisana Ndzawonye Kute Kube Neminyele Lephephile Nalevikelekile.  I-Operation Pyramid itawenta kutsi kube nekuhambisana kancono kanye nekwenta kutsi kube nekuhambisana emkhatsini wema-ejensi ahulumende emiklamo yeminyele, tinhlelo kanye netingenelelo. Lesingenelelo sesikhashana sitawusebenta kudzimate kusungulwe I-ejensi Yekulawulwa Kweminyele ngemnyaka wa-2017. Kulawulwa ngekuphepha, ngemphumelelo kanye nangendlela lengabiti kuhamba kwebantfu nekwetimphahla kutawukwentiwa ngendlela lehambelana netintfo tavelonkhe tentfutfuko letibekwe embili.4.5. Umgubho We-60 Wemculu Wenkhululeko, lotawugujwa mhla tinge-26 Inhlaba 2015, utawusetjentiswa kukhombisa inchubekelembili leyentiwa ekufezeni inhloso yawo lephakeme, kanye nekukhombisa kuhambisana lokukhona emkhatsini wetinchubomgomo tahulumende kanye nalomculu lonomlandvo. Umculu Wenkhululeko usisekelo seMtsetfosisekelo welive lakitsi lobatjatwa mhlaba wonkhe, lamuhla uvete lelive lesilakhako ngekusebentisa tinchubomgomo tetfu kanye netinhlelo.5. Kubekwa etikhundleniKonkhe kucashwa kuya ngekucinisekiswa kweticu tabo kanye nekuvunyelwa lokufanele.5.1. Mnu. Zacharia Isak Modise njengaKhomishana Wavelonkhe Wekulungiswa Kwetimilo.5.2. Mk Bernedette Muthien njengeLisekela Lemcondzisi Jikelele Kuluphiko Lwe-Gender Mainstreaming Kulitiko Letabomake.Imibuto ingacondziswa ku:Make Phumla Williams (Libambela Lasomlomo weKhabhinethi)Tinombolo tekumtsintsa: 083 501 0139"
Sitatimende semhlangano weKhabhinethi mhla tinge-24 Inhlaba 2015,25 Jun 2015,https://www.gov.za/speeches/statement-cabinet-meeting-24-june-2015-25-jun-2015-0000,https://www.gov.za/ss/speeches/statement-cabinet-meeting-24-june-2015-25-jun-2015-0000,"1. Kucala kwekusebenta Kwetinhlelo Letimcoka Tahulumende 1.1. IKhabhinethi itemukele tincumo letitsatfwe Kungcungcutsela We-25 Wenhlangano Yebunye be-Afrika (i-AU) lebeke i-Afrika endleleni lensha yentfutfuko nekukhula lokutakwenta lelivekati kutsi litsatse indzawo yalo lefanele etindzabeni temhlaba wonkheLetincumo tifake ekhatsi umbutfo munye wetemphi lohlangene nalosebentako ekupheleni kwalomnyaka. Baholi batsembisa kutsi batawenta kutsi kusebenta kweMbutfo Wetemphi Wase-Afrika Lolindzile (i-ASF) kuphangise kucale kusebente.IKhabhinethi isishayele lihlombe sinyatselo se-AU sekuhlanganiswa kwesigodzi kanye nekuhwebelana lokuyintfo leyenteke nakwetfulwa tinkhulumiswano tekusungulwa kwekuhwebelana ngekukhululeka kwalelivekati lokuyintfo letakwenta kutsi kube nebudlelwane lobucinile emkhatsini weteminotfo kumave ase-Afrika. 1.2 IKhabhinethi iphindze futsi yakwemukela kuhlangana Kwetindvuna Te-AU Letibukene Nebulili kanye Netabomake mhla ti-12 Inhlaba 2015, ngekulandzela Umhlangano Wesibili Wephaneli Lemayelana Nekulingana Ngebulili kanye Nekunikwa Emandla Kwabomake (i-HLP) lebewubanjwe kusukela mhla ti-10 kuya mhla ti-12 Inhlaba 2015 kuSeshinimvama ye-25 yeNhlangano ye-AU, ngaphasi kwengcikitsi letsi: Yenta kutsi Kwenteke Ngekufaka Bomake Ngekwetimali Kumkhakha Wetebhizinisi Yetekulima. .Umphumela wemihlangano lemibili kwaba Simemetelo kanye Nesicelo Sekwenta mayelana Nekufakwa Ngekwetetimali Kutemabhizinisi Etekulima. Lesicelo Sekwenta sicela Emave Angemalunga kutsi kuletinye tintfo:Acalise ngekusebenta kwemalungelo abomake ekufinyelela, ekutseni balawule babe nebunikati baphindze bazuze kwetetimali lokufaka ekhatsi kufinyelela kutinchubo tahulumende tekutsenga Kutemfundvo, telwatiso nekutfutfukiswa kwemakhono, tebuchwepheshe letinsha nekusebenta, kufundzisa kanye nekutfutfukisa bomake kutemnotfo wetebhizinisi yetekulima;Kucinisa imetamo yekwakha simo lesitawuvumela bomake kutsi bachube temabhizinisi etekulima kanye neminye imikhakha lesita ekukhiciteni imikhicito lelinywako ngekutsi kuvikelwe ludvweshu kuLelivekati, kubukwane, kulungiswe futsi kutayelwe kuntjintja kwesimo selitulu kanye nekubukana nelifutse lemibulalave netinhlekelele temvelo.       Kugcugcutela intfutfuko kutemabhizini etekulima kanye neminye imikhakha  lesita ekukhiciteni imikhicito lelinywako ngekusebentisa imishini, tindlela letinsha tebuchwepheshe kanye nekutfutfukiswa kwemakhono abomake;1.3 Etinyangeni letimbalwa letitako bafundzi bakamatekuletjeni batawube babhala kuhlolwa kwabo kwekuphela kwemnyaka. IKhabhinethi icela Bafundzi Bakamatekuletjeni ba-2015 kutsi bafake kusanesikhatsi ticelo tekufundza etikhungweni temfundvo lephakeme njengencenye wemkhankhaso we-Apply Now/ Khetha Career Guidance Campaign lowentiwa minyaka yonkhe Litiko Letemfundvo Lephakeme Nekucecesha.Sikhutsata bafundzi kutsi baphindze futsi babuke Tibalo neSayensi njengetifundvo letingatfutfukisa kukhula kwemnotfo kuye emazingeni lasetulu. Kucamba Nemcondvo Lomusha kumcoka ekutfutfukiseni temnotfo eveni. Bantfu labasha kufanele kutsi bahlwaye ematfuba lakhona emakolishi  Etifundvo Tebuciko Bemisebenti Yetandla kanye Nekuceceshwa lakhona eveni lonkhe ngetulu kwemayunivesi lakhona, lokufaka ekhatsi inyuvesi lesandza kusungulwa iSol T Plaatje leseNyakatfo Kapa kanye neNyunivesi YaseMpumalanga.2. Tincumo Tekhabhinethi Letibalulekile2.1 IKhabhinethi isivumile yasigunyata sincumo sekukhetsa iZoni Yekutfutfukisa Timboni i-Maluti-A-Phofung (i-MAP IDZ) eTshiame (i-Industriqwa-1A), eHarrismith, eSifundzeni saseFreyisitata.  Iphindze futsi yakuvuma kuniketa iNhlangano Yokutfutfukisa yaseFreyistata Imvume Yekusebenta kulendzawo.Lendzawo lekhetsekile ye-MAP IDZ itawusungula inkhundla lephatselene nekutfutsa kanye nekuhambisa timpahla (i-Logistics Hub) emakhilomitha la-10 ngaphandle kwe-Harrismith (indzawo lendzala ye- Industriqwa), ikakhulu kutsi ite timoto, umkhakha wetemnotfo longasebentisi lenyenti imali ekwenteni imikhicito, imikhicito yetekulima nekutfutsa kanye nekuhambisa timpahla.2.2 IKhabhinethi ikuvumile kutsi iNingizimu Afrika ijoyine i-Asian Infrastructure Investment Bank. Lelibhange ligcila kakhulu eSigodzini sase-Asia nase-Oceania ekusekeleni tinsitanchanti telutjalotimali. Kutimbandzakanya kweNingizimu Afrika kutawucinisa kukhulisa budlelwane bayo naletitigodzi kutawuphindza futsi kukhombise kubambisana kutentfutfuko netifiso taletitigodzi.2.3 IKhabhinethi ikuvumile kukhetfwa kweNdvuna Yetebulungiswa Nekucondziswa Kwetimilo kanye neNdvuna Yetemaphoyisa njengeTindvuna lokusemahlombe ato kufezekisa tibopho tembuso ngekulandzela sigaba se-9(2) Semtsetfo Wekuvikela Nekulwa Nekuphatfwa Ngesihluku Kwebantfu wa-2013.Kutawuba semahlombe ato totimbili Letindvuna kutsi tisungule tinhlelo lokuhloswe ngato ekuvikeleni nasekulweni nekuphatfwa ngesihluku kute kugcugcutelwe emalungelo lasisekelo enkhululeko nekuvikeleka kwemuntfu njengeloku kusho sigaba se-12 seMtsetfosisekelo.2.4 IKhabhinethi ikuvumile kungeniswa ePhalamende kweProtokholi Lengetiwe Kusivumelwane Sekuhwebelana, Intfutfuko Nekuhlanganyela emkhatsini Wenhlangano Yemave WaseYurophu Nemalunga Ayo kute yemukelwe ngekwemtsetfo. LeProtokholi Lengetiwe ibuka sivumelwane sekungeniswa kweRiphabhliki yase-Croatia kwiNhlangano Yemave WaseYurophu (i-EU) lejoyine kamuva kuleProtokholi. Kukhula kwe-EU kutawukhulisa linani lemave atawuhwebelena neNingizimu Afrika ku-EU, lokuyintfo letawuholela kutsi kudaleke ematfuba emisebenti, kukhula kutemnotfo, kanye nekutfutfukisa kutsi batsengi batikhetsele. Loku kuhambelana nembononchanti weLuhlelo Lwavelonkhe Lwentfutfuko wekudala imisebenti, kukhula kwemnotfo kanye nekukhutsata kuyiswa kwemikhicito yakuleli kulamanye emave.2.5 IKhabhinethi ikuvumile kutsi emazinga lafanele emave ngemave kanye netilinganiso tetesayensi ticale tisetjentiswe ngenhloso yekucinisekisa kutsi kunekulawulwa lokwanele kwebungoti lokusetjentiswako nakuyiswa tinkhomo kulamanye emave kanye nemikhicito yetinkhomo.Loku kuhambisana kwetimfanelo taseNingizimu Afrika tekuyisa imikhicito kulamanye emave netinkhombandlela tetesayensi temave ngemave, kutawucinisa simo salelive kutekuhwebelana kwemave ngemave. Loku kutawukwandzisa kufinyelela kabanti ngalokwanele kwebantfu netilwane kutekuphepha nasekudleni lokunemsoco ngekusebentisa indlelalisu lekutfola imitfombolusito kuphindze kwandzise kudaleka kwematfuba emsebenti ngekutfumela kulamanye emave imikhicito yenkhomo lokuhloswe kutsi ichubeke isetjentwe lapha eNingizimu Afrika.3 Imitsetfosivivinyo3.1 IKhabhinethi ikuvumele kwetfulwa ePhalamende Kwemtsetfosivivinyo Wekuchibiyela Wetindzaba Temacala wa-2015.Letichibiyelo tenta kutsi kube netingucuko kumitsetfo lephatselene nemacala lahambelana netakhiwonchanti njengekwebiwa kwekhebuli, tintsambo telucingo. Timiso leticinile tekuniketwa kwebheyili, kugweba labanelicala kanye nekusungula licala lelisha ngekwenta kutsi kube tento tebugebengu kulimata takhiwonchanti letisisekelo lokubangwa kutsikameta kusebenta kwetinsita letisisekelo ngenca yemsebenti yebugebengu.Lomtsetfosivivinyo nasewuphasisiwe utakwenta kutsi kucinisekiswe kutsi kunetindlela letikhona tekuvikela sakhiwonchanti, letidzinga kakhulu lutjalomali lahulumende, kute kucinisekiswe kutsi umnotfo walelive uyakhona kuhlangabetana netinhloso tekukhula kutemnotfo kanye nekwandzisa ematfuba emisebenti.3.2 IKhabhinethi ikuvumile kwetfulwa ePhalamende Kwemtsetfosivivinyo lobuyeketiwe Wekuvikelwa Kwelutjalotimali, wa-2015.LoMtsetfosivivinyo ucinisekisa kutsi iNingizimu Afrika iyaluvumela lutjalotimali lwalamanye emave, yenta kutsi bonkhe batjalitimali babe nekuvikeleka nekuphepha lokwanele, futsi ligcina emalungelo ekutentela aHulumunde waseNingizimu Afrika ekuchuba tinjongo tentfutfuko nekuntjintja kwetinchubomgomo tahulumende.Loku kuyindlela yekusekela injongo yeLuhlelo Lwavelonkhe Lwentfutfuko (i-NDP) yekugcugcutela lutjalotimali kanye nekukhula kwemikhicito letfunyelwa kulamanye emave kute kukhutsatwe kukhula nentfutfuko lesimeme eNingizimu Afrika.3.3 IKhabhinethi ikuvumile kushicilelwa kuGazethi Yahulumende kweMtsetfosivivinyo Wekuchibiyela Lilungelokucamba wa-2015 kute kubonisanwe ngawo kabanti.LoMtsetfosivivinyo uchibiyela Umtsetfo Welilungelokucamba, Longunombolo ye-98 wa-1978 kanye Nemtsetfo Wekuvikela Badlali, Longunombolo ye-11 wa-1967, leseyengcelwe sikhatsi ngobe ayikhoni kubuka intfutfuko kumazinga lamanyenti nome ayikhoni kubukana netindzaba temadijithali.LoMtsetfosivivinyo utsintsa kunikwa imvume kwemsebenti nobe lilungelokucamba lelimayelana naloko kute kuvikelwe kuchashatwa ngekwenzuzo letfolakale ngekutsengiswa kwawo. Loku kutawusita hulumende kutsi alungise indzaba yekuhlupheka kwebaculi nebadlali ngekwenta siciniseko sekutsi imali yabo labayisebentele bakhokhelwa yona ngesikhatsi tinkampani temarekhodi kanye nemisakato ngobe linyenti labo lishona liphuyile.3.4 IKhabhinethi ikuvumile kwetfulwa ePhalamende kweMtsetfosivivinyo Wekuchibiyela Wekhomishini Yetemisebenti Yahulumende wa-2015. Lomtsetfosivivinyo uchibiyela Umtsetfo we-46 Wekhomisani Yetemisebenti Yahulumende wa-1997.Lomtsetfosivivinyo uphatselene nekuvusetelwa kwethemu yaKhomishina kanye nekugunyata sihlalo kutsi akhetse munye wabokhomishana kutsi abe ngusihlalo nangabe sihlalo nelisekela lakhe bangekho.4. Tincumo teKhabhinethi etindzabeni tanyalo4.1 IKhabhinethi iyabemukela LabaseCuba Labasihlanu labebabanjwe eMelika nga-1998 babekwa emacala lafaka ekhatsi bunhloli nekubulala. Lalabasihlanu batfunyelwa eMelika njengencenye yeluhlelo lelubitwa ngekutsi yi-La Red Avispa kutsi bayophenya ngemisebenti yemacembu aseCuba latidlamlilo lasekudzingisweni labehlela kuketula umbuso waFidel Castro.4.2 IKhabhinethi ibonga hulumende waseMalawi lomelelwe Lincusa laseNingizimu Afrika Mk Cassandra Mbuyane-Mokone losite ngekubuyiswa emuva kwebantfwana lababili baseNingizimu Afrika (labaneminyaka le-14) nalomunye (lone-20) labatsatfwe kugogo wabo eMpumalanga ngumake lotishaye sathishela wabo waphambilini wabasa eMalawi ngaKholwane 2014. Lamuhla Indvuna yeTelitiko Letekutfutfukiswa Kwetenhlalakahle Bathabile Dlamini, utawubamukela labantfwana.5 Imikhosi letako5.1 IKhabhinethi imema bonkhe bantfu baseNingizimu Afrika kutsi batimbandzakanye kumcimbi lotako wekugubha Inyanga YaNelson Mandela ngaKholwane ngaphasi kwengcikitsi letsi:  Yenta Lusuku LwaMandela lube lwemalanga onkhe: Sinikele ngemizuzu lenge-67 esikhatsi setfu kutsi sisite labo labaswelako.  Lowo nalowo umuntfu waseNingizimu Afrika unemandla ekwandzisa umshiyandvuku waMengameli waphambilini longasekho Nelson Mandela ngekutsi ente umehluko etimphilweni talabanye.Ngemoya wemshiyandvuku waMadiba asisebentisananeni ngekuhlanganyela njengaloku sigubha Inyanga Yekuhlangana Kwemmango ngaKholwane kute sakhe sive lesihlangene ngekutsi kugcugcutelwe imicondvo lephakeme yekungabandlululi ngebuhlanga, yebulungiswa kanye neyekulingana kwetfu sonkhe njengaloku kungumbononchanti futsi kushiwo nguMtsetfosisekelo wetfu.5.2 Njengencenye yekugubha nekuhlonipha ligalelo lelibabatekako kutesayensi, tebunjiniyela, tebuchwepheshe kanye nemicondvo lemisha, Indvuna Yetesayensi Neteknoloji Naledi Pandor utawube anemcimbi wekudla kwakusihlwa lapho atawumemetela khona labaphumelele ku-2014/15 National Science and Technology Forum    BHP Billiton Awards mhla ti-9 Kholwane 2015 e-Emperors Palace, eKempton Park ngaphasi kwengcikitsi letsi:  Kukhanya. Lemicimbi yemiklomela yatfulwa nga-1988.  Kugubha ingcikitsi yalonyaka ye-UNESCO letsi:  Umnyaka Wemave Ngemave Wekukhanya kanye Nebuchwepheshe Bekukhanya,  kantsi Umklomelo Welikhetselo utawuniklonyeliswa kulucwaningo loluhambelana ne-Photonics.5.3 Ngekuhambisana nemoya Weliviki Lase-Afrika Lemisebenti Yahulumende lelicala kuleliviki (kusukela mhla tinge-22 kuya mhla tinge-26 Inhlaba 2015), Ikhabhinethi itsandza kubonga tonkhe tisebenti tahulumende ngekutinikela kwato, kutidzela kanye nekusebenta kamatima kute tiletse tinsita kubantfu bakitsi. Sicela tonkhe tisebenti tahulumende kutsi titinikele kabusha kute kuhlangabetanwe netidzingo tabo bonkhe bantfu baseNingizimu Afrika.6. Lokushiwo yiNingizimu Afrika mayelana nendzaba ye-ICCIKhabhinethi, income kutsi itakubuketa kutimbandzakanya kweNingizimu Afrika kwayo Kusivumelwano saseRome sekusungulwa Kwenkantolo Yemacala Yemave Ngemave (i-ICC), ngenca yetizatfu letinengi.INingizimu Afrika beyisolo ikusekela kakhulu kusungulwa kweNkantolo Yemacala Yemave Ngemave futsi beyingulelinye lemave lelisayine Lesisivumelwano saseRome sekusungulwa Kwenkantolo Yemacala Yemave Ngemave. Lelive solo lisatinikele kuluhlelo lwebulungiswa bemave ngemave  kucinisekisa kutsi emacala lamabi kakhulu latsintsa emave ngemave kufanele kutsi ajeziswe kanye futsi nekutsi nekushushiswa kwawo ngemphumelelo kufanele kutsi kucinisekiswe ngekutsi kutsatfwe tinyatselo ezingeni lavelonkhe kanye nekugcugcutela kubambisana kwemave ngemave. INingizimu Afrika itawuchubeka igcugcutele imetamo yesigodzi kanye neyemave ngemave kulwa nemacala lanjalo.INingizimu Afrika ililunga Lenhlangano Yemacembu Emibuso lesungulwe ngekulandzela Sigaba ee-112(1) yeSivumelwanosaseRome sokusungulwa kwe-ICC.INingizimu Afrika iphindze futsi ibe lilunga Lamhlabuhlangene (i-UN), Le-AU kanye naleminye imitimba yemave ngemave. Tibophelelo tayo temave ngemave kanye netibopho ititsatsela etulu ngekutimisela lokukhulu.INingizimu Afrika idlala indzima lebalulekile kulelivekati lase-Afrika kanye nakuleminye imitimba lehlukahlukene yalelivekati. IPalamente Yenhlangano Yebunye be-Afrika iphindze ibanjelwe lapha kulelive. Indvuna yaphambilini Yetasekhaya yaseNingizimu Afrika ingusihlalo weKhomishini Yenhlangano Yebunye Be-Afrika.INingizimu Afrika ihlanganyele kumikhankhaso yekugcina kuthula kumave lamanengi ase-Afrika njenge-Democratic Republic of the Congo. INingizimu Afrika futsi ingene shi ekucinisekiseni kutsi tinchubo tekuthula lokuntekenteke letichubekako eSudan naseSouth Sudan tiyachubeka, ngekulandzela lokufiswa bantfu baleyo mibuso letimele kanye nelivekati lase-Afrika.INingizimu Afrika kumave ngemave itsatfwa njengelive lelicotfo nalelitsembekile ekugcineni kuthula lelinemasotja aseNingizimu Afrika lalinganiselwa ku-3 000 latimbandzakanye kumikhankhaso yekugcina kuthula ngaphasi kwesandla se-AU ne-UN.INingizimu Afrika igcugcutela kusebentisana emkhatsini weNingizimu Afrika nalamanye emave kanye nentfutfuko lehlangene kulelivekati. INingizimu Afrika isebentisa Isikhwama se-African Renaissance kanye nese-International Cooperation, emkhatsini waletinye tintfo, kugcugcutela intsandvo yelinyenti, kuphatsa lokuhle kanye nekuvikela nekusombulula ludvweshu.INingizimu Afrika itjale kakhulu ngekwetetimali, ngetemphi, tethekniki kanye nangemitfombolusito yebantfu kutsi kube nekuthula, kuphepha nemphumelelo kulelivekati lase-Afrika. Tinzuzo taloku kutjala setiyacala tiyabonakala kancane kulawo mave lapho iNingizimu Afrika ikwenta khona loko. Lawo mave afaka ekhatsi live laseSudan kanye nelaseSouth Sudan.Ngaphandle kwekutsi iNingizimu Afrika ililunga Lenhlangano Yemave asayine Sivumelwano saseRome sekusungulwa kwe-ICC, iNingizimu Afrika kufanele kutsi ibhalansise tivumelwano tayo ne-ICC kanye netivumelwano tayo na-AU kanye netivumelwano tayo kuleyo nakuleyo mibuso, lokufaka ekhatsi leyo lese-Afrika, ngekulandzela tivumelwane temave ngemave letisayinile.INingizimu Afrika iyakubona kutsi ngisho Nemalunga Esiphelane Emkhandlu Wetekuphepha langakawusayini Lesivumelwano saseRome sekusungulwa kwe-ICC angatimbandzakanya ngalokuphelele etinkhulumiswaneni mayelana ne-ICC kanye nekundluliselwa nguMkhandlu Wetekuphepha ku-ICC kwesimo lesikhona eveni.Lawo mave atsatse tinyatselo tekucinisekisa kutsi tisebenti tawo kanye netisebenti tetemphi ngeke timise timbilapho ngaphasi kweligunya lebulungiswa le-ICC.INingizimu Afrika iphindze futsi ibone kutsi kunekushayisana kutigaba letahlukahlukene kuSivumelwano saseRome se-ICC mayelana nekuvikelwa kweTinhloko Temibuso.ISigaba se-27 sichaza loku lokulandzelako:Kungabaluleki kwesikhundla lesigunyatiwe1.  Lesisivumelwano sitawusebenta ngalokulinganako kubo bonkhe bantfu ngaphandle kwekuhlukanisa ngekwesikhundla lesigunyatiwe. Ikakhulu, sikhundla lesigunyatiwe njengeNhloko Yembuso nome Yahulumende, lilunga laHulumende nome Lephalamende, lilunga lelikhetsiwe nome siphatsimandla sahulumende ngeke umvumele umuntfu lowente bugebengu kutsi ayekelwe, ngeke futsi ngekwawo ubeke sizatfu sekunciphisa sigwebo.2.  Kudzela inkhululeko nome tincubo temitsetfo letikhetsekile letihanjiswa kanye nesikhundla lesigunyatiwe semuntfu, nome ngaphasi kwemtsetfo wavelonkhe nome wemave ngemave, ngeke kuyivimbele Lenkantolo kutsi isebentise lilungelo lebulingiswa layo kulowo muntfu lonjalo.Nawubuka nje kwekucala, lesigaba sinika i-ICC ligunya lebulungiswa kulowo muntfu, akukhatsalekile kutsi sikhundla sakhe sitsini.Noko-ke, Isigaba se-98 sona sichaza loku lokulandzelako:Kubambisana mayelana nekudzela inkhululeko kanye nekuvuma kutinikela.1.  INkantolo ngeke ichubeke nesicelo sekutinikela nome kusita kuloko lokuyintfo letawudzinga kutsi lowo mbuso loceliwe wente tintfo ngekungantjintjantjintji mayelana netibopho tawo ngaphasi kwemtsetfo wemave ngemave mayelana nekungaboshwa kwembuso nome kwetebuncusa kwalowo muntfu noma-ke leyo mphahla yalomunye umbuso, ngaphandle nangabe Lenkantolo icala ngekutfola kusebentisana nalomunye umbuso kute kunganakwa loko kungaboshwa.2.  Inkantolo ngeke ichubeke nesicelo sekutinikela lokuyintfo letawudzinga kutsi lowo mbuso loceliwe wente tintfo ngekungantjintji mayelana netibopho tawo ngaphasi kwetivumelwane temave ngemave ngekulandzela kuvuma kwembuso lomtfumelako kuyadzingeka nakunikelwa lowo muntfu wembuso eNkantolo, ngaphandle nangabe Lenkantolo ingatfola kwekucala kubambisana nembuso lotfumela lowo muntfu kute kutfolwe kuvuma kwalowo muntfu lonikelwako.   Isigaba se-98(2) simcoka futsi asididani. Sikubeka kukhanye bha kutsi i-ICC ngeke icele kutsi umuntfu atinikele ngembuso loceliwe, nangabe loko kutawuholela ekutseni lowo mbuso loceliwe kutsi uphule tivumelwano tawo temave ngemave, ngaphandle nangabe i-ICC cobo lwayo icala ngekutfola kubambisana nalowo mbuso lomtfumelako. Ngalamanye emavi, Isigaba se-98(2) sibeka sibopho emahlombe e-ICC kutsi isite emave kutsi afezekise timvume tekubopha.Kukhanya bha kutsi i-ICC beyati kutsi iNingizimu Afrika itawuba netinkinga kufezekisa lemvume yekubopha Mengameli Al-Bashir, ngenca yetivumelwano tayo temave ngemave.I-ICC bese ivele mhla tinge-28 Inkhwekhweti 2015, seyivele iyimemile iNingizimu Afrika kutsi kutewuboniswana mayelana nekufezekisa imvume yekubopha ngekulandzela Isigaba se-97 lekubeka kube sebaleni ngaphandle kwekufunisela kutsi nangabe Ilive litfola sicelo kepha nalisibuka kukhandzakale kutsi sinetinkinga letingavimbela kutsi leso sicelo singafezekiswa, umbuso kufanele kutsi ubonisane neNkantolo ngekushesha kute kusombululwe leyo nkinga.Leto tinkinga tingafaka ekhatsi kutsi kufezekiswa kwaleyo mvume yekubopha kulesimo lesikuyo njenganyalo kutawudzingeka kutsi lowo mbuso locelwako kutsi wephule tibopho tetivumelwane lebetivele tikhona phambilini nalomunye umbuso.I-CC kufanele kutsi beyati kutsi, ekufezekiseni kwayo lemvume yekubopha, ngaleyo ndlela itawube seyephula tivumelwane tetibopho taphambilini ne-AU. Loko kungaba ngiso sizatfu lesivakalako lesente kutsi i-ICC imeme iNingizimu Afrika kutsi itewubonisana nayo.Njengaloku i-ICC bese imeme iNingizimu Afrika kutsi itewubonisana nayo, i-ICC bekufanele kutsi ibonisane neNingizimu Afrika ngekutsembeka futsi iyisite kutsi igcine tibopho tayo ne-ICC kanye ne-AU.INingizimu Afrika isemukele lesimemo se-ICC kute ibonisane nayo ngekulandzela Isigaba se-97. Ecinisweni, iNingizimu Afrika ibe netinkinga letinyenti mayelana nekuba semtsetfweni kanye nekufezekiswa kwaletimvume tekubopha kanye netibopho temave ngemave teNingizimu Afrika letivela ngenca yebulungu bayo be-AU.INingizimu Afrika ibophelekile kutsi isihloniphe sincumo lesitsatfwe yi-AU eSirte eLibya mhla ti-3 Kholwane 2009 lesitsi emalunga ayo kufanele kutsi angabambisani ne-ICC, njengekusho kweSigaba se-98 Sesivumelwano sseRome sekusungulwa kwe-ICC Umkhandlu Wetekuphepha udzimate usibuke leso sicelo se-AU. I-AU icele Umkhandlu Wetekuphepha kutsi ishintjhe sincumo sayo kutsi indlulisele simo saseDarfur ku-ICC kutsi isiphenye.Leso sicelo solo asikentiwe. I-AU yenta lesicelo ngekulandzela Isigaba se-16 Sesivumelwano saseRome sekusungulwa kwe-ICC, njengaloku i-AU ikholelwa ekutseni kubakhona kwe-ICC kulendzaba kutawubanga kutsi kuthula nekuphepha kube sengcupheni kulelivekati lase-Afrika.INingizimu Afrika inenshisekelo letsite kulesincumo se-AU ngenca yekutimbandzakanya kwayo kutinchubo tekugcina kuthula eSudan naseSouth Sudan. Omabili lamave anike iNingizimu Afrika imisebenti lehlukahlukene mayelana naletinchubo tekugcina kuthula. Nangabe letinchubo tekugcina kuthula tingaphumeleli, loko kutawuba nemphumela loyinhlekelele kubantfu balawo mave kanye nelivekati lase-Afrika.INingizimu Afrika ibamba tinkhulumiswano njalo nawo omabili lamave, iSudan neSouth Sudan futsi itfole ticinisekiso kuwo omabili lamave macondzana naletinchubo tekuthula.INingizimu Afrika isemukele lesimememo se-ICC kute ibonisane nayo ngekulandzela Isigaba se-97 ngekutsembeka futsi beyetsembe kutsi kutawuba nekukhulumisana lokwakhako, lokunetitselo nalokuvakalako macondzana netinkinga iNingizimu Afrika lehlangabetane nato ekufezekiseni lemvume yekubopha.Umhlangano wekucala wabanjwa ne-ICC mhla ti-12 Inhlaba 2015. Lowo mhlangano wahanjelwa Lincusa LaseNingizimu Afrika kanye nebaluleli betemtsetfo belincusa. Kulowo mhlangano Lincusa lagcizelela kutsi liyehluleka kubukana netindzaba letimatima netitsintsa umtsetfo lafuna kuhlela lomunye umhlangano kute bantfu labangabukana naleto tindzaba nabo babekhona.Umhlangano wesibili, waloko, wahlelwa kutsi ube ngeMsombuluko, mhla ti-15 Inhlaba 2015. Ngalelo langa, kubonisana mbamba ngekulandzela Isigaba se-97 kutawentiwa. Noko, I-CC yacela umhlangano lotawuphangisa ubanjwe wase-ke lowo mhlangano uhlelwa kutsi ubanjwe ngeLisontfo mhla ti-14 Inhlaba 2015 igabence insimbi ye-12H00. Kepha-ke ebusuku bangeMgcibelo, mhla ti-13 Inhlaba 2015, Umshushisi we-ICC wafaka sicelo lesiphutfumako ku-ICC ngalemibandzela lelandzelako: Sicelo Lesiphutfumako Semshushisi kutsi kube Nemyalo lochaza kutsi ngabe Isigaba se-97 mayelana Nekubonisana neNingizimu Afrika ngabe kuphotfuliwe yini nekutsi iNingizimu Afrika ingaphasi Kwesibophelelo Sekubopha Ngekushesha Nekunikela Omar Al Bashir. Lomshushisi wafaka Lesicelo Lesiphutfumako ku-ICC, ngaphandle kwekwatisa iNingizimu Afrika. LoMshushisi wacela kutsi imininingwane yaLesicelo Lesiphutfumako ingadzalulwa, kepha sincumo se-ICC sanekelwa live.I-CC yayiva ngekushesha lendzaba yakhipha Sincumo sayo.  Ecinisweni i-ICC, ngaphandle kwekutsi ive iNingizimu Afrika, yancuma kutsi leSigaba se-97 yekubonisana sekucedziwe ngaleyo ndlela iNingizimu Afrika seyingaphasi kwesibophelelo sekubopha nekunikela Mengameli Omar Al-Bashir. Leso sincumo sentiwa, njengaloku kushiwo, ngaphandle kwekwatisa iNingizimu Afrika.INingizimu Afrika njengeLive Lelililunga leSivumelwano saseREome sekusungulwa kwe-ICC kanye futsi nekuba lilunga Lenhlangano Yemacembu Emibuso bekufanelekutsi yatiswe ngeSicelo Lephutfumako seMshushisi lesifakwe ku-ICC kanye futsi nekutsi beyifanele kutsi ilalelwe mayelana nalendzaba, ikakhulu ngobe vele tinkhulumo tekubonisana bese tivele setihleliwe.Kutimela kweNingizimu Afrika njengesive, kuphindze futsi kuvete kutsi ifanele kutsi iphatfwe ngekulingana futsi ihlonishwe, nanome ngabe timo titsini. Kutawubonakala sengatsi i-ICC ayizange imeme iNingizimu Afrika kutsi itewubonisana nayo ngekulandzela Isigaba se-97 ngekwetsembeka kanye nangemitamo lecotfo nangekuyitsatsela etulu lendzaba kute isite iNingizimu Afrika. Ngaleyo ndlela, iNingizimu Afrika seyitsatse sincumo sekubuketa kutimbandzakanya kwayo kuleSivumelwano saseRome sekusungulwa kwe-ICC.Tigaba letibili eSivumelwano saseRome tibalulekile kutsi kubukwe kutsi simo sini iNingizimu Afrika lekumele isitsatse mayelana nekubambisana ne-ICC esikhatsini lesitako.Leto Titigaba te-119 kanye nete-127.ISIGABA SE-119Kusonjululwa kwetincabano1.  Nome ngabe ngukuphi kucabana lokumayelana nekusebenta ngekwemtsetfo kweNkantolo kutawusonjululwa ngesincumo seNkantolo.2.  Nome ngabe ngukuphi kucabana kweMave Angamalunga e-ICC amabili nome langetulu macondzana nekuhumusha nome kusebentisa kwaleSivumelwano lokungasonjululwa ngekubonisana kungakapheli tinyanga letintsatfu kucalile itawundluliselwa Kunhlangano Yemacembu Emibuso.LeNhlangano ngekwayo ingalinga kuyisombulula lencabano nome ingenta tincomo kutsi ngutiphi tindlela letingalandzelwa ekusombululeni lencabano, lokungafaka ekhatsi Inkantolo.Isigaba se-119 siphatselene netimo letimbili:Kwekucala, tincabano letimayelana nekusebenta ngekwemtsetfo kwe-ICC, nekutsi kwesibili, nome ngabe ngukuphi kucabana emkhatsini weMave Angamalunga e-ICC amabili nome angetulu mayelana nekuhumusha nome kusebentisa Isivumelwano saseRome.Macondzana naloko kwekucala lokungenhla, iNingizimu Afrika ingaba nayo incabano ne-ICC mayelana Nesincumo leyasenta ngekulandzela Sicelo Lesiphutfumako seMshushisi Semyalo lochaza kutsi ngabe Isigaba se-97 mayelana Nekubonisana neNingizimu Afrika ngabe kuphotfuliwe yini nekutsi iNingizimu Afrika ingaphasi Kwesibophelelo Sekubopha Ngekushesha Nekunikela Omar Al Bashir.INingizimu Afrika itawubamba tinkhulumiswano ngekwemtsetfo ne-ICC mayelana nalendzaba ngenhloso yekuvisisa kucabanga kwe-ICC nekutsi imhumusha njani Isigaba se-97.INingizimu Afrika futsi ifuna kuvisisa ku-ICC, kutsi titsini tibophelelo tayo ngekulandzela Isigabase-98(2) kumbuso loceliwe longakhoni  ngekutsi wephule tivumelwano temave ngemave tekufezekisa imvume yekubopha.INingizimu Afrika ifuna futsi nekuyifaka lendzaba emhlanganweni lolandzelako weNhlangano Yemave Angamalunga eSivumelwano saseRome sekusungulwa kwe-ICC. Ngenca yenkinga yetemtsetfo neyekwenta tintfo lesibe nayo, iNingizimu Afrika itawuphindza futsi ikubuke kutsi ngeke yini iyendlulisele kuNkantolo Yebulungiswa Yemave Ngemave kutsi itsatse sincumo mayelana nalendzaba.Isigaba se-97 asizange sisetjentiswe ku-ICC. Loku kube kwekucala kutsi Live Lelililunga le-ICC limenywe yi-ICC kutsi libonisane nayo mayelana nebumatima lelingaba nabo ekufezekiseni imvume yekubopha lokuyintfo lengaholela kutsi lelo Live liphule tivumelwano talo temave ngemave.  I-ICC bekudzingekile kutsi lendzaba iyitsatsele etulu futsi omabili lamacembu abonisane ngekwetsembeka.INingizimu Afrika, njengendlela yekugcina ikubuke kutsi isale iphuma ku-ICC. Leso sincumo iNingizimu Afrika itasitsatsa kuphela nangabe tonkhe tisombululo letikhona ngekulandzela Isivumelwano saseRome sekusungulwa kwe-ICC seyitisebentisile, Umculu Wamhlabuhlangene kanye naleminye imitsetfo yemave ngemave lekhona.Isigaba se-127 lesiphatselene nekuphuma ku-ICC nekutsi kuletinye tintfo ichaza kutsi:1.  Live Lelililunga le-ICC, lingabhala satiso lisicondzise kuMabhalane Jikelele Wamhlabuhlangene, liphume kuleSivumelwano. Lokuphuma kutakwenteka emva kwemnyaka sicelo saloko sitfoliwe, ngaphandle nangabe lesatiso sikhomba lusuku loludzala.INingizimu Afrika itawubamba tinkhulumiswano ngekushesha ne-AU kanye nemalunga emibuso mayelana nekutsi tindlela tekusombulula tincabano tase-Afrika tingacaliswa njani kusetjentiswa ngaphandle kwekubambeleleka  kute kucinisekiswe kutsi emacala lamabi kakhulu lakhatsata ummango wemave ngemave wonkhana kufanele kutsi ajeziswe nekutsi kushushiswa kwawo ngemphumelelo kufanele kutsi kucinisekiswe ngekutsi kutsatfwe tinyatselo ezingeni lavelonkhe Kanye nekugcugcutela kubambisana kwemave ngemave. Ikakhulu, iNingizimu Afrika itawubamba tinkhulumiswano letifaka emave lamanyenti kanye naletifaka lamabili nalamanye emave ase-Afrika kute kwentiwe ngekushesha kuntjintjwa Kwenkantolo Yase-Afrika mayelana Nemalungelo Eluntfu kanye Newebantfu kanye naletinye tinkhundla tesigodzi.. Loku kutawucinisekisa kutsi emacala lamabi kakhulu lentiwa kuluntfu asetjentwa ngekushesha futsi ngemphumelelo ngulemitimba nekutsi kube khona netinhlelo letitawusita kutsi emacala lanjalo ashushiswa yi-ICC nome yimitimba yetigodzi.INingizimu Afrika itawuhlela nje khona madvute kutsi icalise tinkhulumiswano letisemtsetfweni ne-ICC mayelana naleto tindzaba letikhatsata iNingizimu Afrika.INingizimu Afrika itawulungisa umbiko mayelana nekucocisana kwayo ne-ICC ngekulandzela Isigaba se-97 kanye netinkinga lehlangabetane nato ngekulandzela Isigaba se-98(2) bese iyingenisa kumhlangano loloandzelako weNhlangano Yemacembu Emibuso.INingizimu Afrika itawuphindza futsi iphakamise kutsi kube nekuchitjiyelwa kweSivumelwano saseRome sekusungulwa kwe-ICC kuchaza kanye nekunweba tibophelelo tekubonisana nekubambisana kwe-ICC nemibuso.Kucosisana ne-AU kanye nemibuso yase-Afrika kutawucala. Hulumende utawukhetsa licembu Letindvuna letiwucala ngekushesha ngaletinkhulumiswano ne-ICC, i-AU kanye nemibuso yase-Afrika.7. Kubekwa etikhundleniKonkhe kucashwa kuya ngekucinisekiswa kweticu tabo kanye nekuvunywa lokufanele.7.1 Kucashwa kweBacondzisi Labangekho eSigungwini Lesiphetse kutsi babe kuBhodi YaseNingzimu Afrika Yetekuphepha Elwandle (i-SAMSA):a) Mnu. Mavuso Msimang (Sihlalo);b) Nomsa Cele (Lisekela Lasihlalo)c)  Mk Anna Sekabiso Molemane;d) Mnu. Mervyn Robert Burton7.2 Mnu. Virgin Anzel Seafield ukhetfwe kutsi abe Lisekela Lemcondzisi Jikelele kuLitiko Letemisebenti7.3 Prof. Richard Michael Levin   Thishelanhloko weSikolo Savelonkhe Sahulumende iminyaka lesihlanu, inkontileka iphela ngeNgongoni 2019.Kubutwa ku: Mk. Phumla Williams (Libambela Lesomlomo weKhabhinethi)Tinombolo tekumtsintsa: 083 501 0139"
Sitatimende semhlangano weKhabhinethi mhla tinge-28 Kholwane 2015,30 Jul 2015,https://www.gov.za/speeches/statement-cabinet-meeting-28-july-2015,https://www.gov.za/ss/speeches/statement-cabinet-meeting-28-july-2015-30-jul-2015-0000,"1. Tincumo teKhabhinethi Letibalulekile1.1. IKhabhinethi itivumile tinhlelo tekucalisa nge-Operation Phakisa Mining Lab, letawubuka luhlu lwetinkinga letiphatsekako letikhinyabeta kukhula nentfutfuko letinelifutse kulomkhakha. I-Mining Lab itawuhlanganyela ekusunguleni tinhlelo letitawucedza letinsayeya. Kuhlelwe i-Mining Lab yemaviki lamane letawuba ngeMphala 2015.1.2. IKhabhinethi ikuvumile kushicilelwa kwekuphawula kwemmango mayelana ne- Biodiversity Economy Strategy yesikhashana. Lendlelalisu itawutsatsa sikhatsi seminyaka le-14 lesiphela ngemnyaka wa-2030. Lendlelalisu ihlose kukhulisa ligalelo letilwane netitjalo kuSambakhulu Semkhicito Wasekhaya kepha kube kuchubeka kongiwa kwenhlalomphilo yalokuphilako kwalelive.Emkhatsini waletinye tintfo, kutawugcilwa ekugcugcuteleni kukhula kumkhakha wetilwane tasendle kanye nemkhakha wetekuvakasha lokusekela imvelo.1.3. IKhabhinethi ikuvumile kushicilelwa kwekuphawula kwemmango mayelana neluhlaka lwesikhashana kanye nendlela yekuhlela Ligalelo Lelihloswe yiNingizimu Afrika  lekutawuboniswana ngalo nalabatsintsekako ngembi kwekutsi lungeniswe ku-United Nations Framework Convention on Climate Change (i-UNFCC).Loluhlaka nasekubonisenwe ngalo ngalokuphelele, lutawuba sivumelwane semtsetfo ngaphasi kwe-UNFCC, lolutawumukelwa eParis, eFrance ngeNgongoni 2015.2. ImitsetfosivivinyoIKhabhinethi ikuvumile kushicilelwa kwaleMitsetfosivivinyo lelandzelako kutsi ummango uphawule:2.1. Umtsetfosivivinyo We-ejensi Yekulawulwa Kweminyele (i-BMA), wa-2015, lohlose kumisa i-BMA letawusimamisa kuwela umnyele lokuphephile, kuhambisa ngemfanelo kuhwebelana kanye netekuphepha tavelonkhe, kungcikitsi yesifundza saseNingizimu Afrika, tibophelelo tase-Afrika netemave ngemave.Lomtimba munye wemandla locinisekisa kugcinwa kwemtsetfo eminyeleni wenta kutsi kuniketwe tinsitakalo letingabiti kanye netekuphepha lokusezingeni lelisetulu kanye nekulawulwa kweminyele.2.2. Umtsetfosivivinyo Webakhoseli Wekuchibiyela, wa-2015, lohlose kutsi kube nenchubo lenemphumelelo yekusetjentwa kweticelo talabafuna kukhoseliswa.IKhabhinethi iphindze futsi yakuvuma kungeniswa ePhalamende kwaleMitsetfosivivinyo lelandzelako:2.3. Hulumende Wasekhaya: Umtsetfosivivinyo Welukhetfo Wekuchibiyela, wa-2015, lochibiyela UMtsetfo Wamasipala Welukhetfo: Hulumende Wasekhaya, 2000 (Umtsetfo we-27 wa-2000).Letichibiyelo tibukana netindzaba tekucinisekisa kutsi kuba nekulungiselela kanye nekuchuba ngemphumelelo lukhetfo lwahulumende wasekhaya lwa-2016.2.4. Umtsetfosivivinyo Wemshwalensi Wekusita Labangasebenti Wekuchibiyela, wa-2014. Lesi sichibiyelo sesibili seMtsetfo Wemshwalensi Wekusita Labangasebenti wa-2001 (Umtsetfo we-63 wa-2001).Nangabe Lomtsetfosisekelo sewuphasisiwe, emkhatsini waletinye tintfo utakwandzisa sikhatsi sekukhokhelwa kwetinzuzo kulowo lokhokhako kusukela etinyangeni letisiphohlongo kuya kuleti-12 kanye nekwandzisa sikhatsi lokhokhako langafaka ngaso sicelonkhokhelo kusukela etinyangeni letisitfupha kuya kuleti-12.3. Imikhosi letako3.1. IKhabhinethi iyivumile ingcikitsi Yenyanga Yabomake ya-2015:  Bomake, Bahlangene Ekuchubekiseleni iNingizimu Afrika Embili  kanye neluhlu lwetintfo letitakwentiwa ngaleNyanga Yabomake, letitakuholela kuluhlelo lwemnyaka wonkhe.Umcimbi Welusuku Lwabomake mhla ti-9 Ingci 2015 utawube ubanjelwe lapha eSasolburg, eFreyistata, lokutawuphindza futsi kube naMengameli Jacob Zuma lotawube etfula Umbiko wekucala Wesimo Sabomake.Umnyaka wa-2015 uphindze futsi ube ngumnyaka wekugubha iminyaka lenge-59 Wemshuco Wabomake wekuya e-Union Buildings balwa nemitsetfo yabomatisi, lokusicalo lesitawuholela ekugujweni kweminyaka lenge-60 nga-2016.3.2. Indvuna Yetesayensi Netheknoloji, Make Naledi Pandor, utawube atfula Liviki Letesayensi Lavelonkhe (i-NSW) kusukela mhla (lu-1 kuya mhla ti-8 Ingci 2015) eNyuvesi yaseNyakatfo-Nshonalanga (i-NWU) eKhempasi leseMahikeng mhla ti-1 Ingci. Utawube aphekeletelwa Indvuna Yetemfundvo yaseNyakatfo Nshonalanga, Make Maphefo Matsemela, kanye ne-Vice Chancellor yase-NWU, Profesa Dan Kgwadi. Lomcimbi utawube uhanjelwe tinkhulungwane tebafundzi, bafundzi basenyuvesi, bososayensi kanye nemalunga emmango.Ingcikitsi ye-NSW 2015 itsi  Umnyaka Wemave ngemave Wekukhanya kanye Netebuchwepheshe Tekukhanya.  Kukhanya kanye nekubaluleka kwako ekutfutfukiseni timphilo kutawube kukhonjiswa ngetindlela letahlukene njengekusetjentiswa kwe-laser kutemphilo, kuhlindvwa kwe-cataract, imikhicito yetimboni, kushiselwa kwetimoto kanye nemalambu etekuphepha lavikela kugcekeza.Litiko Letesayensi Netheknoloji, ngekusebentisa Umkhandlu Wekucwaninga Ngesayensi Netimboni (i-CSIR), litjale timali ku-photonics   isayensi yebuchwepheshe bekukhanya yekulawula nekutfola emagagasi ekukhanya kanye netinhlayinhlayi tekukhanya. Loku kuholele emkhatsini waletinye tintfo, emphumelelweni yekucala emhlabeni kubuchwepheshe be-digital-laser. Lemphumelelo ku-CSIR isho indlela lensha yekucabanga macondzana nebuchwepheshe be-laser futsi kungaba yinkhundla lapho lobunye buchwepheshe bungakhelwa kuyo.4. Kubekwa etikhundleniKonkhe kucashwa kuya ngekucinisekiswa kweticu tabo kanye nekuvunywa lokufanele.4.1. Mnu. Stavros Nicolaou njengalelinye lilunga leMkhandlu Weve Wekutfutfukisa Temisebenti Netemnotfo kuBhodi Yekweluleka Kutindzawo Temnotfo Letikhetsekile.4.2. Libhange Letemhlaba:a) Mnu. Bafana Patrick Mathidi    (uyaphindza kukhetfwa njengeMcondzisi Longekho eSigungwini Lesiphetse);b) Adv. Sandra Julie Hester Coetzee    (Umcondzisi Longekho eSigungwini Lesiphetse);c) Mk Mathane Eveline Makgatho    (Umcondzisi Longekho eSigungwini Lesiphetse); kanyed) NeMnu. Bennie van Rooy    (Sisebenti Lesikhulu Setetimali njengeMcondzisi Wesigungu Lesiphetse).4.3. Umkhandlu Wavelonkhe Wekubhalisa Bakhi Betindlu:a) Mnu. Abbey Chikane (Sihlalo);b) Mk Julieka Bayat;c) Mk Xoliswa Eunice Daku;d) Mnu. Themba Thomas Cyril Dlamini;e) Mk Hlaleleni Kathleen Dlepu;f) Lincusa Segogwane Samuel Kotane;g) Mk Phetola Nailana Solomon Makgathe;h) Mk Mankwana Christinah Mohale;i) Mk Busisiwe Nwabisa Nzo;j) Mnu. Alvin Phumudzo Rapea;k) Mnu. Goolam Hoosen Manack (Lomelele Temafa Avelonkhe);l) Mnu. Obed Lucas Molotsi  (Lomelele Litiko Letemisebenti Yesive); kanyem) NeMnu. Lulama Andisa Potwana (Lomelele Litiko Letekuhwebelana Netetimboni)4.4. Dkt. Muzamani Charles Nwaila njengeMcondzisi Jikelele (i-DG) weLitiko Letendzabuko   (Kungetwa kwenkontileka iminyaka lemitsatfu)4.5. Dkt. Bongani Douglas Ngqulunga njengeLisekela Lemcondzisi Jikelele: Lihhovisi Lamengameli Langasese Luphiko lweHhovisi Yamengameli.Kubutwa ku: Mk Phumla Williams (Libambela Lasomlomo weKhabhinethi)Tinombolo tekumtsintsa: 083 501 0139"
Sitatimende Semhlangano WeKhabhinethi wamhla ti-12 Ingci 2015,13 Aug 2015,https://www.gov.za/speeches/statement-cabinet-meeting-12-august-2015-13-aug-2015-0000,https://www.gov.za/ss/speeches/statement-cabinet-meeting-12-august-2015-13-aug-2015-0000,"1. Kuphunyeleliswa kwetinhlelo tahulumende letibalulekile1.1. IKhabhinethi iyayemukela inchubekela embili yemklamo lobitwa ngekutsi pheceleti Project Mikondzo, njengemtamo wekwetfulwa kwetinsita lohlose kukhulisa kufinyelela kwemisebenti yetenhlalo emimangweni yalelive lephuye kakhulu. Loku kukhonjiswe e-De Doorns eNshonalanga Kapa, lapho khona kusitwa imindeni le-4 021 lekutsi linyenti lalabo lekungubona bondla lemindeni batisebenti tasepulazini tetikhatsi letitsite. Lolusito lufaka ekhatsi, emkhatsini waletinye tintfo, kunikwa inhlanyelo netitfombo tetingadze temindeni kanye nekusitwa ngetimali tekusungula tinhlangano temmango nemakoporasi. Litiko Letekutfutfukiswa Kwetenhlalakahle lisebentisa i-De Doorns kwakha inchubomgomo lemayelana netisebenti tetikhatsi letitsite.Kwengeta, I-ejensi Yekucinisekisa Tenhlalakahle YaseNingizimu Afrika (i-SASSA) yetfule luhlelo lolubanti Lwekuhhamula Buphuya Betenhlalo kute lunikete kudla naletinye tintfo letidzingekako njengetinyifomu tesikolwa tebantfwana lababuya emindenini lephuyile. Sibonelelomali saHulumende lesi-R1 083 160 lesivela ku-Ejensi Yetekutfutfukisa Yavelonkhe isita emacembu ekudlala eNkhulisa (i-ECD) lete sikhungo la-11, manje sekunebantfwana lange-975 labafundza kuletikhungo tema-ECD kulendzawombese kutsi-789 wato uzuza kuselekelelo sahulumende sema-ECD.1.2. IKhabhinethi incoma imphumelelo lechubekako ye-Operation Fiela, lesandza kwenteka ngulena leyenteke eNyakatfo Kapa lapho khona kusebenta ngekubambisa kweLuphiko Lwemisebenti Yemaphoyisa AseNingizimu Afrika (i-SAPS), ematiko ahulumende, nema-ejensi lacinisekisa umtsetfo esifundza newamasipala achubekela embili acinisekisa kutsi bantfu baphephile nekutsi futsi bativa baphephile. Likomidi Langekhatsi Letindvuna (i-IMC) Letekuphuma Nekungena litawetfulela betindzaba umbiko kuleliviki lelitako letfule imininingwane labanti yakamuva.1.3. IKhabhineti incoma tinyonyane netinkampani tetimayini ngekusebentisana nahulumende kutfutfukiswe umkhakha wetetimayini, lokunguwona mgogodla wemnotfo wetfu futsi icela bonkhe bantfu kutsi basebente ngekutinikela. Hulumende, akanye nemabhizinisi netisebenti, bekaloku etama kutfutfukisa kwakhiwa kwetindlu letinesitfunti kanye netimo tekuhlala emadolobheni etimayini. Imali seyiyonkhe lengu-R18 wetigidzigidzi ifakwe emsebentini lochubekako wemimango leselusizini, linyenti layo libuya kuhulumende bese kutsi inkampani letimba timbiwa tifake imali lecishe ibe ngulokutsatfu kwalemali yekusita.1.4. IKhabhinethi ivume kufakwa kweTindvuna Teklasta Yetekuvikeleka kulelikomidi langekhatsi letindvuna (i-IMC) letekuphuma nekungena lokwamenyetelwa nguMengameli Zuma.Le-IMC, iholwa Lisekela Mengameli Cyril Ramaphosa, litawuhlola libuye futsi lisombulule imiphumela lengabakhona futsi lengakahloswa yalemitsetfosimiso yekuphuma nekungena lemisha emikhakheni leminyenti, kufaka ekhatsi tekuvakasha nelutjalomali. Le-IMC itawufaka ekhatsi Tindvuna Yetekuvakasha; Litiko Letasekhaya; Tekuhwebelana Netimboni; Kutfutfukiswa Kwetenhlalo; Kutfutfukiswa Kwemabhizinisi Lamancane, neKlasta Yetekuvikeleka.2. Tincumo teKhabhinethi letibalulekile kusimondzawo2.1. IKhabhinethi yemukele Kugujwa Kwelusuku Lwabomake lokwentelwe eSasolburg eFreyistata ngaphansi kwengcikitsi letsi:  Bomake Bahlangane Ekuchubeleni INingizimu Afrika Embili . Tinkhulungwane tabomake tibutsene eNkhundleni Yetemidlalo iHarry Gwala eSasolburg kutewuhlonipha indzima lebalulekile leyadlalwa ngemashanhlitiyo labomake ngesikhatsi semzabalazo wenkhululeko kuliwa nembusobucalu nelubandlululo.IKhabhinethi imema yonkhe imikhakha yemmango kutsi igcine lengcikitsi yeNyanga Yabomake futsi ichubeke isebentele kucinisekisa bonkhe bomake, bantfwana bemantfombatana, bahlonyiswa emakhono futsi bayakhululwa ekubandlululeni kwentenhlalo kute kutsi sikwati kulungisa kungalingani ngekwebulili kulelive.Kwengeta, Mengameli Zuma ubuye futsi wetfula umbiko longakate ube khona mayelana neSimo Sabomake eNingizimu Afrika. Lombiko watisa, emagcatsi lentiwe kulelive kusukela nga-1994 kutfutfukisa simo sabomake. Lombiko wahlanganiswa Litiko Labomake ngemuva kwekubamba imihlangano kulo lonkhe lelive emkhatsini wenyanga yeNdlovulenkhulu neNhlaba kulomnyaka (2015). Lombiko usebenta njengedokhumenti lesendlalelo yekukhutsata kuhlonyiswa kwabomake ngemakhono nemnotfo, kulingana ngebulili nemalungelo ebuntfu.Hulumende utawusebentisa lencenye lesele yalenyanga kubonga bomake lababazuzi kanye nekuhlanganyela kwabo kutemnotfo ikakhulu etindzaweni lapho khona bangakamelelwa ngalokwenele. Loku kufaka ekhatsi Imiklomelo Yabomake Kutesayensi (13 Ingci) kanye neMiklomelo yaBomake Kutemanti Nekutfutfwa Kwendle (23 Ingci).2.2. IKhabhinethi incoma ema-Protea ngekwenta iNingizimu Afrika kutsi itigcabhe kuNdzebe Yemhlaba Yelibhola Letandla eSydney, e-Australia. Licembu laseNingizimu Afrika selidvute nekufaneleka kungena kumjikeleto lowendvulela wekugcina weNdzebe Yemhlaba ngemuva kwekudlala ngekutikhandla nemidlalo lematima kute kube ngumanje.Ngekuya kweNhlangano Yelibhola Letandla, iNingizimu Afrika manje seyikunombolo yesihlanu emhlabeni. IKhabhinethi imema bonkhe bantfu baseNingizimu Afrika kutsi besekele ema-Protea lapho basachubeka nemshikashika kuleNdzebe Yemhlaba.2.3. IKhabhinethi seyijoyine Mengameli Zuma  ekulileleni imindeni, bangani kanye nalabo bebasebenta nemalunga labulewe e-SAPS. Kubulala ngesihluku longenangcondvo kufanele kutsi kugcwekwe ngibo bonkhe bantfu baseNingizimu AfrikaEmaphoyisa abalulekile ekuvikeleni imimango kubugebengu lobusemimangweni yetfu. Lokubulala ngesibhuku lokungenagcondvo akwemuki nje kuphe live letfu tikhulu tekucinisekisa kulandzelwa kwemtsetfo, kepha kuphindze kutsatsele imindeni emadvodza ayo, bafati, bobhuti, bosisi nebatali.IKhabhinethi icela labanelwatiso mayelana nalobulawa ngesibhuku  lokungenangcondvo kutsi bavele futsi basebentisane kanye nema-ejensi  lacinisekisa kulandzelwa kwemtsetfo kwenta sicinisekiso sekutsi labo labente  loku bayaboshwa futsi babukana nemtsetfo.2.4. IKhabhinethi ihalalisela Licembu LaseNingizimu Afrika ekudlaleni ekusebenteni kwabo lokuvelele kweba nguShampeni Wemhlaba ku-FINA ye-16 (Inhlangano Yekubhukusha Yemave Emhlaba) eKazan, eRashiya lapho khona batfole emamedali eligolide lamabili kanye nalamatsatfu elisiliva.3. Tincumo teKhabhinethi letibalulekile3.1. IKhabhinethi ivume kukhishwa kweLuhlakamtsetfo Lwenchubomgomo Ytitimela Yavelonkhe, lobukene neludzaba lwekutfutfwa kwebantfu nemphahla, kutsi ummango uphawule ngawo. Lenchubomgomo, lehambisana neKhomishini Lechumanisa Takhiwonchanti Telihhovisi LaMengameli, kwenta kancono imboni yetetitimela ngekusebentisa kungelela lokuholwa lutjalomali lolubalulekile lokuhambisana neLuhlelo Lwekutfutfukisa Lwavelonkhe (i-NDP).Ihloso kwakha tekutfutsa letenetisako futsi letiyimphumelelo letikhona kucudzelana ekhaya nasemaveni emhlaba, kanye nekunciphisa tindleko tetitfutsi. Loku kutawukhutsata kusetjentiswa kwetebucwepheshe letifanele kukhulisa umkhicito kanye nekutfola emakhono ladzingeka kakhulu emnotfweni. Kuphindze futsi kukhulisa kufinyelela emaphandleni, kukhula kwelizinga lekuhamba kanye nekwakheka kwematfuba emsebenti.3.2. IKhabhinethi ivume kujikeletiswa  Kwelisi Lekutfutfukisa Emakhono Avelonkhe neMfundvo Yemkhakha neTiphatsimandla Tekucecesha kwendlule-2016 ngekhatsi kwengcikitsi yedokhumenti ummango lotawuphawula ngayo mayelana nenchubo lehlanganisiwe, imfundvo leyehlukanisiwe yangemuva kwekucedza sikolwa nekuceceshwa .Ledokhumenti ilungisa kwenela nekusebenta ngemphumelelo kwetikhungo letitfutfukisa emakhono nekungena kwato enchubeni lebanti yekucecesha yemfundvo lephakeme.Ikakhulu, iphakamisa kutsi Lisu Lekutfutfukisa Emakhono Lavelonkhe lelilandzelako lifanele kutsi licale ngemisebenti lekhonjwe njengaleyo ledzingeka kakhulu ekuphumeleliseni tinhlelo letihamba embili tavelonkhe. Iphindze futsi ibukane ngekusebenta ngemphumelelo nemakhono etindzaba tekuphatsa tetiphatsimandla tekucecesha nemfundvo yemkhakha ekukhishweni kwetibonelelo tahulumende temisebenti lehamba embili.3.3. IKhabhinethi ivume kukuniketa Sikhumulo Semikhumbi seTransnet emalayisensi alomphelo ekusebenta ngemakhonteyina emanganisi eSikhumulweni Semikhumbi eNgqura, lemise elugwini lolusemphumalanga yeNingizimu Afrika, 20 wemakhilomitha enyakatfo mphumalanga ye-Port Elizabeth nasemkhatsini we-Durban ne-Cape Town. Loku kuhambisana netintfo hulumende latibeka embili kutsi tentiwe mayelana ne-Operation Phakisa ekukhuliseni Umnotfo Waselwandle. Umphumela waloku kutawuba kususa kusebenta ngamanganisi etikhumulweni temikhumbi kuyiswe e-Port Elizabeth nase-Saldanha kuye eSikhumulweni Semikhumbi eNgqura.3.4. IKhabhinethi ivumile kutsi iNingizimu Afrika yemukele Sivumelwane Semave Emhlaba Nekuncemphetela Nekuba Nelicala Lekulimata Leliphatselene Nekuhanjiswa ngeLwandle Tintfo Letiyingoti Naletingushevu Letingatsandzeki, 2010.Lesivumelwane sicinisekisa sincemphetelo sekulimala kwebantfu nemphahla, netindleko tekuhlanta netinyatselo tekubuyisela esimeni lesifanele, kanye nekulahlekelwa ngumonotfo ngenca yekutfutfwa ngetitfutsi taselwandle kwemphahla leyingoti futsi lengushevu nengangcolisa lwandle. INingizimu Afrika itawukwati kufinyelela timali nekusita etehlakalweni tetintfo letiyingoti naletingushevu nangabe tonkhe tinchubo tephalamende tekwemukela lesivumelwane setiphetsiwe.4. Imitsetfosivivinyo4.1. IKhabhinethi ikuvumile kutsi kungniswe ePhalamende Umtsetfosivivinyo Wsichibiyelo Semafilimu Netishicilelwa, nga-2015 ePhalamende. Lomtsetfosivivinyo Uchibiyela Umtsetfo Wemafilimu Netishicilelwa, wanga-1996 (Umtsetfo 65 wanga-1996). Letichibiyelo tiniketa kutfutfukiswa kwethekinoloji, ikakhulu ku-inthanethi nasetinkhundleni tekucocisana kwemmango, kute kutsi kuvikelwe bantfwana kutsi bangavuleleki etintfweni tetindzaba latiphatamisananako futsi letiyingoti kuto tonkhe tinkhundla (ku-inthanethi netinye tinkhundla).Lomtsetfosivivinyo ucinisa tinhlawulo letikhokhiswa tinkampani tabomakhalekhikhini nebetfulitinsita kuvikela ummango nebantfwana ngesikhatsi basebentisa tinsita tato. Umtimba Wetekuchumana Lotimele WaseNingizimu Afrika angeke ukhiphe emalayisensi noma uwavusetele ngaphandle kwesicinisekiso lesivela kuBhodi Yemafilimi Netishicilelwa sekuhambisana ngalokuphelele nemtsetfo.5. Imikhosi letako5.1. Mengameli Zuma utawungenela Ingcungcutsela Leyetayelekile ye-35 Yebaholi Bemave Emmamgo Wekutfutfukisa I-Afrika LaseNingizimu (i-SADC) kusukela mhla ti-17 kuya kuhla ti-18 Ingci 2015 eGaborone, eBotswana. Kulengcungcutsela, Mengameli utawuyekela kuba ngusihlalo weMtimba we-SADC kuTepolitiki, teKubambisana kuTekuphepha Nekuvikela. Kulendzima labekayidlala, iNingizimu Afrika seyihole sitfupha seMisebenti Yekubukisisa yeLukhetfo Lwe-SADC, lokucinisekise kutsi lonkhe lukhetfo lolube khona belunekuthula naleyenetisako.5.2. Lisekela Mengameli Ramaphosa Utawungenela Luhambo Lwekuvakashela eJapan kusukela mhla tinge-24 kuya kumhla tinge- 25 Ingci 2015. Loluhambo lwekuvakasha lufaka ekhatsi simemo semusa sekuhlanganyela kuNKhomfa Yetebhizinisi yeNgkangano Yekuhweba Yangaphandle yeNingizimi Afrika neJapan.IKhabhinethi iyalwemukela luhambo lwemsebenti lwekuya eJapan, lolutawucinisa bungani nekuvana lokukhona emkhatsini walamave omabili. INingizimu Afrika neJapan banemibono lefananako mayelana nekubaluleka mayelana nekuhlangana kwemave kanye nesidzingo nekwakha kabusha Umkhandlu Wekuciniseka WaMhlabuhlangene (UN) nenchubo ye-UN kuNgcungcutsela Jikelele ye-UN ye-70.5.3. Mengameli Zuma utawuba Imbizo Yelihhovisi laMengameli e-Eersterust, ePitoli mhla tinge-21 Ingci 2015 letawubukana netindzaba tekusetjentiswa budlabha kwetidzakamiva. Luhlelo Lolukhulu Lwetidzakamiva Lwavelonkhe, 2013-2017, luchumanisa imitamo yahulumende ekulweni nekusetjentiswa  budlabha kwetidzakamiva netjwala.IKhabhinethi imema yonkhe imimago kutsi isebentisane nahulumende nema-ejensi lacinisekisa kulandzelwa kwemitsetfo kutsi ikhulule imimango yetfu ekusetjentisweni kabi kwetidzakamiva, lokungukona kuba tinkinga letinyenti tetenhlalo, kufaka ekhatsi budlova lobentiwa kubomake nakubantfwana. Batali nebanakekeli bebantfwana banendzima lebalulekile lekufanele bayidlale ekucinisekiseni kutsi bantfwana bayavikelwa futsi bakhuliswa kahle.5.4. IKhabhinethi iyakwemukela kuvulwa kwesikolwa lesilungiswe kabusha iMakgatho Lewanika Mandela Primary School eMvezo eMphumalanga Kapa mhla tinge-25 Ingci 2015 nguMengameli Zuma.Lesikolwa siyincenye yemsebenti wahulumende lochubekako wekubuyisa sitfunti kubafundzi nekunika tikolwa tasemaphandleni tikolwa tesimanje. Ngekusebentisa Umtamo Wekwetfula Kwakhiwa Kwetikolwa Ngekushesha (i-ASIDI) weLitiko Letemfundvo Lesisekelo, hulumende sewususe tikolwa letinyenti lebetakhiwe kabi wakha letikahle. Kute kube ngumanje, i-ASIDI seyakhe yacedza tikolwa leti-116 yabuye futsi yaniketa tikolwa le-499 emanti, kutfutfwa kwendle kuletinge-425 kufakwa gezi kuletinge-298.5.5. Lisekela Mengameli Ramaphosa utawuhlanganyela kuNgcungcutsela yeLwatiso neTinhlangano Temitapolwati Temave Emhlaba letawbanjelwa e-Cape Town International Convention Centre kusukela mhla ti-15 kuya kumhla tinge-21 Ingci 2015 ngaphansi kwengcikitsi letsi:  Imitapolwati Lenemandla Legucugucukako: Kufinyelela, Kutfutfuka neKuntjintja . Lengcungcutsela yenteka ngesikhatsi sinye nekuvulwa kwemitapolwati yetikolwa lengetulu kwale-1 000 kulo lonkhe lelive emkhatsini wamhla ti-18 Kholwane 2015 namhla ti-18 Kholwane 2016 kukhutata bafundzi labanyenti kutsi bafundze. Litiko Letemfundvo Lesisekelo licela tinhlangano nemabhizinisi latimele netinhlangano letingekho ngaphansi kwahulumende kutsi tesekele lomkhankhaso ngekunikela tincwadzi nekusungula imitapolwati, emkhatsini waletinye tintfo.IKhabhinethi icela batali nabothishela kutsi betame kwenta tincwadzi tifinyelelwe bantfu labancane, futsi imema imimango kutsi inikele ngetincwadzi ibuye dutsi isungule emaklabhu ekufundza ngoba sive lesifundzako sive lesiphumelelako.5.6. Indvuna Yetekuvakasha Derek Hanekom itawetfula Inyanga Yetekuvakasha  mhla ti-16 Ingci 2015 e-Euphoria Golf Estate, eMookgophong eLimpopo ngaphansi kwengcikitsi letsi:  Ematfuba Letigidzi Lamasha Alindzile , lokususelwe engcikitsini yeLusuku Lwemhlaba Lwekuvakasha (27 Inyoni):  Tivakashi Letisigidzigidzi   Ematfuba lasigidzigidzi . Tingcikitsi yemhlaba neyasekhaya tihlose kwenta tivakashi tati ngekubaluleka kwekuba nesibopho kutekuvakasha. Njengencenye yaloku, tivakashi tikhutsatwa kutsi tihloniphe emasiko, tivikele emagugu, tonge emandla nemanti, futsi lokunye lokubaluleke kakhulu, titsenge imikhicito leyesekela imisebenti yendzawo.IKhabhinethi ikhutsata iNingizimu Afrika kutsi ibukisise live letfu lelihle lelikhungatsekisanako, futsi ngekwenta njalo basita kugcina imisebenti nekwesekela imikhicito yendzawo.5.7. Ematiko letemidlalo nekukhibika nelabomake ahlangene ne-G-Sport bomake baseNingizimu Afrika labahlanganyela kutemidlalo.Litiko Letemidlalo Nekukhibika ne-G-Sport litawuhlonipha, liklomelise bomake labafanele betema-athilethi nebalawuli labalwa nako konkhe kucindzeteleka kute baphakamise umjeka walelive.itiko liwati umsebenti lodzingako ekuchubekiseleni embili i-ajendza yetekulingana lebandzakanyeka kutemidlalo, ekulawuleni nasekuhlanganyeleni. Lapho litiko likubona kutsi usesemunengi umsebenti lekufanele kutsi wentiwe mayelana naloku, litikile ekusebentisaneni nalabo labatimisele kwenta umehluko ekulweni nekuhlupheka kwabomake.5.8. IKhabhinethi ikhutsata bonkhe bantfu baseNingizimu Afrika kutsi bakhetse labo labatawunikwa Imichele Yavelonkhe ya-2016, lekumichele lesezingeni lelisetulu kakhulu lelitetfwesa takhamuti talo kanye netakhamuta tangaphandle kulamanye emave letivelele labafake sandza kutfutfukiseni intsandvo yelinyenti futsi lababe nemphumela lobalulekile ekwenteni kancono timphilo tebantfu baseNingizimu Afrika.Imichele Yavelonkhe lesitfupha yi-Order of Mendi for Bravery, i-Order of Ikhamanga, i-Order of the Baobab, i-Order of Luthuli, i-Order of Mapungubwe, kanye ne-Order of the Companions of OR Tambo.Lusuku lwekuvaka kukhetsa ngumhla tinge-31 Ingci 2015. Emafomu ekukhetsa ayatfolakala ku: www.presidency.gov.za futsi afanele kutsi aphekeletelwe likhasi linye lekukhutsata kukhetfwa kwaloyo muntfu.6. Kubekwa etikhundleniKubekwa etikhundleni kutawuya ngekucinisekiswa kweticu tetemfundvo nekuhlengwa lokufanele.6.1.  Emalunga langekho kusigungu lesiphetse eBhodi Yemaposi AseNingizimu Afrika.a. Dkt. Simosezwe Dugmore Lushaba (Sihlalo);b. Mk. Bulelwa Patricia Soci (Lisekela lasihlalo);c. Mnu. Robert Nkuna;d. Mnu. Mduduzi Eric Zakwe;e. Mnu. Zibuse Comfort Ngidi;f. Mk. Nomahlubi Victoria Simamane;g. Dkt. Lynette Moretlo Molefi;h. Mk. Marion Lesego Dawn Marole;i. Mnu. Joel Sihle Ngubane; naj. Mnu. Phetole Elvis Rabohale.6.2. 6.1.  Bacondzisi labangekho kusigungu lesiphetse be-South African Forestry  SOC Ltd.a. Mnu. Lungile Rudolph Mabece (Sihlalo);b. Mnu. Stanley Mandla Mnguni;c. Mnu. Gabriel Christiaan Theron;d. Dkt. Petros Mbiji Mahlangu;e. Mnu. Maroale Jacob Rachidi;f. Mk. Sakekile Baduza;g. Mk. Caroline Phumzile Mavasana Ngwenya;h. Mk. Nazia Carrim; kanye nai. Dkt. Pulane Elsie Molokwane.6.3. 6.1. Bacondzisi labangekho kusigungu lesiphetse beBhodi ye-Alexkor:a. Mk. Hantsi Bhetilda Mayeza   (Sihlalo);b. Mk. Mamoroke Lehobye;c. Mk. Vimal Bansi;d. Mk. Tshediso John Matona;e. Mnu. Trevern Marais Haasbroek;f. Mnu. John Sembie Danana;g. Dkt. Roger Paul (uyaphindza kukhetfwa); nah. Mk. Zukiswa Zandile Ntlangula (uyaphindza kukhetfwa).6.4. Mnu. Mathanzima Hubert Mweli   Umcondzisi Jikelele (i-DG) kuLitiko Letemfundvo Lesisekelo.6.5. Mnu. Petrus Mduduzi Shabane   kwelulwa kwekontileka ya-DG kuLitiko Lekutfutfukiswa Kwetindzawo Tasemaphandleni Netingucuko Kutemhlaba6.6. Dkt. Nontsikelelo Tshayingca-Mashiya   Lisekela la-DG kuTekuhlola Nekulandzelela Kusebenta Kwetikhungo kuLitiko Lekuhlela, Kucaphela kanye Nekulungisa.6.7. Mnu. Nkhumeleni Victor Tharage   i-DG kuLitiko Letekuvakasha.Imibuto ingacondziswa ku:Mk. Phumla Williams (Libambela Lasomlomo WeKhabhinethi)Tinombolo Tekumtsintsa: 083 501 0139 "
Sitatimende semhlangano weKhabhinethi mhla tinge-26 Ingci 2015,28 Aug 2015,https://www.gov.za/speeches/statement-cabinet-meeting-26-august-2015-28-aug-2015-0000,https://www.gov.za/ss/speeches/sitatimende-semhlangano-wekhabhinethi-mhla-tinge-26-ingci-2015-28-aug-2015-0000,"1. Tindzaba tanyalo1.1. IKhabhinethi iyemukele Iyunithi Ye-6 yaseSikhungweni Sekuphehla Gezi, iMedupi, eLephalele, eLimpopo lecale kusebenta ngalokuphelele kanye nekukhicita emamegawathi (ema-MW) lange-800 emandla kugridi yavelonkhe. Umklamo weSikhungo Sekuphehla gezi saseMedupi sasemaphandleni lesisebentisa emandla emalahle lesakhiwa ngemayunithi lasitfupha lanemtsamo wema-MW asawonkhe la-4 764. Mengameli Jacob Zuma utakwetfula leyunithi mhla tinge-30 Ingci 2015.Kwakhiwa kweSikhungo Sekuphehla gezi saseMedupi kwacala ngeNkhwekhweti 2007 kantsi onkhe lamayunithi lasitfupha alindzeleke kutsi acale kusebenta ngesigamu sekucala sa-2019. Nakasacedziwe, sitawuba sikhungo sesine lesikhulukati lesiphehla gezi ngemalahle kanye nesikhungo semiphoshongo yemandla yekupholisa lesikhulukati emhlabeni. Iminyaka yekusebenta yalesikhungo sekuphehla gezi ihlelwe kutsi ibe nge-50.Iyunithi ye-6 yacala kutsi yentiwe ihambisane negridi yavelonkhe mhla ti-2 Indlovulenkhulu kulomnyaka futsi beyisolo iphakela gezi kugridi yavelonkhe ngetikhawu ngesikhatsi isahlolwa sonkhe sikhatsi kusebenta kwayo ngaluphelele. Ngalesikhatsi, Iyunithi Ye-6 iphumelele kutsi inciphise kucindzeteleka kweluhlelo lwagezi, isita ngekutsi kugwemeke kucishwa ngetikhawu kwagezi ngenhloso yekuwonga nome kwehlise kutfwala kamatima kwalo. Kusebenta ngekuhweba kwaleyunithi sekufezekile, kulesikhatsi setinyanga letisitfupha lebetibekiwe ngemuva kwekuyenta kwayo kwekucala kutsi ihambisane negridi yavelonkhe.Kusebenta kweYunithi Ye-6 kweSikhungo Sekuphehla gezi saseMedupi ligalelo lelibalulekile kumtamo wetfu wekwakha emandla lamasha ekuphehla.1.2. IKhabhinethi iphindze yakuvisisa kunciphiswa kwekuphakelwa kwemandla agezi lelive lelisabukene nako. Nanome kucishwa ngetikhawu kwagezi ngenhloso yekuwonga kuyintfo ledzabukisako, i-Eskom itimisele kwenta kugcinwa kwetikhungo tisesimeni sekusebenta lokudzingekile kute kwentiwe ncono kusebenta kwetikhungo tetfu sikhatsi lesidze kube nekutsikameteka kuphakelwa kwagezi lokungatseni kangako. NgeMsombuluko lolandzelako (ngamhla tinge-31 Ingci), Iyunithi Ye-2 yaseSikhungweni Sekuphehla gezi saseKoeberg eNshonalanga Kapa itawuvalwa kute iseyiviswe njengaloku kuhleliwe.1.3. Leyunithi kulindzeleke kutsi iphindze isebente emva kwetinyanga letintsatfu. Lokuvalwa lokuhleliwe kweYunithi Ye-2 yaseKoeberg kuyincenye yeluhlelo jikelele lwaka-Eskom lwekuseyivisa tikhungo tayo tekuphehla gezi. Njalo ngetinyanga leti-16 kuya kuleti-18, leyo naleyo yunithi leseKoeberg iyavalwa kute iphindze ifakwe emafutsa, ihlolwe kanye nekuseyiviswa. Lokuvalwa kwato lokwentiwa njalo kuhlelwa ngendlela yekutsi kugwemeke kutsi totimbili tikhandzakale setingasasebenti ngesikhatsi sinye kanye nekugwema tinyanga tasebusika kulowo nalowo mnyaka.1.4. Nanome sichubeka ngekwenta ncono emandla etfu ekuphehla gezi, iKhabhinethi icela bantfu baseNingizimu Afrika kutsi bachubeke ngekusebentisa gezi ngekumonga.2. Ingcungcutsela yeTinhloko Tembuso naHulumende2.1. IKhabhinethi iyemukele imiphumela lebuya kuNgcungcutsela ye-35 yeTinhloko Tembuso naHulumende te-SADC, lapho Mengameli Jacob Zuma bekahola khona litsimba laseNingizimu Afrika.Lengcungcutsela yemukele Luhlelo lolubuyeketiwe i-Regional Indicative Strategic Development Plan 2015-2020. Kulengcungcutsela kuphindvwe futsi kwasayinwa emaphrothokholi/tivumelwane letintsatfu letitakwenta kutsi lesifundza sikhone kubukana netinsayeya letimcoka tekuswelakala kwemisebenti kanye nekupheliswa kwebuphuya ngendlela lesimeme.Sivumelwane lesichibiyela Iphrothokholi kuTepolitiki, kuTekuvikela Nekubambisana kuTekuphepha (Iphrothokholi) kanye Nesivumelwane lesichibiyela Sivumelwane se-SADC (Sivumelwane). Letivumelwane titawuvumela kutsi Tekuvikela Emkhatsini weMibuso kanye Nelikomidi Letekuphepha Lemtimba mayelana Netepolitiki, Tekuvikelekakanye Nekubambanisana kuTekuphepha kusebente njengenkhundla yetekuchumana yeBaphatsi Labakhulu betekulungiswa kwetimilo neMajele e-Afrika leseNingizimu.Simemetelo mayelana Nekutfutfukisa Lusha kanye Nekuluhlomisa sigcizelela kutsi kubukwe ngekushesha kutfutfukiswa kwelusha nekuluhlomisa ngemakhono kungcikitsi yekubambisana kwesifundza, kuhlangana, kutfutfuka nekuthula kanye nekuphepha kulesifundza.Iphrothokholi lemayelana neTinsitakalo Tekuhwebelana kute kuvulwe tinsitakalo tekuhwebelana ekhatsi ku-SADC ngenhloso yekwakha imakhethe yetinsitakalo yinye kulesifundza. Kumukelwa kweLuhlelo lolubuyeketiwe i-Regional Indicative Strategic Development Plan 2015-2020 kube sinyatselo lesimcoka ku-SADC kumitabo yakhe yekukhutsata kuhwebelana ekhatsi kulesifundza.IKhebhinethi iphindze futsi yasemukela sincumo se-Double Troika ye-SADC sasemhlanganweni, lebewubanjelwe eminyeleni yeNgcungcutsela ye-SADC lobewuhanjelwe Lisekelamengameli nalophindze abe nguMlamuli we-SADC Cyril Ramaphosa, kucinisekisa tivumelwane lokusetjentelwa kuto teKhomishini Ye-SADC Yeluphenyo lwaseLesotho.3. Kuvakashela eJapan kwaLisekelamengameli3.1. IKhabhinethi yakwemukela kuvakashela ngemphumelelo kwaLisekelamengameli Ramaphosa eJapan. Bekahambe kanye nelitsimba letindvuna neletemabhizinisi ngenhloso yekukhangisa laseNingizimu Afrika njengelive lokungatjalwa kulo timali.Lisekelamengameli lacinisekisa batjalitimali baseJapan kutsi live laseNingizimu Afrika likulungele kuchuba ibhizinisi kulo laphindze futsi labachazela ngalamafisha mayelana nekusimama kwemnotfo lomkhulu walelive kanye nelive leliyindzawo yekutjala timali lefanele, ikakhulu kumiklamo letawudala ematfuba emisebenti.Lisekelamengameli Ramaphosa uphindze futsi wasebentisa lokuvakasha kwakhe kwenta leJapan kutsi litinikele ekubambisaneni neNingizimu Afrika emitameni yayo ekulweni namashayabhuce weGciwane Lesifo Sengculazi (i-HIV) neNgculazi (-AIDS), Sifo sesifuba (i-TB) naMalalaveva.4. Tincumo teKhabhinethi letibalulekile4.1. IKhabhinethi ikuvumile kubhida kweNingizimu Afrika neLidolobhakati lase-Durban kutsi libambe Imidlalo yeNhlangano Yetive teCommonwealth ya-2022. Loku kutawuba kwekucala kutsi Imidlalo Yetinhlangano Temave eCommonwealth ibanjelwe e-Afrika kantsi loku kutakwenta kutsi iNingizimu Afrika ibe live lekuvakashelwa kanye nekuveta ematfuba eLicembu LaseNingizimu Afrika.Kubanjelwa kwalemidlalo kulelive kutakwenta kutsi kusetjentise umshiyandvuku wetakhiwonchanti teNdzebe Yemhlaba ye-FIFA ya-2010 .Lemidlalo Yetinhlangano Temave ya-2022 ilindzeleke kutsi ingenise tigidzi tetigidzi letinge-R20 kumnotfo, lokutawuba kwengenteka ngetigidzi letitigidzi leti-R11 ekukhuleni kwesamba semkhicito welive.4.2. IKhabhinethi ikuvumile kushicilelwa kuGazethi Yahulumende Kwembiko WaseNingizimu Afrika We-5 Lokhishwa Ngetikhawu (wa-2009-2014) lomayelana Nekucala Kusebenta Kwesincumo lesimayelana Nekucedvwa kwato Tonkhe Tinhlobo Tekubandlula Labasikati, kutsi ummango uphawule.Lombiko uveta sitfombe jikelele sekuphumelela kwemitsetfo, tinchubomgomo kanye netinhlelo leticaliswa kusetjentiswa eNingizimu Afrika kanye nekuveta loko lelive leliphumelele kukwenta mayelana nekuhlomisa labasikati kutemakhono kanye nekulingana ngebulili. Lombiko uphindze uvete tinsayeya letisolomane tichubeke njalo kanye netihibe ekulweni nekungalingani kanye nelubandlululo kulelive.4.3. IKhabhinethi ikuvumile kutsi iNingizimu Afrika ijoyine i-Advisory Centre on World Trade Organisation (WTO) Law eGeneva.Lena yinhlangano yemave ngemave leniketa teluleko temtsetfo mayelana nemtsetfo we-WTO, isekele kutinchubo tekusombulula tinchabano kanye nekucecesha mayelana nemtsetfo we-WTO kumave lasetfutfuka kanye nakulawo lasengakatfutfuki kuyaphi.Njengelilunga, live laseNingizimu Afrika litawutfola seluleko mayelana netinyatselo tekufaneleka kwalamave emave lokunemtselela kumikhicito lephumako kuleli kanye netinyatselo tekuhweba iNingizimu Afrika lefuna kutenta. Lesikhungo singaphindze futsi sisite iNingizimu Afrika ekusombululeni emacala etinchabano ku-WTO.4.4. IKhabhinethi ibikelwe ngalamafisha mayelana neNdvuna Yetetimali, uMnu. Nhlanhla Nene, mayelana nekungena kwakhe ehhovisi lekuba nguMengameli Wemkhandlu weTindvuna te-Afrika lengaseMphumalanga kanye nangaseNingizimu weLicembu le-Anti-Money Laundering, sikhatsi lesingaba ngumnyaka. Ngaleyo ndlela Indvuna itawubamba umhlangano wemnyaka wa-2015 walomkhandlu.Umtimba webudlelwane emkhatsini wabohulumende kusifundza ugcugcutela kulandzela njalo kwetinyatselo tekulwa nekufihla imali kutsi itfolakale njani kanye nekusekele ngetimali buphekula kulesifundza lesingaseningizimu kanye nangasemphumalanga ye-Afrika.Inhloso yebulunga beNingizimu Afrika kutsi icinise letinyatselo kulesifundza tekulwa nekufihla imali kutsi itfolakale njani kanye nekusekela ngetimali buphekula, lokuyintfo legcugcutela kuphgephga kwavelonkhe kwasekhaya kanye nekwesifundza.4.5. IKhabhinethi iyachubeka ngekuvakalisa kuhlaba kakhulu sento sekubulawa lokute ingcondvo kwemaphoyisa. IKhabhinethi icela emalunga emmango kutsi abambisane nemaphoyisa ekusiteni kutsi kubanjwe lababulali. Ema-ejensi ekugcinwa kwemtsetfo asebenta busuku nemini kutsi bonkhe labo labenta lobugebengu bayaboshwa. IKhabhinethi ibonga emalunga emmango ladlale indzima kutsi kuboshwe labatsatfu labatsintsekako kulokubulawa kwemaphoyisa.5. Imitsetfosivivinyo5.1. IKhabhinethi ikuvumile kungeniswa ePhalamende kweMtsetfosivivinyo weTinsitakalo Temave Angaphandle, wa-2015.LoMtsetfosivivinyo uchaza ngeluhlo lunye lweTinsitakalo Temave Angaphandle futsi wenta luhlaka lwetekwentiwa kwemtsetfo lolutakwenta kutsi kukhone Tinsitakalo Temave Angaphandle letikhona nyalo tilawulwe tiphindze tishayelwe umtsetfo Litiko Letebudlelwane Bemave Ngemave kanye Nekubambisana.LoMtsetfosivivinyo utawusebenta ngaphasi kweMtsetfosisekelo, kwemitsetfo lekhona yeMisebenti yaHulumende, tinsitakalo tetekuphepha kanye nekutsi uhambisane neLuhlelo Lwavelonkhe Lwentfutfuko (i-NDP) ekwenteni ncono kuletfwa kwetinsitakalo kubantfu.Loku kutawukhutsata kwenta tintfo ngelikhono, kube nekutilandza kanye nangendlela lenemphumelelo lengabiti ngekusebentisa ematfuba angesheya kute kwentiwe ncono inchubomgomo yaseNingizimu Afrika yemave langaphandle kanye neluhlelo lwetentfutfuko.5.2. IKhabhinethi ikuvumile kungeniswa ePhalamende kweMtsetfosivivinyo Webuholi Nebendzabuko yemaKhoisan, wa-2015. Lomtsetfosivivinyo ufaka ligalelo kutinhloso letimcoka teLuhlelo Lwavelonkhe Lwentfutfuko ekwandziseni kubumbana kutenhlalo kanye nebunye kodvwa kube kubukwa nekungalingani kwasesikhatsini lesengca ngekutsi kushaywe umtsetfo wekwatisa imimango yemaKhoisan kanye nebaholi bawo. Lomtsetfosivivinyo uphakamisa kutsi kusungulwe Likomidi Lekweluleka mayelana netindzaba letitawusita hulumende mayelana nenchubo letawulandzelwa ekwatiseni imimango yemaKhoisan kanye nebaholi bawo.LoMtsetfosivivinyo uphindze ucinise umtsetfo wavelonkhe webuholi bendzabuko lokhona lokutawuholeleka ekutseni kuguculwe Umtsetfo Wavelonkhe Wendlu Yebuholi Bendzabuko, wa-2009 (Umtsetfo we-22 wa-2009) kanye Nemtsetfo Weluhlaka Lwekubusa kanye Nebuholi Bendzabuko, wa-2003 (Umtsetfo 41 wa-2003)6. Imicimbi letako6.1. Mengameli Zuma utakwetfula umklamo lobitwa ngekutsi yi-War on Water Leaks, lawumemetela ngesikhatsi etfula Inkhulumo yakhe Lemayelana Nesimo Selive ya-2015, lapha ePort Elizabeth mhla tinge-28 Ingci 2015, njengeluhlelo lwahulumende lwekubukana nekusaphateka kwemanti lapho avuta khona.Lomklamo utawucecesha bantfu labasha laba-15 000 kutsi babe ngemaciko emisebenti yetandla nalabasebenta ngemaphayiphi kutsi balungise kuvuta kwemanti emimangweni yabo, loko kutawubanika emakhono ekutsi batisungulele emabhizinisi abo nome batfole umsebenti lofanele. Licembu lekucala laba-3 000 sebavele bayabutfwa kute bacale wona lomnyakatimali losetulu.Kuvuta kwemanti ngiko cishe lokungema-40% lokubanga kusaphateka kwemanti avelonkhe kantsi loko kudla lelive tigidzi tetigidzi leti-R7 ngemnyaka.6.2. Mengameli Zuma utawuhambela umcimbi we-70 weKugubha Kupheliswa Kwekuhlala kweChina kanye neKwemphi Ye-II e kusukela mhla ti-2 kuya mhla ti-4 Inyoni 2015, kantsi utawubamba netinkhulumo temave lamabili naMengameli Xi Jinping.Budlelwane beNingizimu Afrika neChina busezingeni leBudlelwane Bendlelalisu Lobuphelele lobuciniswa Simemetelo saseBeijing lesimayelana neKusungula Budlelwane Bendlelalisu Lobuphelele, lobushwambakanya bonkhe budlelwane emkhatsini walamave lamabili. 6.3. IKhabhinethi icela bonkhe bantfu baseNingizimu Afrika kutsi sigubhe umlandvo wetfu kanye nekwehlukahlukana kwemasiko etfu njengeloku lelive ligubha Inyanga Yemagugu ngeNyoni ngaphasi kwengcikitsi letsi:  Lwati Lwetfu Lwendzabuko, lifa letfu: Towards the identification, promotion and preservation of South African s living heritage .Umgubho walonyaka utawutsatsa simo sekukhangisa ngemasiko kantsi imimango iyakhutsatwa kutsi isebentise emafa wayo laphilako njengekudla, umsebenti wetandla, kugidza kanye nemculo njengendlela yekugcugcutela kwehlukahlukana kwemasiko, emalungelo eluntfu, kwakha sive kanye nekutfutfuka kutemnotfo.6.4. INingizimu Afrika itawuphindza futsi igubhe Inyanga Yetekuvaksha ngeNyoni, lokusikhatsi lesihle semindeni kutsi ivakashele tindzawo temagugu talelive kute siphindze futsi sikhumbule limuva letfu.Ngesikhatsi seNyanga Yemagugu, Litiko Letebuciko Nemasiko litawuba ligala umhlabatsi lapha eNational Heroes Acre in ePitoli njengendlela yekukhombisa kucala kwekwakhiwa kwesikhumbuto savelonkhe lesitawukhombisa sikhatsi sangembikwebukholoni, umzabalazo wenkhululeko kanye nemachawe lahlukene lalwele kuchubekele embili kutenhlalo.6.5. Lusuku lwamnyaka wonkhe Lwavelonkhe Lwemkhosi Wekugubha Umbutfo Wemaphoyisa aseNingizimu Afrika (iSAPS) mhla ti-6 Inyoni 2015 lapha e-Union Buildings ePitoli kutawube kugutjwa umkhosi wesibindzi kanye nekutinikela kwemaphoyisa lanikele ngetimphilo tawo ekuvikeleni imimango.Ngekusebentisa umkhankhaso we-SAPS wekubutsa labafuna kusebenta embutfweni, emalunga langetekile la-6 252 atawubutseka ngesikhatsi semnyakatimali wa-2015/16 kute kwentiwe ncono tekuphenya, kubonakala kwemaphoyisa, bunhloli betebugebengu, tesayensi yekucwaninga ngebugebengu, lokufaka ekhatsi tekuvikela kanye netekuphepha.IKhabhinethi icela lusha lwakitsi kutsi luyibuke imisebenti yekuyosebenta embutfweni we-SAPS, lonematfuba lamanengi. Lwatiso lolubanti lungatfolakala ku: www.saps.gov.za.6.6. Kugujwa kweNyanga Yemsebenti Wahulumende kutakwenteka kuyo yonkhe Imisebenti Yahulumende ngenyanga yeNyoni ngaphasi kwengcikitsi letsi:  Kuchubela iNingizimu Afrika embili: Kumikisa Umsebenti Wahulumende kubantfu .Lenyanga itawugcamisa imisebenti yahulumende, kutinikela, kutidzela kanye nekuphuma embili ekuletseni tinsitakalo kummango. Kutawubikwa ngenchubekelembili leyentiwe emva kwemihlangano yekubonisana lebanjwe kabanti nemmango nga-2014 kanye nekufakana imilomo netisebenti tahulumende letiphetse mayelana  nekuvula indlela lensha yekusebenta kwetisebenti tahulumende.   Umsebenti wahulumende lowenta tintfo ngemphumelelo usidzingo lesimcoka sekuphumelelisa Luhlelo Lwavelonkhe Lwentfutfuko kanye neticelo teKhabhinethi leticondzise kutisebenti tahulumende kutsi titinikele kabusha kumigomo ye-Batho Pele ngekutsi batfule tinsita letisezingeni, letingabiti futsi ngemphumelelo kubo bonkhe bantfu baseNingizimu Afrika.6.7. IKhabhinethi itjelwe ngalamafisha mayelana nenchubekelembili leyentiwe mayelana ne-XIV World Forestry Congress yeNhlangano Yekudla Netekulima letawubanjwa kusukela mhla ti-7 kuya mhla ti-11 Inyoni 2015 lapha eNkosi Albert Luthuli Convention Centre, KwaZulu-Natali.Lengcikitsi letsi  Emahlatsi Nebantfu: Kutjala Timali Kulikusasa Lelisimeme  ikhombisa temahlatsi letigcile kubantfu, indzima ledlalwa temahlatsi ekutfutfukiseni tenhlalo netemnotfo, tidzingo kanye nematfuba ekutjala timali, kanye nendzima ledlalwa ngemahlatsi ekutfutfukisweni kwemnotfo. Loku kuhambelana ngco netinhloso tahulumende tekulwa nebuphuya, kutfutfukiswa kwetindzawo tasemaphandleni kanye nekudala ematfuba emisebenti. Lengcungcutsela itawuphindza futsi igcile nasekuswelakaleni kwemanti kanye nekuntjintja kwesimo selitulu.Lena yiNgcungcutsela yekucala Yetemahlatsi Emhlaba kutsi ibanjelwe e-Afrika kantsi loko kutawuveta litfuba lekutsi kukhangiseke lelivekati kutemahlatsi emehlweni emhlaba wonkhe. Luhlelo lwekufinyelela kubantfu lutakwatisa ummango, lokufaka ekhatsi emacembu lahlaseleka lula, mayelana nekutimbandzakanya lokungaba khona.Lengcungcutsela itawulandzela Liviki Lavelonkhe Lekuhlanyela Tihlahla (mhla lu-1 kuya mhla ti-7 Inyoni) ngaphasi kwengcikitsi letsi  Nali Lihlatsi lelisha  kucelwa bantfu baseNingizimu Afrika kutsi bamane bahlanyele nje sihlahla sinye lamuhla kute bafake sandla ekulikuseleleni likusasa lelisimeme.7. Umlayeto wekuhalalisela7.1. IKhabhinethi ibafisela imphumelelo bagijimi balelive labachudzelana kumidlalo yetematubane ye-15 World Championships in Athletics eBeijing, eChina kanye nalabo labadlala kumidlalo ye-11 ye-All-Africa Games emkhatsini wamhla ti-4 namhla ti-19 Inyoni 2015 eBrazzaville, eCongo.IKhabhinethi icela bonkhe bantfu baseNingizimu Afrika babumbane basekele basubatsi betfu ngesikhatsi baphakamisela etulu umjeka walelive benta sive sakitsi kutsi sitigcabhe.7.2. IKhabhinethi ihlanganyela kanye naMengameli Zuma ekuhalaliseleni tintsatseli taka-SABC boDennis Tshetlhane naSam Msibi ngekuphumelela kutfola umklomelo Kumkhakha Watamabonakudze we-SADC Media Awards, kanye nemfundzi wesikolo semabanga laphakeme Imbelani Matibe ngekuphumelela kutfola umklomelo we-SADC Wemcudzelwano Wetikolo Wekubhalwa Kwe-eseyi.7.3. IKhabhinethi ibonga bonkhe bantfu baseNingizimu Afrika labahlanganyele ekugubheni Inyanga Yabomake. Lemicimbi lebeyentiwe tinhlangano letahlukahlukene kanye nahulumende lokugutjkwe ngayo imphumelelo lesibe nayo ekulungiseni kungalingani ngebulili esiveni sakitsi. Lenyanga isetjentiselwe kutsi sicabange ngaletinsayeya lesisabukene nato macondzana nekuhlukumeteka kwalabasikati nebantfwna.7.4. IKhabhinethi ifisela Indvuna Yetemphilo Aaron Motsoaledi, longeniswe eSteve Biko Academic Hospital ePitoli kulemphelasontfo, kululama ngekushesha. Sewuphumile noko esibhedlela uyalulama ekhaya. 8. Kubekwa etikhundleniKonkhe kucashwa kuya ngekucinisekiswa kweticu tabo kanye nekuvunywa lokufanele.8.1. Ibhodi yaseNingizimu Afrika Yetinsitakalo Tesimo Selitulua) Make Ntsoaki Mngomezulu   (uphindze futsi wabekwa kantsi unguSihlalo);b) Dkt. Nolulamo Nobambiswano (Lulu) Gwagwa   (uyaphindvwa kukhetfwa  kantsi uLisekela laSihlalo);c) Mnu. Rowan Graham Nicholls   (uyaphindvwa kukhetfwa);d) Mnu Jonty Tshipa   (uyaphindvwa kukhetfwa);e) Prof. Elizabeth Mokotong   (uyaphindvwa kukhetfwa);f) Make Kea Modimoeng;g) Adv Derek Block;h) Make Sowbakiam Mudly-Padayachie;i) Make Nandipha Daphne Madiba;j) Dkt. David Jasper Gilbert Rees;k) Mnu. David Lefutso;l) Make Judy Beaumont   (umele Ungumcondzisi Jikelele (i-DG)Wetemvelo); kanyem) naDkt. Linda Makuleni   (Sisebenti Lesikhulu) (i-CEO)).8.2. iSimangaliso Bhodi:a) Mnu. Paul Ndukuzempi Buyani Zwane   (uyaphindvwa kukhetfwa kantsi unguSihlalo);b) Make Barbara Schreiner   (Lisekela laSihlalo);}c) Prof. Antonia Thandi Nzama   (uyaphindvwa kukhetfwa);d) Make Poppy Senelisiwe Dlamini   (uyaphindvwa kukhetfwa);e) Mnu. Zwelenzima Thwalizwe Gumede   (uyaphindvwa kukhetfwa);f) Make Thobile Etherfrida Mhlongo   (uyaphindvwa kukhetfwa);g) Make Sibongile Daphne Nene;h) Mnu. Satish Roopa;i) Make Thumeka Sharon Ntloko   (Lomelele Umcondzisi Jikele Wetemvelo);j) Mnu. Andrew Zaloumis   (i-CEO); kanyek) NaMnu. Bhekithemba Langalibalele   (Lomelele Litiko Letekuvakasha).8.3. Emalunga langasiwo esigungu lakhetselwe kuBhodi Ye-Ejensi Yetekutfutsa Ngemgwaco Kuwela Umnyele:a) Make Reitumetse Masemola; Kanyeb) NaBarend Christoffel Deysel.8.4. Emalunga langasiwo esigungu lakhetselwe kutsi abe ku-Ports Regulator:a) Mnu. Thaba Mufamadi   (Sihlalo);b) Make Anjue Hirachun;c) Mnu. Riad Khan;d) Mnu. Lindelwe Mabandla;e) Make Gerdileen Taylor;f) Adv Gugulethu Abigail Thimane;g) Make Patricia Ntombizodwa Mazibuko   (uyaphindvwa kukhetfwa);h) Make Aubrey Bongani Ngcobo   (uyaphindvwa kukhetfwa);i) Make Thato Abegail Tsautse   (uyaphindvwa kukhetfwa); Kanyej) neMnu. Andile Mahlalutye   (uyaphindvwa kukhetfwa).8.5. Kukhetfwa kwalabangekho kusigungu kutsi babe kuBhodi Yetethrafiki Yetinsita Tekuhamba Ngemoya:a) Make Phindile Riba   (Sihlalo);b) Mnu. President Qiniso Dhlamini;c) Dkt. Bridget Ssamula;d) Mnu. Bennet Phonthana Malebo;e) Mnu. Isaac Nkama;f) Mske Shaila Hari;g) Mnu. Daniel Gray Mwanza;h) Adv Edwin Matane Mphahlele;i) Mnu. Sfiso Norbert Buthelezi;j) Make Nwabisa Mtshali;k) Mnu. Arthur James Bradshaw; Kanyel) NaMake Hlengiwe Thandeka Makhathini   (uyaphindvwa kukhetfwa).8.6. Emalunga langasiwo esigungu lakhetfwe kutsi abe kuBhodi Ye-Ejensi Yetekutfutfukisa Emabhizinisi Lamancane:a) Make Anjue Hirachund; Kanyeb) NaMake Zanele Monnakgotla.8.7. IBhodi ye-Trans-Caledon Tunnel Authority:a) Make MW Hlahla   (Sihlalo);b) Mnu. JRD Modise   (Lisekela laSihlalo);c) Mnu. SN Khondlo;d) Dkt. MJ Ellman;e) Make ZP Manase;f) Make SFS Makhathini;g) Make M Nakene; Kanyeh) NeMnu. S Roopa.8.8. Mnu. Ian van Niekerk   Sisebenti Lesikhulu Setetimali ku-Broadband Infraco.8.9. Mnu. Zukile Christopher Mvalo   Lisekela Lemcondzisi Jikelele: Kutfutfukiswa Kwemakhono kuLitiko Letemfundvo Lephakeme Nekuceceshwa.  8.10. Make Xolelwa Mlumbi-Peter   Lisekela Lemcondzisi Jikelele: Tekuhwebelana Kwemave Ngemave kuLitiko Letekuhwebelana Neteimboni.8.11. Mnu. Tshediso John Matona   Mabhalane Wetekuhlela Kwavelonkhe, Kwelusa NekuhlolaKubutwa ku:Phumla Williams (Libambela laSomlomo weKhabhinethi)Tinombolo tekumtsintsa: 083 501 0139"
Sitatimende semhlangano weKhabhinethi mhla ti-9 Inyoni 2015,10 Sep 2015,https://www.gov.za/node/743661,https://www.gov.za/ss/speeches/sitatimende-semhlangano-wekhabhinethi-mhla-ti-9-inyoni-2015-10-sep-2015-0000,"Kucala Kwekusebenta Kwetinhlelo Letimcoka Tahulumende1.1. IKhabinethi iphindza simemo saMengameli Jacob Zuma lasicondzise kuyo yonkhe imikhakha yemmango kutsi isebentisane ekusekeleni umnotfo kanye nekusindzisa imisebenti kulesimo sanyalo setemnotfo lesimatima.Lesivumelwane emkhatsini wahulumende, betimayini kanye netinyonyana tebasebenti sikhombisa kutinikela lokukhona kuyo yonkhe imikhakha ekusindziseni imisebenti kanye nekwehlisa lifutse lemiphumela yekulahleka kwemisebenti.IKhabhinethi icela bonkhe bantfu baseNingizimu Afrika kutsi basekele kucala kwekusebenta kwalesivumelwane. Lesivumelwane siyinkhombandlela kuyo yonkhe imikhakha lebukene netihibe tekugcina imisebenti.1.2 IKhabhinethi yemukele Imibiko Yemiphumela Yekota yesikhatsi kusukela mhla lu-1 kuMabasa kuya mhla tinge-30 Inhlaba 2015. IKhabhinethi ijabulile ngenchubekelembili leyentiwe futsi iphindze yabona netindzawo letisadzinga tinyatselo tekungenelela. Tekuchumana Tahulumende kanye Netekunika Lwatiso (i-GCIS) titawuchumanisa tinkhulumo letitawukwentiwa kebetindzaba kute kushiyelwane ngelwatiso lolumayelana nekucala kwekusebenta kwetinhlelo tahulumende. Luhlelo lwekwenta loko lutawukwatiswa esigabeni lesitako.1.3 IKhabhinethi itjelwe ngalamafisha mayelana nemhlangano wemave we-G20 lebewubanjelwe e-Ankara, eTurkey kusukela ti-3 Inyoni kuya mhla ti-5 2015. Lomhlangano bewuhanjelwe yiNdvuna Yetetimali, Indvuna Yetemisebenti kanye Nemphatsi weLibhangengodla laseNingizimu Afrika. Emhlanganweni lohlanganisa Indvuna Yetetimali kanye Neyetemisebenti kwacociswana ngetindlelalisu tekudala imisebenti leminyenti nalencono, kunciphisa kungalingani kanye nekusekela kukhula lokungukhukhulelangoco.1.4 Lomhlangano weTindvuna Tetetimali kanye Nebaphatsi Bemabhange Lamakhulu bewugcile, emkhatsini waletinye tintfo, kumnotfo wemhlaba, luhlakamsebenti lwekukhula lokusimeme, tekusisa nesakhiwonchanti, tindzaba tentsela yemave ngemave, kusekela intfutfuko ngetimali, kanye nekuntjintja kwesimo selitulu. IKhabhinethi ikucaphele kutsi kunekwehla ekukhuleni kwemnotfo wemhlaba wonkhe kunaloku bekulindzelekile. Nome kunjalo, Ikhabhinethi isemukele lesibophelelo lesivusetelwe semave e-G20 kutsi ichubeke yeluse tintfutfuko, ihlole imitselela yetehlakalo temnotfo kanye nekubukana nebungoti lobuvelako kute kube nelitsemba nekutinta kutetimali.Amave e-G20 aphindze futsi awemukela lomphumela lomuhle Wengcungcutsela yase-Addis Ababa Yetetimali Tentfutfuko lapho live laseNingizimu Afrika lidlale khona indzima lemcoka njengasihlalo wemave e-G77 kanye nelase-China. 1.5 IKhabhinethi iyakwemukela kwetfulwa kanye nekukhanyiswa kwagezi e-Kouga Wind Farm eMphumalanga Kapa mhla ti-4 Inyoni 2015.I-Kouga Wind Farm itawukhicita 300 yema-awa e-gigawatt agezi lohlobile ngemnyaka. Loku, kutawuphakela gezi emakhaya lalinganiselwa kuti-50 000. Loku kuyincenye yeluhlelo lwalelive lwekuhlukahlukanisa kuphakelwa kwemandla agezi kute kube ngulokusimeme kakhulu.Ekucaleni kwalonyaka, Litiko Letemandla lingete ematfuba ekutsi umkhakha wangasese ufake ligalelo ekukhiciteni emandla ngekutsi livumele Bakhiciti Bemandla Labatimele labasha laba-13 bemandla lavusetelelwako lokuyintfo letawungeta 5 243 yema-megawatt kugridi yavelonkhe.1.6 IKhabhinethi ikubonile kutfutseleka kwebantfu eYurophu lokuyinkhomba yenkinga lekhona ekulawulweni kwekutfutseleka kwebantfu kanye nebudlelwane kutengcubomgomo yemave angephandle yalawo mave. INingizimu Afrika izame njalo kusingatsa tindzaba tekutfutseleka kwebantfu ngendlela yebuntfu ngalokusemandleni ayo. Inkinga yekutfutseleka kwebantfu eYurophu yinsayeya yesifundza ledzinga imetamo lehlangene yalowo nalowo mbuso. Kutimbandzakanya ngemandla kanye nekusebentisana nemimango kanye netinhlangano temimango kuyadzingeka kute kubukwane netindzaba tekutfutseleka kwebantfu.1.7 IKhabhinethi iyawudvumisa umsebenti lowentiwe yiBhodi Yekuhlukanisa Iminyele Yabomasipala (i-MDB) lesandza kucedza kusika nekuphindza kusika kabusha kweminyele yabomasipala kutifundza letisiphohlongo kulo lonkhe lelive.I-MDB yenta umsebenti wayo ngekulandzela ligunya lekwenta letemtsetfo laphindze lasebentisa loko lokushiwo ngumtsetfo ngekwemagunya ayo ekutsatseni tincumo tekugcina.IKhabhinethi ivakalise kukhatsateka kwayo lokukhulu mayelana nalamanye emacembu etembusave lahlasele i-MDB ngenhloso yekwentela phasi kutimela kwayo kanye nekuba semtsetfweni kwayo emehlweni emmango.IKhabhinethi icela onkhe emacembu etembusave kutsi ayekele kubukela phasi umsebenti wesikhungo lesibalulekile nalesitimele lesisekele nombuso  wetfu wentsandvo yelinyenti. Kukhona letinye tindlela letibekiwe letisemtsetfweni tekuphosela inchabhayi tincumo te-MDB.1.8 Sikhatsi semnyaka sekubika Sekulingana Ngekwemsebenti (i-EE) sicale mhla ti-1 Inyoni 2015 kutsi kutfunyelwe umbiko lowentiwe ngetandla nome nge-inthanethi, lesiphela mhla ti-1 Imphala (lotfunyelwa ngetandla) kanye namhla ti-15 Bhimbidvwane 2016 (lotfunyelwa nge-inthanethi).IKhabhinethi ikhumbuta bonkhe bacashi kutsi bangenise imibiko yabo ye-EE kuLitiko Letemisebenti. Leyo mibiko isita lelive kuhlola inchubekelembili mayelana nekubukana nekubandlululwa kanye nekungalingani.Litiko Letemisebenti lenta imikhankhaso yavelonkhe ngaphasi kwengcikitsi letsi:  Luntjintjo   Yintfo edzingekako  kute kuciniswe kucala kwekusebenta nekucinisekisa kutsi kulandzelwe umtsetfo loshayiwe.2. Tincumo Tekhabhinethi Letibalulekile2.1. IKhabhinethi yatjelwa ngalamafisha mayelana Nembiko locishe uphele Wemigomo yekugcina Yentfutfuko Yemnyakankhulungwane (ema-MDG) weNingizimu Afrika. IKhabhinethi iwuvumile umbiko wesikhashana mayelana nema-MDG lotakwetfulwa kuMhlabuhlangene nasekusondzele kuphela lomnyaka.Ngekusho kwalombiko, emva kweminyaka lenge-20 yentfutfuko, kunenchubekelembili lemcoka leseyentiwe kuvelonkhe yetinsitakalo letisisekelo kanye nekwehlisa emazinga ebuphuya. Nome kunjalo, iNingizimu Afrika iyachubeka nekuhlangabetana netinsayeya letimhibamtsatfu tebuphuya, kungalingani kanye nekungabikhona kwemisebenti.Lombiko ukhomba indlela yeluhlelo lwentfutfuko lenemphumelelo letawuba ngemuva kwa-2015 kanye netinjongo tentfutfuko letisimeme letihambelana nayo.2.2. IKhabhinethi isivumile sincomo lesentiwe yiNdvuna Yetekutfutsa sekukhipha sivumelwane lesiphutfumako lesicondziswe ku-Tag Yachts (PTY) Ltd. Injongo yaso kutsi kucaliswe ngekwakha imikhumbi lesezingeni lelisetulu endzaweni Yelitheku laseBhayi. Loku kuyindlela yekucinisekisa sibophelelo lesinikwe i-Delivery Unit leyakha imikhumbi ngaphasi kwaloko lokucale kwentiwa yi-Operation Phakisa kusungulwe i-Boat-Building Cluster eMphumalanga Kapa. Lokuvuma kuhambisana Nesigaba Se-57 Lasiphutfumako Semtsetfo Wetintfuba Tavelonkhe, 2005 (Umtsetfo we-12 wa-2005);2.3. IKhabhinethi ikwemukele kungeniswa ePhalamende kweMculu Wase-Afrika Wemininingwanelubalo kute uvunywe ngekwemtsetfo.Lomculu uluhlakamsebenti lwenchubomgomo yekutfutfukisa mininingwanelubalo e-Afrika, letawushaya imitsetfomgomo yebungcweti yekwenta nekulawula mininingwanelubalo kuvelonkhe, etifundzeni kanye nasemazingeni emavekati.Mininingwanelubalo isisekelo sekuhlola nekwelusa ngemphumelelo, kanye nekucinisekisa kutsi imigomo iyafezwa nemiphumela iyatfolwa. Lomculu unika tinkhombandlela tekukhipha mininingwanelubalo lesezingeni lelihle ledzingeka ekubukeni kutsi Luhlelo Lwavelonkhe Lwentfutfuko (i-NDP) luhamba kahle yini, kanye netinhlelo tahulumende kanye naloko lekumele kucalwe ngako kutsi kwentiwe.2.4. IKhabhinethi ivumile kutsi Litiko Letekuhlela, Kucaphela Nekulungisa (i-DPME) lichubekele embili ne-Twende Mbele Programme kute kusiswe ekuhlanganyeleni lokumayelana nekwelusa kanye nekuhlola kuyo yonkhe i-Afrika.I-Twende Mbele Programme itawusita iNingizimu Afrika kutsi yakhe iphindze yenta budlelwane lobukhona longekho emtsetfweni kutsi bube semtsetfweni, lokungafaka ekhatsi tivumelwane emkhatsini wemave lamabili. Loku kuyindlela yekusekela umzabalazo wemphilo lencono eNingizimu Afrika, lokuyintfo lelumbene nekwenta kutsi kube ne-Afrika lencono emhlabeni loncono.3. Imitsetfosivivinyo3.1. IKhabhinethi ikuvumile kungeniswa ePhalamende kweMtsetfosivivinyo Wekuchibiyela Kungetwa Kwekuvikeleka Kwesikhatsi Sekuhlala Endzaweni, wa-2015.LoMtsetfosivivinyo uchibiyela Umtsetfo Wekungetwa Kwekuvikeleka Kwesikhatsi Sekuhlala Endzaweni, wa-1997 (Umtsetfo we-62 wa-1997) kute ucinise, uchaze uphindze uvikele emalungelo alabo labahleti kuleyo ndzawo.Letichibiyelo, letibuya kuBekuvikeleka Kwesikhatsi Sekuhlala kuMhlaba kanye Netinchubomgomo Tekususwa Endzaweni Lebhizinisa Ngekulima, tihlose kutfola sisombululo mayelana nekungavikeleki nawuhleti endzaweni ngekutsi kuhlanganiswe tinyatselo tekwabiwa kabusha kwemhlaba ngaphasi kwekuvikelwa ngumtsetfo kanye nekusebentisa tindlela tekusombulula tincabano.Tikhungo letikhona njenganyalo kanye nemakhono ekwenta loko akakaneli kutsi kubukanwe ngalokusezingeni indzaba yemalungelo emhlaba kanye nekungcubutana nekuvikeleka kwesikhatsi sekuhlala lokutfolakala etindzaweni tekubhizinisa ngekulima.4. Imikhosi letako4.1. Njengencenye yemigubho yeNyanga Yemagugu ngenyanga yeNyoni, Mengameli Jacob Zuma utawuba avula i-Matola Memorial and Interpretative Centre eMozambique ngaLesihlanu, ti-11 Inyoni 2015, kanye neSibunjwamuntfu saShifu Bhambatha eGreytown, KwaZuluNatal mhla tinge-22 Inyoni 20154.2. Mengameli utawube futsi etfula inkhulumo ngeLusuku Lwemagugu eVleifontein Makhado eLimpopo mhla tinge-24 Inyoni 2015. Ingcikitsi yalonyaka yekugubha umkhosi weNyanga Yemagugu itsi:  Lwati lwetfu lendzabuko, emagugu etfu: Kuchubela embili kutfola, kugcugcutela nekugcina emagugu laphilako aseNingizimu Afrika .Bantfu baseNingizimu Afrika bayakhutsatwa kutsi bahlwaye emagugu etfu emvelo ngekutsi bavakashele emapaki avelonkhe ekulondvolota imvelo ngobe batawube bavunyelwe kungena khona mahhala kusukela mhla ti-14 kuya mhla ti-18 Inyoni 2015, njengencenye yemgubho we-10 wemnyaka Weliviki Lemapaki Avelonkhe aseNingizimu Afrika.4.3. Litiko Lemfundvo Lesisekelo litakwenta Luhlolo Lwavelonkhe Lwemnyaka (i-ANA) lwesihlanu ngenyanga yeNyoni 2015 kute likhone kubona inchubekelembili kumiphumela yekufundza yekwati kubhala nekufundza kanye nakutibalo kumabanga kusukela kuleku-1 kuya kule-9.I-ANA ikhombisa bufakazi lobusezingeni jikelele bekwelusa inchubekelembili yetinyatselo tekungenelela tahulumende kanye nekucondzisa tingenelelo tentfutfuko letihlosiwe.Batali nebondli bayakhutsatwa kutsi basekele bafundzi ngesikhatsi sekwentiwa kwaloluhlolo kanye nekwenta siciniseko sekutsi lemiphumela isetjentiselwa kulungisa nome ngabe nguyiphi indzawo ledzinga kutfutfukiswa kumntfwana. Luhlelosikhatsi lwekubhalwa kwe-ANA nga-2015 luyatfolakala ku: www.education.gov.zaIKhabhinethi icela bonkhe bothishela kutsi babeke tidzingo tebafundzi embili ngekutsi bacinisekise kutsi i-ANA ichubeka ngaphandle kwekutsikameteka.4.4. IKhabhinethi ibonga labo bantfu baseNingizimu Afrika labatimbandzakanye Kulusuku Lwemave Ngemave Lwekwati Kubhala Nekufundza lebelumhla ti-8 Inyoni 2015 kute kugcugcutelwe lisiko lekufundza kanye nekugcugcutela kubaluleka kwekwati kubhala nekufundza. Emadokhumenti lasisekelo seMbuso weNtsandvo Yelinyenti Umculu Wenkhululeko washo kutsi sitawulwela kutsi  iminyango yekufundza ivulekele wonkhe umuntfu. Litiko Letemfundvo Lesisekelo kulenyanga licele wonkhe umuntfu waseNingizimu Afrika kutsi atimbandzakanye kumkhankhaso wekwati kubhala nekufundza lohlose kugcugcutela kutsi imimango yetfu ifundze. IKhabhinethi icela wonkhe umuntfu kutsi anikele ngemabhuku emitashwenimabhuku lesetikolweni, sinikele ngesikhatsi setfu siyofundzela bantfwana emabhuku emimangweni yetfu.4.5. Liviki Lavelonkhe Le-Thusong Service Centre litawuba kusukela mhla ti-13 kuya mhla ti-18 Inyoni 2015 litawukhombisa imisebenti yaletikhungo kanye neyemahhovisi langubomahambanendlwana ekuletseni tinsita tahulumende dvute nebantfu baseNingizimuu Afrika. Loku kuyincenye yeNyanga Yemisebenti Yahulumende. IKhabhinethi ikhutsata bantfu baseNingizimu Afrika kutsi basebentise letinsita letahlukahlukene letiletfwa ngema-Thusong Service Centre kute batitfutfukise baphindze batihlomise bona ngekwabo.IKhabhinethi icela bantfu baseNingizimu Afrika kutsi bahloniphe tisebenti tahulumende nome tikhungo tahulumende letiphuma embili ngekutsi batikhetse kungakashayi mhla tinge-30 Inyoni 2015 kutsi tingenele Umklomelo Wesitsatfu Wavelonkhe Walabaphume Embili We-Batho Pele, lotakwentiwa ngaphasi kwengcikitsi letsi:  Batho Pele   Beka Bantfu Embili.  Lwatiso lolugcwele ngaloko luyatfolakala ku: www.dpsa.gov.za4.6 IKhabhinethi ivile kutsi Umhlangano Jikele Wamhlabuhlangene Weseshini Ye-70 (i-UNGA 70) utawucala mhla ti-15 Inyoni 2015 eNhlokohhovisi laMhlabuhlangene e-New York. Kusukela mhla tinge-25 kuya mhla tinge-27 Inyoni 2015 kutawuhlangana Ingcugcutsela Yekumukela i-Post-2015 Development Agenda.INkhulumomphikiswano Jikelele Yeseshini Ye-70 ye-UNGA itawubanjwa kusukela mhla tinge-28 Inyoni kuya mhla ti-6 Imphala 2015. ENgcugcutseleni yekugcina Yebunye Be-Afrika (i-AU) lebeyibanjelwe eNingizimu Afrika i-AU yacela kutsi yonkhe imibuso lengemalunga e-AU kutsi isebentise lenkhundla Yemhlangano Jikelele Wamhlabuhlangene kutsi ifake indzaba yeluntjintjo kuMkhandlu Wetekuphepha kutinchubomgomo yayo lephatselene nemave angephandle nayihlangene nebalingani labangasibo base-Afrika, ikakhulu lekumele kutsi ikufake kutitatimende tayo ngesikhatsi kubanjwe tinkhulumomphikiswano kuMhlangano Jikelele waMhlabuhlangene, sidzingo sekulungisa bulungiswa betemlandvo lobungazange bentiwa kahle kulelivekati lase-Afrika.4.7 IKhabhinethi ikutsatsele enhloko kutsi iNingizimu Afrika itawubamba Ingcungcutsela Ye-2 yeNkhundla Yekusebentisana Kwe-China ne-Afrika (i-FOCAC) mhla ti-4 kuya mhla ti-5 Ingongoni 2015. Hulumende waseNingizimu Afrika utawube usebentisana ngekubambisana naHulumende welase-China, Licembu Lemancusa ase-Afrika eBeijing nase-Addis Ababa, kanye Nekhomishini ye-AU mayelana nemalungiselelo aleNgcungcutsela ye-FOCAC. Kulindzeleke kutsi Ingcungcutsela ye-FOCAC itakwemukela ivumelane ngeSimemetelo lesisha seLuhlelo Lwekusebenta (la-2016-2018). INingizimu Afrika kwanyalo isebentisana nawo onkhe emacembu ekulungiseni kutsi kukhishwe lamadokhumenti lamabili labalulekile.Imilayeto yekuhalalisela4.8 IKhabhinethi iyasemukela simemetelo lesentiwe kuMhlangano Jikelele Wenhlangano Yetive Yetemidlalo kutsi lidolobha lase-Durban litawubamba Imidlalo Yenhlangano Yetive te-Commonwealth ya-2022, lokuyintfo yekucala ngca kutsi lomcimbi lohlonipheke nakangaka wentelwe emhlabeni wase-Afrika.Lidolobha lase-Durban litawusebentisa takhiwonchanti teNdzebe Yemhlaba Yelibhola Letinyawo tanga-2010 ye-FIFA kwenta lomcimbi, lokulindzeleke kutsi kungene tigidzi tetigidzi letinge-R20 emnotfweni, lokusamba semkhicito wasekhaya lokhula ngekungeteka ngetigidzi tetigidzi letinge-R11.4.9 IKhabhinethi ihalalisela bagijimi betfu ngekuphuma endzaweni ye-13 kumcudzelwano we-15 we-World Championships in Athletics e-Beijing, e-China kanye nekuzuza indondo yinye yegolide kanye netindondo telitfusi letimbili.4.10 IKhabhinethi itsandza futsi nekuhalalisela Bafana Bafana ngekuphumelela kwayo ku-Mandela Challenge ye-21, ngekushaya iSenegal 1-0. Lokuncoba kulandzela kwehlulwa kwayo yi-Mauritania ngemphelasontfo kantsi setsemba kutsi lokuphumelela kwabo kutawukhutsata lelicembu kutsi litawuphumelela kutsi liye kumcudzelwano weNdzebe Yelibhola Letinyawo Yetive tase-Afrika.Ngekuphumelela i-Mandela Challenge, Inhlangano Yelibhola Letinyawo YaseNingzimu Afrika (i-SAFA) iwungetile umnikelo wayo ku-Nelson Mandela Children s Fund kusukela kusigidzi semarandi kuya ku-R1, 5 yetigidzi.    4.11 IKhabhinethi ifisela licembu leMabhokobhoko, s-Sprinkbok, imphumelelo eNdzebeni Yemhlaba Ye-8 Yelibhola Lembhoco letawubanjelwa eNgilandi mhla ti-18 kute kube mhla tinge-31 Imphala 2015 iphindze futsi icele bonkhe bantfu baseNingizimu Afrika kutsi balisekele lelicembu lesive.4.12 IKhabhinethi ihlanganyela kanye naMengameli ekuhalaliseleni inyuvesi yaseWitwatersrand ngalokuvumbulula lokusha kwekutfolwa kwematsambo eMaropeng lapha e-Cradle of Humankind World Heritage Site eNshonalanga Rand, eGauteng.Loluvumbululo lolubabatekako lulandzela lucwaningo lolubanti lolwentiwe bososayensi ngaphasi kweliso Lelitiko Letesayensi Nethekhinoloji kanye ne-National Research Foundation Centre of Excellence lesenyuvesi yaseWitwatersrand.4.13 IKhabhinethi ihlanganyela naMengameli ekuhalaliseleni libandla leMakhatholika ngekuhlonipha ngalokusemtsetfweni Umnu. Tshimangadzo Samuel Benedict Daswa njengalongcwele wekucala eNingizimu Afrika. Lomcimbi utakwentiwa mhla ti-13 Inyoni 2015 eThohoyandou, eLimpopo. Libandla Lemakhatholika litawenta umcimbi lapho Umnu.Tshimangadzo Samuel Benedict Daswa atawuhlonishwa njengalobusisekile. Daswa bekangumphatsi wesikolo esifundzeni saseLimpopo. Washaywa wagcotjwa ngematje washiswa wafa afela inkholo yakhe yeBukhatholika ngeNdlovana 1990.  5. Tindzaba letibalulekile kutemvelo5.1. IKhabhinethi isemukele sinyatselo sekwenta lesiphakamisiwe emkhatsini we-Road Traffic Management Corporation netiphatsimandla tethrafiki kutsi kucaliswe ngekusebenta ngekuntjintjana ema-awa lange-24 kwetisebenti tethrafiki kute kubukanwe naletinhlekele tekucitseka kwengati letenteka emigwacweni yetfu.IKhabhinethi ikhumbuta bonkhe labasebentisa umgwaco kutsi kuphepha kwasemgwacweni kungumsebenti wanome ngubani kantsi kuphumelela kwemikhankhaso yetekuphepha emigwacweni kuya ngabo bonkhe bantfu labahlonipha imitsetfo yemgwaco. Njengaloku sicala sikhatsi semaholideyi etikolo, Litiko Letekutfutsa litawunyusa lizinga lemikhankhaso yalo yetekuphepha emigwacweni.IKhabhinethi icela bonkhe labahamba ngetimoto kutsi bavimbe lokucitseka kwengati emigwacweni yetfu ngekutsi bahloniphe timphawu temgwaco, bangashayeli badzakiwe, timoto letingekho endleleni akukafaneli kutsi tibe semigwacweni yetfu.5.2. IKhabhinethi iyitsatsela enhloko Ingcungcutsela Ye-XIV Yemhlaba Yetemahlatsi njenganyalo lebanjelwe lapha e-Durban lehanjelwe titfunywa leti-3 200.Lengcungcutsela, yekucala kutsi ibanjelwe e-Afrika, lokufaka ekhatsi bantfu labamelele imikhakha lehlukahlukene njengahulumende, tinhlangano letingekho ngaphasi kwahulumende, imikhakha letimele kanye nemitimba yetesanyesi neyetingcweti. Lokucocisana lokubanti nalokungukhukhulelangoco mayelana ngetindzaba letitsintsa temahlatsi kutakwenta kutsi tindzaba temahlatsi tifakwe etinhlelweni temhlaba wonkhe tentfutfuko lesimeme kanye nekwakha budlelwane lobusha.5.3. IKhabhinethi isitsatsela enhloko sitatimende lesikhishwe Lincusa laseMelika eNingizimu Afrika lecwayisa ngekutsi tidlamlilo tingase tihlasele mabhizinisi netimpahla taseMelika letilapha eNingizimu Afrika.IKhabhinethi iphindza isho loko lokushiwo yiNdvuna Yetekuphepha Kwelive kucinisekisa sive kutsi kuphepha kwabo bonkhe bantfu baseNingizimu Afrika kuyintfo lebekwe embili. Ema-ejensi etfu ekugcinwa kwemtsetfo acaphele njalo kuvikela takhamuti kanye nemphahla yato.Kulila5.4. IKhabhinethi inhlanganyela naMengameli Zuma ekundluliseni emavi ekudzabuka kumndeni, kubangani kanye nakulasebenta nabo ngekundlula emhlabeni kwaJaji Thembile Lewis Skweyiya.Ube neligalelo lelikhulu kulelive njengemmeli lomelene nelubandlululo, njengesishikashiki semalungelo eluntfu, njengeLijaji eNkantolo Lenkhulu Nebulungiswa eNkantolo yeMtsetfosisekelo.5.5. IKhabhinethi iphindza ivakalisa kudzabuka kwayo emndenini kanye nesive saBatlokwa ba Mota, eFreyistatha, ngekukhotsama koHloniphekile, Inkhosi Lekunutu Cavendish Mota.6.Kubekwa etikhundleniKonkhe kucashwa kuya ngekucinisekiswa kweticu tabo kanye nekuvunywa lokufanele.6.1. Make Mmabatho Ramagoshi   Lisekela Lemcondzisi Jikelele: Kuchunyaniswa Kwenchubomgomo kanye Nekulawulwa Kwelwati kuLitiko Lalabasikati6.2. Inhloko Yavelonkhe: Lihhovisi Lemcondzisi Lekuphenya Emacala Labekwe Embili. Indvuna Yetemaphoyisa itawukhipha simemetelo lamuhla ntsambama.Kubutwa ku:Mk. Phumla Williams (Libambela Lasomlomo weKhabhinethi)Tinombolo tekumtsintsa: 083 501 0139"
Sitatimende semhlangano weKhabhinethi wamhlaka 23 Inyoni 2015,26 Sep 2015,https://www.gov.za/node/744158,https://www.gov.za/ss/speeches/sitatimende-semhlangano-wekhabhinethi-wamhlaka-23-inyoni-2015-26-sep-2015-0000,"1. Kucala Kwekusebenta Kwetinhlelo Letimcoka Tahulumende1.1. IKhabhinethi yemukele kwetfulwa sishicilelo sesikhombisa Setinkhomba Tentfutfuko (tanga-2014) mhlaka 20 Inyoni 2015, lokusishicilelo lesetfula umbiko lolungisiwe mayelana nesimo sentfutfuko yeNingizimu Afrika. Letinkhomba tente kwaba nekuvisiseka kancono kwemtselela wetinchubomgomo tahulumende letehlukene kanye nemitamo yekwetfulwa kwetinsita ekutfutfukeni kwalelive.Tinkhomba tibuye tikhutsate inkhulumiswano mayelana netinsayeya letibukene nelive lakitsi tiphindze tisebente njengetintfo letisita kuchaza libanga leselihanjiwe eluhambeni lwetfu lwekugucula tenhlalo. Tisebenta njengenkhutsato yekutsi sisebente ngekubambisana kute sifezekise tinhloso tetfu tesikhatsi lesidze kanye naleto tesikhatsi lesisemkhatsini njengobe tibekwe eLuhlelweni Lwavelonkhe Lwentfutfuko (NDP)   Umbononchanti wanga-2030 kanye neLuhlaka Lwendlelalisu Yethemu Lesemkhatsini.1.2. IKhabhinethi yemukela kucashwa kwabomantji betigodzi laba-154 etinkantolo letehlukene tabomantji eliveni lonkhe. Lokubalulekile kutsi laba-90 balabomantji ngulabasikati, labenta ema--59% abo bonkhe labacashiwe. Indzaba yekutsi kulabomantji laba-141 babo ngulabamnyama kantsi laba-13 ngulabamhlophe kutakwenta ncono ingucuko kutelibala nakutebulili betinkantolo letincane. Lokucashwa kwakamuva kulandzela kucashwa kwabomantji betigodzi laba-57 mhlaka 2 Indlovana 2015, lokwenta linani selilonkhe labomantji labacashwe kulomnyaka liyewufinyelela e-211, lokuyintfo lengamange seyenteke eminyakeni le-21 yentsandvo yetfu yelinyenti.1.3. IKhabhinethi yemukela kubekwa kweNingizimu Afrika emkhatsini wemave lamatsatsu lasembili eLuhlwini Lwemcombelelo Lolusebaleni langa-2015, lokungiyo kuphela indlela emhlabeni wonkhe letimele, indlela lecatsanisekako yemcombelelo longagodli, ekutibandzakanyeni kanye nasekwenteni emaphutsa. Loku kubeka iNingizimu Afrika njengemholi losembili kumcombelelo longagodli. Letinye tetingucuko letetfulwa ngulelive emkhatsini wa-2010 na-2015 tifaka ekhatsi luhlaka lolusha lwetinhlelo tendlelalisu netinhlelo tekusebenta kwemnyaka, kanye nekutibophelela kwahulumende ekukhulumisaneni netinhlangano temmango kute kucinisekiswe kubandzakanyeka lokwandzile eluhlelweni lwekwenta umcombelelo.1.4. IKhabhinethi yemukela simemetelo sekutsi iNingizimu Afrika itawutsatsa sikhundla sekuba nguSihlalo Losembili weLubanjiswano Loluvulekile Lwabohulumende (i-OGP). I-OGP ingumtamo lonetincenye letehlukene tekutfola kutibophelela lokuvakalako kwabohulumende kute kukhutsatwe kungagodli, kuhlonyiswe takhamiti, kuliwe nenkhohlakalo futsi kuhlanganiswe ithekhinoloji lensha ngenhloso yekucinisa tekuphatsa. INingizimu Afrika, Brazil, Indonesia, Mexico, Norway, Philippines, United Kingdom kanye neMelika ngemave angemalunga lacale lomtamo.Ngesikhatsi sekusebenta kwayo njengaSihlalo Losembili iNingizimu Afrika itinikela kwenyusa umlandvo wetepolitiki kwe-OGP kute kucinisekiswe kubandzakanyeka kanye nekutiphendvulela ezingeni leTinhloko Temibuso. INingizimu Afrika itawugcila ekubekeni endleleni lengiyo i-OGP eluhlelweni lemave emhlaba lwetinhloso letahlukahlukene kuBandlakhulu waMhlabuhlangene (i-UNGA), eMave e-20 (i-G20) lwaletinye tinhlaka.2. Tincumo teKhabhinethi Letibalulekile2.1. IKhabhinethi yesekela kutsi iNingizimu Afrika ibambe iNgcungcutsela yesibili Yemave e-Commonwealth Ngemsebenti Welusha ngeNdlovulenkhulu nga-2016, ngekucelwa Lihhovisi lebuBhalane be-Commonwealth. Litiko Lekuhlela, Kucaphela kanye Nekulungisa litawubambisana neHhovisi leBubhalane be-Commonwealth, i-University of South Africa kanye ne-Ejensi Yekutfutfukisa Lusha Kuvelonkhe ekuhlelweni kwalengcungcutsela. Lengcungcutsela isisa ekutfutfukiseni lusha lwaseNingizimu Afrika lolwandzako, kantsi itawuphindze inikete litfuba lekwenta kutfutfukiswa kwetisebenti letilusha kube ngulokuceceshekile iphindze ititfutfukise njengabetfuli lababalulekile betinsita elusheni.2.2. IKhabhinethi ivume Imihlahlandlela Yekwenta Libhizinisi Ngalokwemukelekile eTinkampanini taseNingizimu Afrika Letisebenta e-Afrika. Lemihlahlandlela iluchungechunge lwemigomo yekutikhetsela lehambisana nemitsetfo kanye nemazinga lavunywe emhlabeni wonkhe lakhutsata kutiphatsa lokufanele kutemabhizinisi elivenikati lase-Afrika. Lemihlahlandlela iniketa luhla loluhlahla indlela etinkampanini taseNingizimu Afrika kute kukhutsatwe intfutfuko yetemnotfo lesimeme e-Afrika. Iphindze igcugcutele tinkampani taseNingizimu Afrika kutsi tente kubandzakanyeka kanye nekusebenta kwato kuhambisane nekuhlanganiswa kanye nekutfutfukiswa kwetinhloso lokwentiwa nguhulumende e-Afrika kanye nekwakha kutetsemba, kwetsembeka kanye nekuzuza kwetinkampani nemimango letinkampani letisebenta kuyo.2.3. IKhabhinethi ivume kugunyatwa kweNgcungcutsela Yebunye Beminyele Yemave lase-Afrika leseNingizimu (i-SACU). Lengcungcutsela lehlanganisa Tinhloko Temibuso noma Tabohulumende belive ngalinye lelilunga itawunikela inkomba yetembusave neyendlelalisu ku-SACU. Onkhe emave langemalunga e-SACU kumele asayine sivumelwano kute lengcungcutsela ibe sikhungo lesisetulu sekutsatsa tincumo te-SACU.2.4. IKhabhinethi ivume kukhishwa kweNcwadzi Yekwesekela Ikhomishini Yebunye be-Afrika Yenhlangano Yebetfulitinhlelo te-Intanethi eluhlelweni lwekwetfulwa kwekubanjwa Kwengcikitsi Yekushintjiselana nge-Intanethi Esifundzeni. Loku kufaka sandla ekuhlanganisweni kwesifundza kanye nasekwakhiweni kwesakhiwonchanti kanye netinhlelo teluhlelochumano letiphephile naletesetsembekile kute kuhlangatjetwane netimfuno temmango lonelwati nalowatiko.Loku kwenta kube nekusebentisana lokucinile kanye nekubambisana emkhatsini wetinkampani tase-Afrika kuphindze kubeke iNingizimu Afrika njengemholi losembili ekutfutfukiseni, ekwetfuleni kanye nasekusebentiseni Ithekhinoloji Yelwati Lwetekuchumana (i-ICT). Kugcina umnyakato wesigodzi ulapha ekhaya kutawunciphisa tindleko tetekuchumana kuphindze kukhutsate kusungulwa kwemisebenti, kucamba, temabhizinisi kanye netinkundla tetinhlelo tahulumende tekuchumana ngabongcondvomshini, kanye nekucinisekisa kutsi i-Afrika ilawula lelivekati kanye nedatha.2.5. IKhabhinethi ivume kutsi iNingizimu Afrika ibambe uMhlangano wesibili wetiNdvuna Tetekutfutfukiswa Kwetemphilo we-China ne-Afrika ngaphasi kwengcikitsi letsi:  Kutfutfukisa kuba khona kwetinhlelo tetemphilo e-Afrika, Kwenta ncono Kusebentisana kwe-China kuTemphilo Tesive kulesikhatsi sangemuva kwe-Ebola  kusukela mhlaka 4 kuya mhlaka 6 Imphala 2015 eKapa. Lomtamo ungumphumela weMhlangano Wekusebentisana emkhatsini we-China ne-Afrika, lobeka temphilo njengencenye lebalulekile yekusebentisana emkatsini we-China ne-Afrika. Kamuva nje, i-China inikele ngetinsita letibalulekile tekusita ekulweni nekucubuka kwe-Ebola eNshonalanga Afrika.3. Imitsetfotivivinywa3.1. IKhabhinethi ivume kushicilelwa kweMtsetfosivivinywa Lochitjiyelwe Wemitsetfo Yavelonkhe Yekulawulwa Kwetemvelo, 2015 kute ummango uphawule ngawo. Lomtsetfosivivinywa uchibiyela uMtsetfo Wavelonkhe Wekulawulwa Kwetemvelo, 1998 (uMtsetfo 107 wanga-1998) kanye naleminye imitsetfo lecondzile yekulawulwa kwetemvelo. Letichibiyelo ticinisa, ekhatsi kwalokunye, kulawulwa kwetemvelo lokuhlanganisiwe, tindlela tekulandzela kanye nekwetfula, imvelo nekulondvolota, kulawulwa kwelizinga lemoya kanye nekulawulwa kwekungcola.3.2. IKhabhinethi ivume kwetfulwa Kwemtsetfosivivinywa Sebabaleki, 2015 ePhalamende. Letichibiyelo tandzisa kusebenta kahle nangalokuphumelelisako kwetinhlelo tekwetfulwa kweluhlelo lwekukhoselisa, kantsi tiyincenye yekubuyeketwa lokubanti Kwenchubomgomo Yekubalekela Kulelinye Live lesendleni yekwetfulwa.3.3. IKhabhinethi ivume kwetfulwa Kwemtsetfosivivinywa Wesikhwama Lesilawulwa Tebulungiswa, 2015 ePhalamende. Lomtsetfosivivinywa usungula luhlaka lwemtsetfo lotakwandzisa kutiphendvulela uphindze ubukane nalokutfolwe Ngumhlolumabhuku Jikelele ngokutfutfukisa kusebenta kahle kwenhlangano kanye nekugucula tinhlelo tetebulungiswa.Lomtsetfosivivinywa wenta kutsi kukwati kusungulwa Kwesikhwama Lesilawula Tebulungiswa, kute kulawulwe kuphatfwa, kulawula, kusisa kanye nekusetjentiswa kwemali yeSikhwama Salabanye Bantfu (Lesibuye satiwe  njengeMali Legcinwe esikhwameni ), lenjengemali yesondlo kanye nemali yebheyili.3.4. IKhabhinethi ivume kwetfulwa kweMtsetfosivivinywa weSikhungo Sekulawulwa Kweminyele (i-BMA), wa-2015 ePhalamende. Lomtsetfosivivinywa uhlose kusungula i-BMA, letakwenta kungena nekuphuma eminyeleni kube ngulokukahle, kuchuba kuhwebelana kanye netibopho tetekuphepha kuvelonkhe letibalulekile ngekhatsi esigodzini seNingizimu Afrika, e-Afrika kanye nasemhlabeni wonkhe. Lesikhungo sinye sekucinisa kulandzelwa kwemtsetfo siniketela ngetinhlelo letingabiti kakhulu, kuphepha lokutfutfukisiwe kanye nekuphatfwa lokuncono kwendzawo yasemnyeleni.4. Imikhosi letako4.1. Mengameli Jacob Zuma utawuhola litsimba laseNingizimu Afrika kuya Kubandlakhulu Wamhlabuhlangene wema-70 eNew York eMelika ngaphasi kwengcikitsi letsi: Mhlabuhlangene uneminyaka ema-70: libanga lehlose tekuthula, kuvikeleka kanye nemalungelo eluntfu . Ingcungcutsela yaMhlabuhlangene Yentfutfuko Lesimeme kusukela mhlaka-25 kuya mhlaka-27 Inyoni 2015 ibitwa ngembi nje kwe-UNGA ngenhloso yekutsi kwemukelwe Luhlelo Lwentfutfuko Lwangemuva kwa-2015.Loluhlelo lwentfutfuko lolusha lutawuba yindlela yekwetfulwa kwetinyatselo lokwentiwa ngummango wemave emhlaba nabohulumende bavelonkhe kute kutfutfukiswe inchubekelembili lekwabelwana ngayo kanye nekuphila kahle kwabo bonkhe bantfu kuleminyaka le-15 letako. Mhlaka-25 Inyoni 2015, Longcwele Phapha Francis utawetfula inkhulumo ku-UNGA, kantsi Tinkhulumomphikiswano Letivamile titakwentiwa kusukela mhlaka-28 Inyoni kuya mhlaka-6 Imphala 2015. INingizimu Afrika yenetisekile kutsi tinhloso tentfutfuko lesimeme titawuchubeka nekugcila kulokwentiwa ngemave emhlaba ekulweni nebuphuya, kungalingani kanye nentfutfuko lesimeme.4.2. Litiko Letekutfutsa litakwetfula umkhankhaso Wenyanga Yemphala Yetekutfutsa (i-OTM) kusukela mhlaka-1 kuya mhlaka-31 Imphala 2015 ngaphasi kwengcikitsi letsi:  Sisonkhe sichubekisela iNingizimu Afrika embili . I-OTM ibanjwa njalo ngemnyaka njengenyanga lokuhloswe ngayo kukhangisa imiklamo yesakhiwonchanti lesinemphumela lomkhulu kutenhlalo nomnotfo ngetindlela tetekutfutsa letinjengemgwaco, tasemoyeni, tasemantini, taloliwe kanye netekutfutsa temmango. Imiklamo lesembili itawufaka ekhatsi kuvulwa ngalokusemtsetfweni kwekutfutfukiswa kwesakhiwonchanti setemgwaco letinjengeMklamo weMoria R71 (kutfutfukiswa kwetekuphepha emphambanwenimgwaco); Emphambanwenimgwaco e-Umngeni kanye ne-Denneysville Sasolburg Road eFreyistata lowentiwa yi-South African National Roads Agency Limited, ngekubambisana nematiko etifundza etemgwaco netekutfutsa.I-OTM itawuphindze isetjentiselwe kwenta ncono umkhankhaso wema-365 Wetekuphepha Emgwacweni, loholwa litiko nalowetfulwa ngekubambisana tinhlaka tetekutfutsa kanye letitfunywe kutsi tibukane netekuphepha emigwacweni kanye nemkhakha wangasese netinhlangano letingenti inzuzo. Inhlangano Lelawula Imigwaco itakwetfula tikhatsi tekusebenta letingema-awa la-24 kumaphoyisa emgwaco ngenhloso yekunciphisa kufa emigwacweni. Hulumende uphindze watfutfukisa sicu semfundvo yemaphoyisa emgwaco kusukela eLuhlakeni Lwemfundvo Yavelonkhe (i-NQF) 4 kuya ku-NQF 6 kute kuchutjekiselwe embili kuceceshwa kulomkhakha wetemamphoyisa emgwaco.Sikhwama Setingoti Temgwaco (RAF) sitawuchubeka nekuniketela kunakekela lababandzakanyeke etingotini tekushayisana kwetimoto kanye nekwesekela labalimele etingotini temgwaco kanye nemindeni letsintsekile, siphindze sifinyelele emimangweni ngekusebentisa imikhankhaso yetemgwaco ye-RAF.4.3. INingizimu Afrika kwekucala ngca itawubamba iNgcungcutsela Yemave Emhlaba Yemandla Agezi Lovuselelwako eNingizimu Afrika kusukela mhlaka-4 kuya mhlaka-7 Imphala 2015 eKapa, ngaphasi kwengcikitsi letsi:  Kuvusulela Emandla Agezi e-Afrika . Lengcungcutsela itawuvulela ematfuba emandla agezi lovuselelwako eNingizimu Afrika nase-Afrika kubakhiciti bemandla agezi lovuselelwako, njengendzawo lelandzelako labangasisa kuyo.INingizimu Afrika, ngeLuhlelo lwayo Lwekutsenga Emandla Agezi Lovuselelwako Kubakhiciti Labatimele, iba ngulenye yetimakethe letinkhulu tagezi lovuselelwako. Esikhatsini lesitako lokuphilako emvelweni, emandla emoya, emandla elilanga kanye nemandla laphehlwa ngemanti kutawufaka 11.4 wema-gigawatts emandla lavuselelwako eluhlelweni lwavelonkhe.Litiko Lesayensi Nethekhinoloji lesekela tinchubomgomo talelive temandla agezi ngekwenta lucwaningo kanye nekutfutfukisa ithekhinoloji endleleni yemathekhinoloji lakhipha ikhabhoni kancane nalangayikhiphi langasetjentiswa kutentsengiso kuphindze kuniketelwe ngawo, kute kwandziswe kuba khona kwemandla agezi nekutsi afinyeleleke kubo bonkhe bahlali baseNingizimu Afrika. Leminye imitamo yekwandzisa umkhakha wetfu wemandla agezi ifaka ekhatsi kutfutfukiswa kwemathekhinoloji emafutsa lentiwe ngahayidrojini ngekutsi asetjentiswe esilulwini salapha ekhaya nasekuniketelweni kwagezi lokusisekelo, timoto letihamba ngagezi   kakhulu emkhakheni wetimayini, kwelulelwa etincoleni teligalofu kanye nasetizindzeni tetiteshi tetekuchumana ngabomakhalekhikhini.Nyalo sesiyakwati kwakha nekuhlanganisa tincenye letehlukene tibe tintfo letehlukene tekuphehla gezi lotawusetjentiswa kulokusebenta lesikuhlolako njenganyalo. Inzuzo yeluhlelo lwehayidrojini yetfu kanye nemaseli ethekhinoloji kusetjentiswa kweplathinamu lokutawuphindze kuvule ematfuba ekuguculweni kwemakethe yetimoto kanye nekukhutsata kuzuza kwalenye yemaminerali etfu lamanyenti. Kuloku, sisungule sabuye sacinisa budlelwano betfu nemkhakha wangasese kute kwentiwe luhlolo lwekugcina kuphindze kutsengiswe tincenye letehlukene kanye netisombululo letiphelele temandla agezi.4.4. Hulumende utawugubha Inyanga Yekutfutfukiswa Kwetenhlalakahle ngeMphala ngekwetfula tinhlelo tekunciphisa buphuya kanye nekwelula umtselela wato nge-Project Mikondzo kute kufinyelelwe kubo bonkhe bahlali baseNingizimu Afrika labeswele. Kusukela ekwetfulweni kwe-Project Mikondzo nga-2013, tikhulu tahulumende setivakashele emawadi langetulu kwe-900 lanemazinga ebuphuya lasetulu kanye nekungasebenti kute kuvisiswe kancono tidzingo letehlukahlukene temimango.Njengencenye yemicimbi yangeMphala, Litiko Lekutfutfukiswa Kwetenhlalakahle litawuphindze ligubhe iminyaka lelishumi kwasukungulwa Kwesikhungo Setibonelelo Tetenhlalo taseNingizimu Afrika (i-SASSA), lesiniketela ngetibonelelo tetenhlalo lokuzuza kuso bantfu labatigidzi leti-16.8, kantsi kuleminyakalishumi leyengcile sisite ekunciphiseni buphuya nekwenta ncono kuba khona kwekudla emakhaya laphuyile. Litiko liphindze lavula sikhatsi sekufakwa kweticelo temfundzate wekufundzela kuba ngusonhlalakahle kantsi ebantfu labanenshisekelo bayagcugcutelwa kutsi bafake ticelo ngembi kwamhlaka 31 Imphala 2015. Lolunye lwati luyatfolakala ku www.dsd.gov.za4.5. IKhabhinethi ihlonipha bonkhe bothishela ngeLusuku Lwabothishela Emhlabeni mhlaka-5 Imphala 2015 iphindze yedlulisele kubabonga kwayo ekutiphopheleleni, ekutinikeleni nangesineke sabo ekulungiseni labasebasha kanye nasekukhuliseni tingcondvo tebafundzi betfu balungiselelwa likusasa.IKhabhinethi ibita labasha baseNingizimu Afrika labanenshisekelo kutsi bafake ticelo teLuhlelo Lwemfundzate iFunza Lushaka, luhlelo lweminyaka kute kutfutfukiswe kufundzisa njengemsebenti loceceshelwe, kusukela mhlaka-1 Imphala 2015. Lolunye lwati luyatfolakala ku-www.education.gov.za. IKhabhinethi ibita bonkhe bahlali baseNingizimu Afrika, kakhulu lusha kute lubone kufundzisa njengemkhakha lolungawukhetsa.4.6. IKhabhinethi ibita bahlali baseNingizimu Afrika kutsi bagubhe lusuku lwemachawe etfu kutemidlalo ngekutsi babakhetsele Imiklomelo Yetemidlalo yanga-2015 ngembi kwekuphela kweNyoni 2015. Lolunye lwati luyatfolakala ku www.srsa.gov.za4.7. Litiko Letemidlalo Nekukhibika eNingizimu Afrika kusukela ngamhlaka-5 kuya kumhlaka-10 Imphala 2015 litawubamba Inkambu Yelusha labaneminyaka yebudzala lesemkhatsini kwe-15 kuya ema-23 kuto tonkhe tifundza. Tinkambu telusha tiyincenye yeluhlelo lwahulumende lolubanti lwekutfutfukisa bantfu labasha, kubahlomisa ngalokubalulekile, emakhono kanye nelwati loludzingekako lokutabasita kutsi babe takhamuti letenta lokufanele.4.8. IKhabhinethi icele bahlali baseNingizimu Afrika kutsi besekele Lusuku Lwavelonkhe Lwetekukhibika lwemnyaka lwekucala, lolutawubanjwa mhlaka-2 Imphala 2015. Ngamhlaka-10 Ingongoni 2014, iKhabhinethi yamemetela kutsi Lesihlanu wekucala enyangeni yeMphala kumele kube Lusuku Lwavelonkhe Lwetekukhibika. Lolusuku lutawunika bonkhe bahlali baseNingizimu Afrika litfuba lekutibandzakanya ngalokukhutsele ekutivocavoceni lokutakwenta ncono temphilo kanye nekuphila kahle kwabo. Takhamiti letiphile kahle naletikhutsele tiyincenye lehamba embili ekufezekiseni tinhloso te-NDP.4.9. IKhabhinethi ifisela licembu lekhilikithi lakuleli ema-Proteas lokuhle eluhambeni lwalo lwemdlalo wekhilikithi eNdiya kusukela mhlaka-29 Inyoni kuya mhlaka-7 Ingongoni 2015, iphindze ifisele licembu leragbhi lakuleli ema-Springboks lokuhle ngembi kwemdlalo wawo lobalulekile weNdzebe yemhlaba lamuhla (ngeMgcibelo). IKhabhinethi igcugcutela bahlali baseNingizimu Afrika kutsi besekele emacembu etfu ngesikhatsi achudzelana emichudzelwaneni leyehlukene.5. Tincumo teKhabhinethi etindzabeni letihamba embili kutemvelo5.1. IKhabhinethi yemukela kusisa ngetigidzi leti-R22 ekutfutfukiseni tinkhundla eMaropeng lokwentiwe nguhulumende lokutawufaka ekhatsi i-amfithiyetha lenetihlalo leti-500 kanye nekuvuselelwa kwesikhungo setivakashi kute sikwati kubukana nekutseleka kwetivakashi letinsha letilindzelwe. Loku kulandzela kutfola kwendzawo lenemlandvo yase-Homo Naledi endzaweni yemagugu i-Cradle of Humankind Word Heritage Site.5.2. IKhabhinethi yatiswe ngalokwenteke kamuva nje mayelana Neluhlolo Lwemnyaka Lwavelonkhe (i-ANA) yaphindze yacela kutsi tonkhe tinhlangotsi tisebentele ekutfoleni sisombululo lesibeka embili nalesivikela emalungelo ebafundzi. I-ANA ilithulusi lelibalulekile lekukhomba emagebe kute kucinisekiswe kungenelela lokuhlosiwe ekutfutfukiseni bafundzi nabothishela. Ngalesikhatsi hulumende atiswa ngekukhatsateka lokuvetwe bothishela, yena ubeka kutsi imfundvo kumele ibekwe ibe sembili.5.3. IKhabhinethi ihlanganyela nelive lonkhe ekubongeni LobusisekileTshimangadzo Samuel Benedict Daswa, thishela lobekaneminyaka lenge-43 wasendzaweni yaseTshitanini eLimpopo, lowabulawa mhlaka-2 Indlovana 1990 ngenca yekukholelwa kwakhe enkholweni yakhe lokucinile. Loku futsi kusikhatsi sekucala emlandvweni wemaKhatholika ase-Afrika leseNingizimu lapho umhlali waseNingizimu Afrika wadvunyiswa Njengalobusisekile Lowabulawela inkholo yebuKhrestu. IKhabhinethi ibita bonkhe bahlali baseNingizimu Afrika kutsi bahloniphe lowo wekucala eNingizimu Afrika lowabulawela inkholo ngekutsi sitibophelele ekucinisekiseni kutsi siphila sonkhe ngelucolo nangekuthula, nekutsi sihloniphe emalungelo emtsetfosisekelo alomunye kanye nemalungelo eluntfu.5.4. IKhabhinethi ihalalisela Luphiko Lolulwa Nekutingela Ngalokungekho Emtsetfweni lolwatiwa nge-Black Mamba (tiMamba), lokulicembu labonogadza baseNingizimu Afrika baticiwini lelifaka ekhatsi labasikati labazuza umklomelo Wemachawe Emhlaba, lokungumklomelo losetulu wetemvelo loniketwa Ngumhlabuhlangene. TiMamba temukelwa ngemtselela letawenta ekulweni nekutingela ngalokungekho emtsetfweni kanye nangetento tato letinesibindzi. Lomtselela uyabonakala ngobe kusukela lwasekwa nga-2013, loluphiko lolunemalunga la-23 lusite ekuboshweni kwalabatingela ngalokungekho emtsetfweni labasitfupha, lanciphisa kutsiywa ngema-76%, nangekususwa kweticupho letingetulu kwe-1 000, nangekuvetela ebaleni tinkambu talabatingela ngalokungekho emtsetfweni letisihlanu kanye netindzawo tasehlatsini tekuhlintela inyama.5.5. IKhabhinethi ihalalisela labakhetsiwe kanye nalabahlabene kuMklomelo iMbokodo wanga-2015, lokungukubambisana emkhatsini weLitiko Letebuciko Nemasiko kanye nemkhakha wangasese.5.6. IKhabhinethi ihalalisele inhloko yetinhlelo letikhetsekile tekuphenywa kwemabhuku Temgcinimafa, Mk. Zanele Mxunyelwa, lowakhetfwa waba Ngumhloli wanga-2015 Locinisekisiwe Wemnyaka Yinhlangano Yebahloli Benkhohlakalo Labacinisekisiwe. Lomklomelo losetulu ucinisa kutsi hulumende uyenyusile imphi yekulwa nebugebengu kanye nenkhohlakalo, kantsi nalabo labahlela tento tenkhohlakalo nebugebengu bacwayisiwe kutsi bakuyekele.5.7. IKhabhinethi yendlulisela emavi endvudvuto emndenini nakubangani ba-Reggie Vandeyar, sishikashiki setembusave lesasisembili emimkhankhasweni leminyenti, lefaka ekhatsi imikhankhaso yekuhlutfuka waphindze wachitsa neminyaka lelishumi e-Robben Island. Bekasitfunywa Engcungcutseleni Yebantfu leyemukela Ishatha Yenkhululeko kantsi futsi wasebenta nemimango lehlukene. Wahlonishwa Ngemngcwabo Lokhetsekile Losemtsetfweni Ezingeni Lesifundza ngeLisontfo, mhlaka-20 Inyoni 2015.5.8. IKhabhinethi yendlulisela emavi endvudvuto emndenini nakubangani baMnu. Wandile Dlamini longasekho lowashona mhlaka-21 Inyoni 2015. Bekadvume nga- Quesh  uMnu. Dlamini bekasishikashiki setembusave futsi alilunga leMkhonto we Sizwe.  Ngesikhatsi asekudzingisweni bekaseLesotho emva kwaloko waya eZambia kwadzimate kwaba sikhatsi sekuvunyelwa kwe-ANC. Ngesikhatsi sekufa kwakhe bekasebenta njengeMphatsi Jikelele eLuphikweni Lwekuvikeleka Kwembuso.6. Kubekwa etikhundleniKonkhe kucashwa kutakuya ngekucinisekiswa kweticu kanye nekungatfolakali nemacala lokufanele.6.1. SASSA:a. Mnu. Tsakeriwa Joseph Chauke njengeSikhulu Lesisetulu Setetimali (i-CFO); nab. Mnu. Abraham Sonny-Boy Mahlangu njengeMphatsi Lomkhulu: ICT.6.2. Umkhandlu weShatha ye-ICT B-BBEE:6.2.1. Umkhakha longaphasi Wetekuchumanisaa. Mnu. Lucky Mokgabudi Masilela (Umkhandlu Wetekuchumana waseNingizimu Afrika); nab. Mk. Sarah-Jane Capazario (Inhlangano Yebetfulitinhlelo te-intanethi).6.2.2. Umkhakha longaphasi wete-Elekthronikhia. Mnu. Raletlhogonolo Andile Tlhoaele (Inhlangano Yetintsambo Tetekuchumana e-Afrika leseNingizimu); nab. Mnu. Mduduzi Odysseus Mkhonza (Umkhandlu Wetekuchumana Walabamnyama).6.2.3. Umkhakha longaphasi Welwati Lwetekuchumanaa. Mnu. Gavin Pieterse (Inhlangano Yelwati Lwetekuchumana); nab. Mnu. Adrian Schofield (Sikhungo Sekuceceshelwa Lwati Lwetekuchumana eNingizimu Afrika).6.2.4. Umlawulia. Khansela Katharina Pillay (Sikhungo Setekuchumana Lokutimele eNingizimu Afrika).6.2.5. Labasikatia. Mk. Nokuzola Nelly Ehrens (Umkhandlu Wetekuchumana waseNingizimu Afrika).6.2.6. Lushaa. Mk. Morwesi Ramonyai (Bosomabhizinisi Labasha baseNingizimu Afrika).6.2.7. Kutfutfuka Kwetemnotfo Kuvelonkhe kanye Nemkhandlu Wetetisebentia. Mnu. Thulani Tshefuta.6.2.8. Tinyonyane Tetisebenti nome tinhlangano tetisebenti letihlelekilea. Mnu. Richard Charles Poulton (Inhlangano Yetisebenti Tetekuchumana); nab. Mnu. Tshepang Lesiba (Inhlangano Yetisebenti Tetekuchumana).6.2.9. Umkhakha longaphasi Wetekusakataa. Mk. Pheladi Gwangwa (Inhlangano Yavelonkhe Yetekusakata); nab. Mnu. Frank Awuah (Inhlangano Lesakata Ngemoya eNingizimu Afrika).6.2.10. Labamele hulumendea. Mkt. Petronella Linders   Lisekela Lemcondzisi Jikelele: Inchubomgomo Yethekhinoloji Yelwati Lwetekuchumana (Litiko Letakhiwonchanti Tetekuchumanisa Netinsita Teliposi)6.3 Mnu. Mlamli Booi njengeSikhulu Lesisetulu (i-CEO) se-Sentech.6.4 Mk. Rudzani Cordelia Rasikhinya njengeSikhulu Lesisetulu Setetimali (i-CFO) nanjengelilunga lesigungu lesisetulu seLibhodi Lesikhungo Selwati Lwethekhinoloji Yembuso.6.5 Mk. Bongani Louisa Mathebula njengelilunga lelingasilo lesigungu lesisetulu eBhodini Yesikhungo Savelonkhe Setilinganiso Tesayensi eNingizimu Afrika.6.6 Mnu. Pascal Moloi njengeSikhulu Lesisetulu (i-CEO) seSikhungo Sekwakhiwa Kwetindlu.6.7 Mnu. T Takalani njengeSikhulu Lesisetulu (CEO) se Sedibeng Water.6.8 Prof. Edith Vries  Umcondzisi Jikelele Litiko Letekutfutfukiswa Kwemabhizinisi Lamancane Inkontileka yeminyaka lemitsatfu.Imibuto ingacondziswa ku:Mk. Phumla Williams (Libambela Lasomlomo weKhabhinethi)Tinombolo tekuchumana: 083 501 0139"
Sitatimende semhlangano weKhabhinethi mhla tinge-21 Imphala 2015,23 Oct 2015,https://www.gov.za/speeches/statement-cabinet-meeting-21-october-2015-23-oct-2015-0000,https://www.gov.za/ss/speeches/statement-cabinet-meeting-21-october-2015-23-oct-2015-0000,"1. Kucala Kwekusebenta Kwetinhlelo Letimcoka Tahulumende Letibalulekile1.1. IKhabhinethi iyatesekela letichamukelo letimemetelwe yiNdvuna Yetetimali Nhanhla Nene kuSitatimende Senchubomgomo Semcombelelo Sethemu Lesemkhatsini. Letichamukelo titawukhomba umonotfo indlela ngetikhatsi tekukhula kancane kwemnotfo wemhlaba wonkhe kanye nangetikhatsi tekungatinti kwawo.INingizimu Afrika yenta inchubekelembili mayelana neluntjintjo kutenhlalo nakutemnotfo ngekutsi ibukane netihibe letivimba kukhula kwemnotfo. Indvuna Nene yetfule luhlaka lwenchitfomali lwalelive lweminyaka lelimitsatfu letako. Loluhlaka lwenchitfomali lutawucinisekisa kutsi hulumende usengakaphumi endleleni yakhe yekucalisa kwekusebenta kwetinhlelo takhe njengeloku tibekiwe kuLisu Lavelonkhe Lentfutfuko (i-NDP).Tintfo letibalulekile lokutawucalwa ngato kutsi tentiwe tisetinhlelweni tenchitfomali tethemu lesemkhatsini.IKhabhinethi iphindze futsi ichubeke itesekele tinyatselo tahulumende tekwehliswa kwetindleko lokuyintfo letawucinisekisa kutsi loko hulumende latawucala ngako kukwenta akutsikameteki nome ngabe ngayiphi indlela.IKhabhinethi iyayemukela imiphumela yekuvakasha ngekusebenta kwaMengameli e-Democratic Republic of Congo (e-DRC) kusukela mhla ti-16  kuya mhla ti-17 Imphala 2015. Kulomnyakalishumi lotako Ikhomishana Lesemkhatsini Wetive Letimbili itawucinisa kucala kwekusebenta kwemiklamo yetemnotfo lehlangene, ikakhulu i-Grand Inga Hydropower Project. Lomklamo utakwenta kutsi kube nemtfombo lowengetiwe wegridi yemandla eSifundzeni lesi-Afrika leseNingizimu.1.2. IKhabhinethi iyakwemukela kuphotfulwa ngemphumelo kwekuvakasha ngekusebenta kwaSekeleMengameli Cyril Ramaphosa eStockholm, eSweden kusukela mhla ti-18 kuya mhla tinge-20 Imphala 2015, lapho bekangusihlalo ngekuhlanganyela yeKhomishana weseshini yemfica yeNingizimu Afrika.2. Tincumo Tekhebhinethi Letibalulekile2.1. IKhabhinethi isivumile sigunyato semave e-G20 Semitsetfomgomo Lesezingeni Lelisetulu mayelana Nekubasebaleni Kwenzuzo Yebuniyo. Lemitsetfomgomo ibeka tinyatselo lekufanele kutsi lelo nalelo live lelililunga lititsatse kuvikela kucashatwa kwebantfu bemtsetfo kanye nalokuhleliwe kwemtsetfo lokumayelana nebuniyo.IKhabhinethi iphindze futsi yakuvuma kumiswa kweLikomidi lelihlanganisa ematiko lelitawungamela kucala kwekusebenta kanye nekubika mayelana neLisu Lalelive Lekusebenta. Lelikomidi litawuhlanganiswa Litiko Letemisebenti Yahulumende  Nekuphatsa.Imigomo lesezingeni lelisetulu itakwenta ncono kubasebaleni kwebantfu betemtsetfo nebetemtsetfo lokuyintfo lebalulekile ekuvikeleni bucotfo nekubasebaleni kweluhlelo lwetimali temhlaba wonkhe.Kuvikela kuchashatwa kwaletikhungo ngekutsi tisetjentiselwe tinhloso letingekho emtsetfweni njengenkhohlakalo, kungakhokhi intsela kanye nekwenta imali ngetintfo letitfolwe ngebugebengu kusekela tinjongo temave laku-G20 tekukhulisa kukhula kwemnotfo ngekusebentisa kusisa timali kumkhakha wangasese.2.2. IKhabhinethi ikuvumile kutsatsa kweNingizimu Afrika sikhundla sekuba nguSihlalo Welikomidi Lelihlelako Lebudlelwane Babohulumende Lobuvulekile (i-OGP) nga-2015-2016. IKhabhinethi iphindze futsi yaligunyata Lisu lesikhashana le-OGP laseNingizimu lesitsatfu Lavelonkhe Lwekwenta.I-OGP isichamukelo semhlaba wonkhe lesakhiwo yinhlanganyela yabohulumende kanye netinhlangano temmango letisebentela ekwenteni ncono kutilandza nekuba sebaleni etindzabeni tahulumende   ngetinhloso tekwandzisa kuphendvula etakhamutini kwahulumende, ekulweni nenkhohlakalo, ekutfutfukiseni imphumelelo kutemnotfo, kuhlanganisa indlela lensha yekwenta tintfo kanye nekuletfwa kwetinsikalo.Kusukela kwasungula i-OGP, iNingizimu Afrika beyisolo ililunga lelinemdlandla kuLelikomidi Lekuhlela, lelingumtimba losetulu lotsatsa tincumo.2.3. IKhabhinethi ivumile kutsi Sivumelwane Semave ngemave lesimayelana Nesibophelelo Semmango Semonakala Wekugcola lokubangwa yiwoyela Lesemkhumbini wawoyela, sa-2011 kutsi singeniswe ePhalamende kute sivunywe.Sivumelwane Sewoyela Lesemkhumbini senta kutsi kube nesiciniseko sekutsi bonkhe labatimbandzakanya bayazuza kulesincepheteliso semonakalo lowenteke ngenca yengoti leyenteke elusentseni lwelwandle. Lesivumelwane sitawusebenta kuphela etingotini temkhumbi wawoyela letingekho ngaphasi kwetivumelwane temave ngemave letinye.INingizimu Afrika ngeke ibekwe licala lekulahlekelwa kutemnotfo nome licala letindleko tekuhlanta ngenca yekucitsekela wewoyela kumhlaba wayo nasendzaweni lekhetsekile yetemnotfo wemanti kepha licala litawubekwa lowo mkhumbi   umnikati nome loyo lokhokhela umshwalensi walowo mkhumbi.Lesivumelwane siphindze futsi sicinisekise kutsi kube nesincepheteliso lesanele, lesentiwa ngekushesha futsi nangemphumelelo kubantfu labalinyalelwako ngenca yemonakalo lobangwa kucitseka kwawoyela, nangabe ulayishwe njengemafutsa kutilondvoloti temikhumbi.2.4. IKhabinethi ikuvumile kudizanwa kweluhlavumali lokwentiwe yi-South African Mint Company emadizayini ayo emnyaka wa-2015 na-2016 etinhlavumali temigubho nekusabalaliswa kwato. Letingcikitsi tiveta emagugu aseNingizimu Afrika (asesikhatsini lesengca kanye newasanyalo), tilwane netihlahla, kuphulelela kwayo kutenhlalo kantsi futsi tiwela ngaphasi kwetindlela letentiwako mayelana nete-numismatic.a) Luchungechunge Lweluhlavumali Lwemgubo wa-2015   Umgubho Weminyaka Lenge-200 Yeluhlavumali LwemaGriqua eKapa.b) Umgubho Weluhlavumali Lwaseningizimu Afrika lwa-2015   Dvonyec) Luchungechunge LwePhrothiya ya-2016   Imphilo Yelichawe: NR Mandelad) Luchungechunge Lwetemvelo-2016   Batingeli Basebusuku (Imphisi)e) Luchungechunge Lwetilwane taseNingizimu Afrika Letihumako Lwa-2016 (Lunwabu lwaseKapa)f) Luchungechunge Lwe-Biosphere Legciniwe Lwa-2016 (I-Biophere yeLugu LwaseNshonalanga Kapa)g) Luchungechunge Lwesiliva lwa-2016   Tindzawo taseNingizimu taseLwandle Letivikelekile.3. Imitsetfosivivinyo3.1. IKhabhinethi iwuvumile Umtsetfosivivinyo Wetimali Tahulumende Lokhetsekile Lomusha weLibhange Lentfutfuko kutsi wetfulwe ePhalamende. Loku kutakwenta kutsi iNingizimu Afrika ikhone kukhokha sitolimende sayo sekucala setigidzigidzi le-R2 eBhange Lelisha Lentfutfuko leliholwa yi-BRICS kumnyakamabhuku wa-2015/2016.Lelibhange Lelisha Lentfutfuko libhange letibhange lelinetentfutfuko letimhibahiba lelisetjentiswa imibuso leku-BRICS (iBrazili, iRussia, India i-China kanye neNingizimu Afrika) ngenhloso yekwakha budlelwane bekusebentisana lobukhulu kutetimali emkhatsini walamamakethe lasihlanu lahlanganako.3.2. IKhabhinethi ikuvumile kushicilelwa kuGazethi yahulumende Kwemtsetfosivivinyo Wekuchibiyela Insita Yetemphilo YaseLabhorethi Yavelonkhe, wa-2015 kute ummango uphawule ngawo. Letichibiyelo ticinisa kuphatfwa kanye netindlela tekusita ngetimali Insita Yavelonkhe YeLabhorathi Yetemphilo kute kutsi kwandziswe ematfuba ekukhona kufinyelela kutfola kunakekelwa ngekwetemphilo.LoMtsetfosivivinyo uphindza futsi ucinisekisa kutsi umsebenti longumgogodla weNsita Yavelonkhe YeLabhorathi Yetemphilo kuniketa ummango kucilongwa kwetemphilo.3.3. IKhabhinethi ikuvumile kungeniswa ePhalamende kweMtsetfosivivinyo Wetetimali wa-2015.Lomtsetfosivivinyo unika ligunya hulumende wavelonkhe kutsi inchitfomali lengakagunyatwa kulicala lelicondze ngco lelingahambisani neSikhwama Savelonkhe Sangenamali. Loku landzela sigaba se-34 seMtsetfo Wekulawula Timali Temmango, sa-1999 uphindze unikete emandla tincomo Telikomidi Lesigungu Savelonkhe Letetimali Temmango. LoMtsetfosivivinyo ucinisekisa kusetjentiswa ngefanelo nangendlela lesimeme tindzaba tetetimali tahulumende wavelonkhe nekutsi yonkhe inchitfomali igunyatwe ngekulandzela luhlaka lwetemtsetfo lolukhona.4. Imikhosi letako4.1. Mengameli Jacob Zuma utawuhambela Ingcungcutsela Yesitsatfu Yenkhundla Ye-India ne-Afrika emkhatsini wamhla tinge-26 namhla tinge-29 Imphala 2015 eNew Delhi, eIndia. Lengcungcutsela Ya-2015 yentiwe ngendlela yekutsi ifake tonkhe tive tase-Afrika letinge-54 nekutsi loko kutawugcugcutela kuhwebelana kanye nekusombulula tinsayeya letitayelekile.4.2. Mengameli Jacob Zuma bekavashelwe nguMengameli waseMozambique Filipe Nyusi lapha e-Union Buildings eTshwane itolo. Omabili lamave abelana ngebudlelwane lobucinile kutemnotfo lobukhonjiswa tivumelwane letisemkhatsini walamave lamabili letingetulu kwe-60 kanye netivumelwane tekuvisisana temikhakha leyahlukahlukene.4.3. Kuvakasha kwekusebenta kwaSekelaMengameli Cyril Ramaphosa eHavana, eCuba kusukela mhla tinge-22 kuya mhla tinge-26 Imphala 2015, kutawuchubeka kucinise budlelwane kutembusave kanye nakutemnotfo emkhatsini walamave lamabili.4.4. Lubumbano Lwemava ase-Afrika (i-AU) luchuba i-AMANI AFRICA (Kuthula e-Afrika) II Field Training Exercise eSikhungweni Sekucecesha Kutemphi kuLohatla lapha eNyakatfo Kapa kusukela mhla ti-19 Imphala kuya mhla ti-7 Lweti 2015. Kunemalunga lalinganiselwa ku-5 400 lavela kutemphi, kutemaphoyisa kanye nakumkhakha wemmango lamele Imimango lesihlanu yeTifundza Temnotfo te-AU letitawungenela lokutivivinya.Injongo kuhlola kutsi ngabe Umbutfo we-African Standby ukulungele yini ne-Rapid Deployment Capability yawo ekugcineni kuthula kute uzuze i-Full Operational Capability ngeNgongoni 2015.4.5. IKhabhinethi ifisela lokuhle bonkhe bafundzi ikakhulu Bafundzi ba-2015 ekuhlolweni kwabo kweSithifikethi Savelonkhe Samatekuletjeni (i-NSC), lokucala tinge-26 Imphala 2015 lokuchubeka kudzimate kube ngumhla tinge-27 Lweti 2015. Kulomnyaka kunebafundzi labange-801 688 lababhalisele kubhala luhlolo bese kutsi labange-674 232 abo bafundzi labafundza ngalokugcwele bese kutsi laba-127 456 ngulababhalisele kufundza ngasese. Lenye imphumelelo, kwenyuka kwelinani lebafundzi labaphotfule iminyaka yabo yekufundza.4.6. Litiko Letentfutfuko Kutenhlalo litawugubha Inyanga Yavelonkhe Yemalungelo Ebantu Labanekukhubateka kusukela mhla ti-3 Lweti kuya kumhla ti-3 Ingongoni 2015, lokulilanga futsi ekugubha Lusuku Lwemave Ngemave Lwebantfu Labanekukhubateka. Lenyanga inika hulumende, tinhlangano temmango, temabhizinisi kanye netebasebenti kutsi tinake inchubekelembili leseyentiwe ekutfutfukiseni nasekuvikeleni emalungelo ebantfu labanekukhubateka. IKhabhinethi igcugcutela bantfu baseNingizimu Afrika kutsi bachubeke basuse tihibe, letvimbela bantfu labanekukhubateka kutsi batimbandzakanye ngalokugcwele emmangweni kanye nakutemnotfo.4.7. I-Ejensi Yebuchwepheshe Belwatiso Lwembuso (i-SITA) kulomnyaka itawube ibambe Ingcungcutsela Yelishumi Yetebuchwepheshe Bahulumende, letawugcila kumkhakha wekuletfwa kwensitakalo ye-ICT emmangweni. I-GovTech 2015 itawuba ngamhla tinge-25 kuya ngamhla tinge-28 Imphala 2015 ngaphasi kwengcikitsi letsi,  Kuhlanganyela Ekuletseni Tinsitakalo,  lesinengcikitsi lengephasi letsi,  Kuchumanisa Imimango kute kube Nentfutfuko Nekukhula. Kutawuba futsi nekwetfulwa Kwemiklomelo Yekuletfwa Kwensitakalo Ye-ICT Yemmango. Yesekela  i-South Africa Connect , njengaloku kwamemetela Mengameli Jacob Zuma nga-2014 Enkhulumeni yakhe Yebunjalo Belive, ngekutsi kutfolakale inkhundla yekutfola tisombululo letiphatsekako naletiyinchubekelembili telive lelitfutfukako lelisebentisa emathuluzi e-ICT.4.8. IKhabhinethi ikuvumile kubanjwa kweLiviki Leligcile kuMbizo Yavelonkhe kusukela mhla tinge-30 Lweti kuya mhla ti-6 Ingongoni 2015 ngaphasi kwengcikitsi letsi:  Sisonkhe Sichubela iNingizimu Afrika Embili.  Lesikhatsi sekuchumana ngco nebantfu sitawukhombisa inchubekelembili ekwetfuleni kwetichamukelo Telisu Lemaphuzu Layimfica kute kukhuliswe umnotfo waseNingizimu Afrika.Kuphindze futsi loku kunike ummango inkhundla yekutimbandzakanya kanye nekungenela inkhulumiswano levakalako yekuvusetela umnotfo. Emalunga eKhabhinethi ayagcugcutelwa kutsi atinike sikhatsi sekufaka ligalelo lekutsi lomkhankhaso ufinyelele kuto tonkhe tindzawo kulelive. Kufanele kutsi kugcilwe ekwandziseni budlelwane kanye netindzaba talabo labazuze lokutsite. Tekuchumanana Tahulumende kanye Netekuniketa Lwatiso (i-GCIS) ngito lekusemahlombe ato ekuchumaniseni lomkhankhaso futsi titawukhipha tisakate emathuluzi laphelele, lokufaka ekhatsi imilayeto lemcoka kanye nelisu lebetindzaba.5. Lokushiwo yiKhebhinethi mayelana netindzaba letibalulekile temvelo5.1. Emazingakushisa lasetulu lachubeka njalo etindzaweni letinyenti talelive kusho kusho kusetjentiswa kwemanti kwetfu sonkhe ngendlela yekutibophelela. IKhabhinethi igcugcutela bonkhe bantfu baseNingizimu Afrika kutsi basebentise emanti ngekuwonga futsi bawonkhe lomtfombolusito loligugu lelingaka.Takhamuti taKwazulu-Natal tiyakhutsatwa kutsi tigcine imikhawulo yekusebentisa emanti njengaloku lesifundza sihlangabetana nesomiso lesimatima. Bantfu baseNingizimu Afrika kufanele kutsi bonge emanti ngekutsi basebentise emaphayiphi emanti nabageza timoto, banisele tivandze kusihlwa, baluse emamitha abo emanti nakadla kakhulu emanti kanye nekutsi balungise kuvuta kwemanti.5.2. IKhabhinethi ivakalisa kudzabuka kwayo emindenini nakubangani balabo labashone ngesikhatsi kuhhihlika sikefula eGreat Walk Bridge eGrayston Drive eSandton.IKhabhinethi futsi ifisela labo labalimele kutsi balulame ngekushesha. IKhabhinethi iphindza futsi idvumisa tonkhe tinsikalo tesimo lesiphutfumako kanye naHulumende Wesifundza saseGauteng ngekufika endzaweni lapho kwenteke khona lengoti ngekushesha kanye nebetekutfutsa eGauteng labafake sandla basita bagibeli.IKhabhinethi itsandza futsi nekubonga bagibeli ngekubeketela kwabo ngesikhatsi kusakhucululwa endzaweni lapho kwenteke khona lengoti. IKhabhinethi igcugcutela loluphenyo loluchubekako kutsi lungakhi nje etulu futsi lusheshise kute kutfolakale imbangela yalengoti kute kuvikele kutsi kungaphindzi kwenteke lokunje. IKhabhinethi icela kutsi kube nekubeketelelana ngesikhatsi kusachutjwa loluphenyo.5.3. IKhabhinethi iyayemukela imiphumela ya-2015/16 ye-World Economic Forum s annual Global Competitiveness Index, lekhombise kutsi iNingizimu Afrika yenyuke kasikhombisa kusuka ku-56 yaya ku-49 kumave la-140.Kwenta ncono lokukhulu kweNingizimu Afrika kube kuletindzawo: kutemphilo kanye nakutemfundvo lephasi (yanyuka tindzawo letisitfupha), kuphumelela kutimakethe tetemisebenti (yanyuka tindzawo letisitfupha), kulungela kutebuchwepheshe (yanyuka tindzawo le-16), kanye nasekwenteni lokusha (yanyuka tindzawo letisihlanu).Loku kukhombisa kutsi kusebentisana ngekubambisana siyaphumelela ekwenteni kakhulu. IKhabhinethi icela betemabhizinisi kanye nebetinhlangano temmango kutsi bachubeke bahlanganyele nahulumende ekutsatseni umnotfo welive letfu siwunyusele etulu.5.4. IKhabhinethi ihalalisela Inhlangano Yekutfutfukisa Tetimboni (i-IDC) legubha Umcimbi weminyaka le-75 kulenyanga. I-IDC ingumtfombolusito wavelonkhe futsi kuleminyaka lenge-21 yentsandvo yelinyenti leyengcile, ibe neligalelo lelikhulu ekwandziseni lutjalotimali, ngekugcugcutela ematfuba etetimboni kanye nekuntjintja temnotfo.Kusukela nga-1994, i-IDC itjale tigidzi letisigidzi le-R150 eNingizimu Afrika kanye ne-Afrika yonkhana. Kwase kutsi tigidzi letisigidzi letinge-R60 yatitjala etinkampanini lapho bantfu labamnyama baseNingizimu Afrika lokungenani labane-25% yamasheya.Tigidzigidzi letinge-R20 ngaleso sikhatsi titjalwe e-Afrika yonkhana, ngekusita kucinisa kukhula kwe-Afrika kanye nekutfutfuka kanye nekudala ematfuba emnotfo waseNingizimu Afrika.Kuleminyaka lesihlanu leyengcile, iphindze futsi yatweba tigidzigidzi letengentiwe le-R103 letivela kubatjalitimali bemkhakha wangasese, lokwenta kutsi lifutse lelutjalotimali layo libe tigidzigidzi leti-R163.Esikhatsini lapho umnotfo ubukene netinsayeya letinsha nemimoya, i-IDC ilindzeleke kutsi icinise kakhulu ligalelo layo kutemnotfo kanye nekujulisa lifutse layo macondzana nekuletsa luntjuntjo, lolugcile kakhulu ekutfutfukiseni bosotimboni labamnyama kanye nekuhlomisa lusha.5.5. IKhabhinethi ihalalisela Emabhokobhoko ngekudlala adzimate afike esigabeni lesendvulela semancamu eNdzebeni Yemhlaba Yelibhola Lembhoco e-England futsi igcugcutela bonkhe bantfu baseNingizimu Afrika kutsi basekele licembu letfu lesive lelibhola lembhoco njengaloku balwa kutsi babuye naLendzebe Yemhlaba ekhaya kwesitsatfu.IKhabhinethi ifisela Amajimbos imphumelelo njengaloku bakulomcudzelwano weNdzebe Yemhlaba Ye-FIFA Yalabangaphasi Kwe-17 leseChile kusukela mhla ti-17 Imphala kuya mhla ti-8 Lweti 2015.IKhabhinethi ihalalisela i-Orlando Pirates ngekufinyelela esigabeni semancamu seNdzebe ya-2015 Orange CAF Confederation kanye neBanyana Banyana ngekuphumelela kutsi ingenele Imidlalo Yema-Olimphiki ya-2016.5.6 IKhabhinethi iphindza futsi ivakalisa kudzabuka kwayo kumndeni nakubangani baloyo lowase waba yi-CEO yaphambilini ye-2013 African Cup of Nations (i-Afcon) kanye ne-African Nations Championship (i-Chan) Local Organising Committee neSigungu se-SABC  Mvuzo Mbebe loshone ngeMsombuluko ebusuku.5.7 IKhabhinethi idzabuke kakhulu ngekundlula emhlabeni kwaMlungisi Sisulu, indvodzana yesibili yaWalter na-Albertina Sisulu, ngaleyo ndlela itsandza kuvakalisa kudzabuka kwayo emndenini wakhe kanye nakubangani.UMnu. Sisulu udlale indzima lebalulekile kutinhlaka temshoshaphasi we-ANC ngabo-1980, ngekubhacisa emayunithi eMkhonto weSizwe esitodlwaneni sakhe eSoweto, lesatiwa ngekuti yi-Shop 7  lebekusenta lesinebungoti kakhulu kuye.IKhabhinethi ihlanganyela kanye naMengameli Jacob Zuma ekundluliseni kudzabuka kwakhe emndenini nakubangani bamunye webalingisi labaphuma embili eNingizimu Afrika, Sammy Moeti losishiye emhlabeni ngeMsombuluko, ti-13 Imphala 2015 emva kwekugula sikhatsi lesidze.5.8 IKhabhinethi icocisane kabanti ngendzaba lesandza kwenteka yemishuco yebafundzi yekulwa nekwenyuswa kwetimali tasemanyuvesi ngemnyaka wekufundza wa-2016. IKhabhinethi iyavelana nebafundzi labatikhandza sebabukene netindleko temfundvo lephakeme letimba ecolo nekutsi abasakhoni kufinyelela kutsi batfole leyo mfundvo ngenca yekutsi bavela emindenini lephuyile.Imfundvo ingulenye yeminyombo yekunciphisa tinsayeya tebuphuya letikhona, kungalingani nekungabi nemisebenti lelive lelibukene nako. UMtsetfosisekelo wetfu utsi wonkhe umuntfgu unelilungelo lekutsi atfole imfundvo lesisekelo kanye nemfundvo lechubekako, umbuso lekufanele kutsi ngekusebentisa tinyatselo letifanele ayente itfolakale futsi kufinyeleleke kuyo. Lohulumende lokhona kusukela nga-1994, wente kutsi kukhona kufinyelela kutemfundvo kube yintfo layibeka embili lagcile kuyo. Sikimu Savelonkhe Sesikhwaba Sebafundzi (i-NSFAS) lesibe neligalelo ekusiteni bafundzi labaswelako senyukile yonkhe leminyaka sasuka kutigidzi letinge-R300 saya kutigidzigidzi leti-R9,5. Kulomnyaka wekufundza, hulumende wesekela bafundzi laba-45 000 labaphuyile nalabafanele ngekwemfundvo.IKhabhinethi yabikelwa ngalamafisha yiNdvuna Yetemfundvo Lephakeme Nekuceceshwa mayelana nekubonisana lokuchubekako nabo bonkhe labatsintsekako kute kutfolakale likhambi ngalokwenyuka kwetimali tekufundza. IKhabhinethi iphindze futsi yavetelwa ngekubaluleka kwemsebenti losewentiwe ngekutfutfukisa kulawulwa kwe-NSFAS. Tincomo titakwetfulwa eKhabhinethi esikhatsi lesitako.IKhabhinethi iphindze futsi yakubona kusungulwa kweLicembu LaMengameli Lekusebenta lokusandza kwentiwa leligunyatwe kutsi libuke lendzaba yekunyuka kwetimali tasemanyuvesi. Lelicembu lakhiwa ngulabamelebafundzi, Imikhandlu Yemanyuvesi kanye neLitiko. Lelicembu lindzeleke kutsi liphotfule umsebenti walo liphindze likhiphe umbiko ngekushesha nje naselicedzile ngemsebenti walo.IKhabhinethi iyakholwa kutsi imitamo lebeyiholwa nguMengameli neNdvuna Ytemfundvo Lephakeme Nekuceceshwa yekusombulula tinkinga tebafundzi itawuba nemtselela lomuhle.Ngendlela hulumende latitsatsela etulu ngayo tikhalo tebafundzi, kuholele ekutseni Mengameli abite baholi bebafundzi kanye nebamanyuvesi lamuhla kute atfole kahle umnyombo walendzaba ngenhloso yekutfola sisombululo.Memngameli utawutjela sive ngaloludzaba njengaloku luyindzaba lebalulekile esiveni.5.9 IKhabhinethi yabikelwa ngalamafisha mayelana nenchubekelembili yeLikomidi Lelihlanganisa Tindvuna Lemitsetfo Yetekuhamba lebeliholwa nguSekeleMengameli.Mengameli umise leLikomidi Lelihlanganisa Tindvuna (i-IMC) kute liphenye ngemiphumela lengakahloswa leyavakaliswa ngulabatsintsekako kumkhakha wetekuvakasha.Emva kwekutsi seliphenyile lahlola tindzawo letingalungiswa kulomtsetfo kute kubukanwe netekuphepha kanye nemiphumela lengakahloswa i-IMC yenta letincomoletilandzelako:Kufaka sicelo matfupha:Tivumelwane letitakwenteka kuletinyanga letintsatfu letitako.Emaveni lapho kungekho khona labasebentela iNingizimu Afrika, Litiko Letasekhaya (iDHA) litatemukela ticelo letitfunyelwa ngeliposi.Emva kwaloko, ema-biometric netitfombe talabo labahambako titawutsatfwa nabafika emasangweni ekungena. Letivumelwane titawusebenta kuphela kutivakashi/i-visa yetemphilo.I-DHA itawucala kusebentisa lama-biometric (lokufaka ekhatsi titfombe netitfupha) emasangweni ekungena. Tindzawo tekuhlola kusebenta kwaloku kutawuba kusesikhumulweni setindiza Semave Ngemave e-OR Tambo, eKinga Shaka kanye naseSikhumulweni Setindiza Semave Ngemave eKapa.I-DHA itakwetfula luhlelo lwe-Accredited Tourism Company (i-ATC) yentela laseChina, lase-India nelaseRussia lokungenteka kutsi kwentiwe nakulamanye emave ladzinga i-visa.I-DHA itawuchubeka ikhiphe i-Multiple Entry Visa kubahambi labafika njalo. Loku kutawuba yintfo yesikhatsi lesengca tinyanga letintsatfu kepha singengci iminyaka lemitsatfu.Tivumelwane letitawusebenta iminyaka lemitsatfu kuya emnyakeniI-DHA itakwandzisa ema-Visa Facilitation Centres (i-VFC) eChina, e-India, e-United Kingdom, eNigeria eDemocratic Republic of Congo, e-Angola, eGhana, eKenya kanye nase-Uganda. I-DHA itakwenta kutsi kuvulwa kwe-VFC eZimbabwe, e-UAE kanye naseBotswana kutsi kwenteke masinyaneTivumelwane letitawutsintseka kwengca umnyaka munyeI-DHA itawufaka tinhlelo tekuhlola luhambo lwakho lwendiza ngembi kwekutsi uhambe (lokufaka ekhatsi tikhungo tekusebenta) etikhumulweni tetindiza temave ngemave.I-DHA itakwenta titfutfukiswe tibe ncono tinhlelo te-Advance Passenger Processing (i-APP) kanye nekucala kusebentisa i-Passenger Name Record (i-PNR) kute kwandziswe kuhlolwa kwebungoti.I-DHA itawuphotfula loluhlelo lokwentiwa kulawulwa ngemshini kwe-visa kanye nekunikwa kwemvume.Tidzingo tekuhamba nemntfwana: Bantfwana baseNingizimu Afrika:Macondzana nebantfwana baseNingizimu Afrika (nawuphuma) i-IMC yemukele kucala kwekusebenta kwetidzingo tekuhamba nemntfwana letikhona njenganyalo, lokufaka ekhatsi ema-afidavithi ekuvuma kwemtali ngobe ngaloku kuhloswe ngako kuvikela bantfwana.Tivumelwane letisebenta esikhatsini setinyanga letintsatfu letitako.Bothishelanhloko betikolo batawukhipha tincwadzi tekucinisekisa imvume yekutsi bantfwana bahambe lwekuvakasha nesikolo. Leligunya litawundluliselwa nakumitimba yetemidlalo lebhalisiwe.Kuba semtsetfweni Kwale-afidavithi Yekuvuma Kwemtali kutawuhlala sikhatsi lesingabi ngetulu kwetinyanga letisitfupha.Tivumelwane letisebenta tinyanga letintsatfu letitako kuya emnyakeni.Ligama lelitsi   Sithifikethi Sekutalwa Lesingakafishaniswa  litawuntjintjwa litsiwe  Sithifikethi Sekutalwa lesicuketse imininingwane yemtali. Imininingwane yebatali itawubhalwa kuphasipoti, kute kutsi batali imininingwane yabo lebhaliwe kubete sidzingo sekuphatsa tithifiketi tekutalwaTidzingo tekuhamba kwemntfwana: bantfwana bakulamanye emaveMacondzana nalabangena kulelive, i-IMC itsatse sincumo sekutsi lapho kudzingeka khona ema-visa, kukhishwa kwetithifiketi tekutalwa letiticalondzabuko nome emakhophi lacinisekisiwe emadokhumenti ladzingekako kufanele kutsi kuchubeke ngesikhatsi senchubo yekufakwa kwesicelo se-visa njengaloku loku kuyindlela leyentiwako emaveni lamanyenti.Macondzana nebantfwana bemave lapho kungafuneki khona ema-visa, i-IMC incoma kutsi kube nemvume lekhetsekile macondzana naloko:Labahambako batawululekwa kabanti kutsi baphatse lokutawufakazela budlelwane kanye nekuvuma kwemtali longekho/nome umbodliYonkhe-ke leminye imininingwane lephatselene nekwentiwa kwetintfo letsintsa ematiko lafanele itawusonjululwa ngekuchumana ngekwematiko.IKhabhinethi itigunyatile letincomo futsi ikholelwa ekutseni titawusombulula leyo miphumela lengakahloswa levakalisiwe kanye nekutsi kuphepha kwebantfwana ngeke kucekiswe nome ngabe ngayiphi indlela.IKhabhinethi iphindze futsi yagunyata kutsi i-DHA ichube indlela yetemtsetfo yekucala kusebentisa letincomo. Iphindze futsi yagunyata yonkhe iminyango lefanele kutsi ichumane nalabatsintsekako kute batfulelwe letincomo letivunyiwe.IKhabhinethi isengetile sikhatsi se-IMC kute ikhone kubukana nanome ngutiphi tinkinga letingavela ngesikhatsi kusacala kusetjentiswa lesincumo seKhabhinethi.Imibuto ingacondziswa ku:Mk Phumla Williams (Libambela Lasomlono WeKhabhinethi)Tinombolo tekumtsintsa: 083 501 0139"
Sitatimende semhlangano weKhabhinethi mhla ti-4 Lweti 2015,5 Nov 2015,https://www.gov.za/speeches/statement-cabinet-meeting-4-november-2015-5-nov-2015-0000,https://www.gov.za/ss/speeches/statement-cabinet-meeting-4-november-2015-5-nov-2015-0000,"1. Kucala Kwekusebenta Kwetinhlelo Letimcoka Tahulumende1.1. IKhabhinethi iyawemukela lomklamo wekulinga kusebenta Wentfutfuko Yetemabhizinisi Yetigidzi letinge-R20. Loluhlelo lwekulinga kusebenta lweminyaka lemibili luhlose kuvusetela emapaki etetimboni aseNingizimu Afrika, kusungula tisetjentiswa tetimboni letikhetsekile kanye nekusekela kuhlanganiswa kwentfutfuko yetemnotfo yendzawo kute kukhutsatwe umkhakha wemabhizinisi lamancane.Lomklamo unebudlelwane nematiko etekuhweba netimboni, intfutfuko yetemabhizinisi lamancane, Sikhwama Savelonkhe kanye neSibonelelomali Salabahola Ngalokusemkhatsini seLibhange lase-Afrika Lentfutfuko. Lomklamo unembono wekufaka ligalelo ekudaleni ematfuba emsebentini, kunciphisa buphuya emimangweni lekhahlametekile, kanye nekwenta ncono kutsi kufinyeleleke kuthekhinoloji kanye nemakhono kumabhizinisi lamancane, lasemkhatsini nakumabhizinisi lamancane (ema-SMME).Lesichamukelo sitawusekela umkhakha wetema-SMME kute kube yinyanga yeNgongoni 2017. Ngekubuka imphumelelo yaso, hulumende utawubuka umcondvo wekutsi sicale kusebenta eveni lonkhe.1.2. IKhabhinethi iyakwemukela kwetfulwa kweSikhungo Sekusebentisana Ngekuhlanganyela eSikhukhuza nguMengameli Jacob Zuma. Lesikhungo sitawuhlanganisa kusebentisana ekulweni nekutingelwa ngalokungekho emtsetfweni kwabobhejane kuleyo ndzawo.2. Tincumo TeKhabhinethi Letibalulekile2.1. IKhabhinethi iyivumile Inchubomgomo Yabosotimboni Labamnyama, leyinchenye yeLisu Lekwenta Lenchubomgomo Yetetimboni (i-PAP). Lenchubomgomo ihambisana neLisu Lavelonkhe Lentfutfuko (i-NDP) kanye neLisu Lemaphuzu Layimfica laMengameli Zuma lalisho Enkhulumeni Yakhe Yebunjalo Belive.  Loku kuphindze futsi kube yincenye yetichamukelo letibanti tahulumende tekutfutfukisa tebumboni kute kwandze sigugudla setetimboni kanye nekufaka kuntjintjantjintja lokusha kutemabhizinisi emnotfweni. Loku kudzinga tingenelelo tetinchubomgomo letivakalako letimele tentiwe ngumbuso kute kwandziswe sigugudla setimboni salelive kanye nekukhulisa umnotfo ngekusekela bosotimboni labamnyama labatinikele njengaloku kuphawuliwe ku-IPAP.Lenchubomgomo itawugcila ekukhuleni kanye nasekucudzelaneni kwemhlaba wonkhe kwemabhizinisi laphetfwe ngulabamnyama. Injongo kutsi kufakwe ligalelo ekuntjintjeni kutsi bantfu bangakanani labatfolakala emkhakheni yetetimboni eNingizimu Afrika kanye nekuchumana bosotimboni labamnyama labatsatseka njengemitfombolusito yetemisebenti lengenalusito, malingena, imitselo kanye nemicondvo lemisha. Lenchubomgomo itawugcugcutela kutimbandzakanya ngemphumelelo kwetinkampani letiphetfwe naletilawulwa linyenti lalabamnyama emnotfweni wemkhakha wetetimboni.Indvuna yeTekuhwebela Netimboni itawubamba umhlangano lowehlukile nebetindzaba kute ichaze lenchubomgomo.2.2. IKhabhinethi iwuvumile Umbiko waseNingizimu Afrika Wavelonkhe Wesitsatfu lomayelana nekucala kusebenta kwe-Cartagena Protocol on Biosafety, kute ingeniswe kuMabhalane Wengcugcutsela lemayelana ne-Biological Diversity.Lephrothokholi ilawula kuhamba kwanome yini Lokuphilako Lekumodifayiwe, lokuphindze futsi kwatiwe ngekutsi nguLokuphilako Lokumodifaywe Ngekwelufuto ngekusebentisa ibhayotekhinoloji yesimanje, kusuke kulelinye live kuye kulelinye.INingizimu Afrika ilive lemfica lelikhulu lelikhicita tilimo letimodifaywe ngekwelufuto emhlabeni futsi lisaselive lelicale kucala ekwemukeleni tilimo letimodifaywe ngekwelufuto. Loku kuhambisana neSigaba se-24 seMtsetfosisekelo, lesigcugcutela kusetjentiswa kwehlukahlukana lokukhona etintfweni letiphilako ngendlela lesimeme.2.3. IKhabhinethi ikuvumile kwekucala lokutawukwentiwa yiNingizimu Afrika macondzana nesincumo semfica seNhlangano Yemhlaba Yetekuhweba (i-WTO) seKhomfa Yetindvuna sekuphatsa ngalokukhetsekile Emave Latfutfuke Kancane (ema-LDC).INingizimu Afrika itimisele ngekucala kusebentisa sivumelwane se-WTO, lesenta kutsi kube nekwesekwa lokukhetsekile kweMave Latfutfuke Kancane (ema-LDC) Kulamave lange-34 latsatseka njengemave langema-LDC, lange-25 awo ase-Afrika. Lusito lwekucala lolutawukwentiwa live laseNingizimu Afrika litawuba letetimali, tekuchumana, tekuvakasha kanye nakumikhakha yetekutfutsa. Lusito lolunjalo luyincenye yekwenta kutsi kufinyeleleka etimakethe kube lula kanye nebatfulitinsita bafinyelele lula etimakethe talawo mave langasiwo ema-LDC.2.4. IKhabhinethi iwuvumile umholo lobuyeketiwe we-5.5% lohambisana nelizinga lekuphila kutsi ukhokhelwe emalunga eKhomishini yaseNingizimu Afrika  Yemalungelo Eluntfu (i-SAHRC) kusukela mhla lu-1 Mabasa 2015. Loku kuhambisana neSigaba se-9(1) seMtsetfo we-SAHRC, 2013 (Umtsetfo we-40 wa-2013)2.5. IKhabhinethi ikuvumile kungeniswa kweMbiko waseNingizimu Afrika lohlanganisiwe weSikhatsi Sesibili ngaphasi kweMculu wase-Afrika lomayelana Neluntfu kanye Nemalungelo eBantfu kanye neMbiko Wekucala ngaphasi Kwephrothokholi yeMculu wase-Afrika lomayelana Nemalungelo aBomake e-Afrika.Lombiko loya kuKhomishini Yelubumbano Lwemave ase-Afrika (i-AU) uyindlela yekuhlola timphumelelo netinsayeya temalungelo emmango, etepolitiki, etenhlalomnotfo kanye newemasiko. Loku kuvumelana nalokutsi live laseNingizimu Afrika liyincenye yePhrothokholi ye-AU kuMculu wase-Afrika weMalungelo Eluntfu neweBantfu mayelana Nemalungelo aBomake e-Afrika.2.6. IKhabhinethi ikuvumile kwetfulwa kwendlela yekwenta tintfo nelaseLesotho kutsi kucale mhla lu-1 Indlovulencane 2016. Loku kulandzela indlela yekwenta tintfo lekhetsekile leyaniketwa live laseZimbabwe nga-2010, leseyinwetjiwe.Lendlela yekwenta tintfo itawusita ekulawuleni kancono kungena eNingizimu Afrika kwebantfu baseLisutfu batewufuna umsebenti labeta kulelive baphule tindlela tekungena kulelive letikhona njenganyalo. Indvuna Yetasekhaya isatawuchaza imininingwane lebanti enkhundleni yebetindzaba esikhatsini lesitako.2.7. Indvuna Yetetimali ibikele ngalamafishane iKhabhinethi ngekucala kwekusebenta kweMtsetfo wa-2013 na-2014 Wekuchibiyela Imitsetfo Yentsela kutsi ucale ngamhla lu-1 Indlovulenkhulu 2016. Ngaletingucuko kuhloswe ngato ekuhambiseni kahle nasekwenteni lula kudvonswa kwentsela emalini loyikhokhele umhlalaphasi kanye netinzuzo. Kunweba lenzuzo yentsela kutsi ikhokhele lilunga timali letibekelwe umhlalaphasi lokutakwenta kutsi tisebenti letingetulu kwesigidzi tikhone kujabulela kutfola umholo losetulu.Loku futsi kutawuvikela kutsi kungabikhona kugwenywa kwentsela kwalabo labatfola imalingena lesetulu emaphesenti lasetulu lange-27.5 emholo nome emalingena ledvonselwa intsela lefinyelela e-R350 000.Indvuna iphindze futsi yabikela Ikhabhinethi ngalamafishane mayelana nemgomosisekelo wekutenta umshwalensi lokhokhelako tonkhe timali temhlalaphasi, lapho labo labazuzako ekudvonselweni intsela baphindze futsi bayente umshwalensi lokhokhelako incenye yemali yabo labayongile nasebatsatse umhlalaphasi.Letingucuko seticalile tiyasetjentiswa ngemuva kwekubonisana kabanti nabo bonkhe labatsintsekako ekhatsi nagephandle kweNtfutfuko Yavelonkhe Yetemnotfi kanye neMkhandlu Wetemisebenti, lokungenani imihlangano lenge-33 lebanjwe nebetemisebenti kanye nebetimboni kusukela nga-2012. Linyenti lalabatsintsekako bakhombise kusekela ngalokuphelele kutsi atichubeke letingucuko mhla lu-1 Indlovulenkhulu 2016.3. Imitsetfosivivinyo3.1. IKhabhinethi ikuvumile kungeniswa ePhalamende kweMtsetfosivivinyo Wekuchibiyela Tekusakata wa-2015. LoMtsetfosivivinyo uchibiyela Umtsetfo Wetekusakata, 1999 (Umtsetfo we-4 wa-1999) kute usungule uphindze ucale kusebenta kwendlela yekuphatsa ngekuhlanganyela lesimeme letawucinisekisa kutinta kwesikhatsi lesidze kanye nekusimama kweNhlangano YaseNingizimu Afrika Yetekusakata (i-SABC).Hulumende utinikele kutsi kube nemsakato wemmango locinile, lotimele nalohambisana netintfo, lotilandza kulabo labanemasheya, kummango nasePhalamende. Kwenta umsebenti wawo kuya ngekutsi iBhodi Yaka-SABC isebenta ngalokusezingeni lelisetulu yini ekunikeni umsakato wemmango indlelalisu lekhomba indlela yekusebenta.3.2. IKhabhinethi iwuvumile Umtsetfosivivinyo wa-2015 Wemshwalensi kutsi wetfulwe ePhalamende. LoMtsetfosivivinyo wenta kutsi kube neluhlakamsebenti letemtsetfo lolubumbene loluhlakaniphile lwekugadza umkhakha wemishwalensi kutsi iyahambisana yini nemazinga emave ngemave emitsetfo lelawula imishwalensi. LoMtsetfosivivinyo wenta kutsi kube ncono kulawulwa kwebungoti lobukhona njenganyalo, imali yekucala umsebenti kanye netidzingo tekuphatsa. Utsatsa sikhundla uphindze uhlanganise tincenye letinkhulu teMtsetfo Wemshwalensi Wesikhatsi Lesidze, 1998 (Umtsetfo we-52 wa-1998) kanye neMtsetfo Wemshwalensi Wesikhatsi Lesifishane, 1998 (Umtsetfo we-53 wa-1998) lophatselene nekugadza ngekuhlakanipha.3.3. IKhabhinethi ikuvumile kushicilelwa kuGazethi yaHulumende kweMtsetfosivivinyo Wesikhashana Wekuhlola Kucala Timayini e-Afrika kanye Newetetimali, kute ummango uphawule ngawo. LoMtsetfosivivinyo usungula Kuhlola Kucala Timayini e-Afrika kanye Nekusebenta Ngekuhlanganyela Kutetimali ngekwemtsetfo. Uphindze futsi uchaze ligunya lekusebenta kwawo kanye netinhloso tendlelalisu. Ucinisa kuphatsa nekunganyelwa kwalomsebenti.3.4. IKhabhinethi ikuvumile kwetfulwa ePhalamende kweMtsetfosivivinyo wanga-2015 Wekuchibiyela Kuvikeleka Kwalokuvetiwe. Lomtsetfosivivinyo wandzisa emandla ekusebenta kweMtsetfo Wekuvikela Lokuvetiwe, wanga-2000 (Umtsetfo we-26 wanga-2000) wendlulele ngale kwebudlelwane bendzabuko lobukhona emkhatsini wemcashi nesisebenti.Letichibiyelo tilawula ngekwemtsetfo kutibophelela lokuhlangene, tivumela kutsi kube nekuphenywa kwalokuvetiwe, tenta kutsi kungabi khona kubekwa licala lebugebengu kanye nalelingasilo lebugebengu kuletinye timo letitsite kanye nekubeka licala lebugebengu kuveta ngenhloso tintfo letingasilo liciniso.LoMtsetfosivivinyo ufaka ligalelo ekutinikeleni kwahulumende ekulweni nenkhonhlakalo nekukhwabanisa ngekucinisa kuvikeleka kwetimpimpi.3.5. IKhabhinethi ikuvumile kwetfulwa ePhalamende kweMtsetfosivivinyo wa-2015 Wekuchibiyela Kulalelwa Kwenchubo Yemacala eThrafiki Yemgwaco. LoMtsetfosivivinyo uchibiyela Umtsetfo, 1998 (Umtsetfo we-46 wa-1998) Wekulalelwa Kwenchubo Yemacala eThrafiki Yemgwaco.LoMtsetfosivivinyo utawusita i-Ejensi Yekuphulwa Kwemtsetfo weThrafiki yeMgwaco nekutsi labo labasemagunyeni basimeme ngekwetimali, kantsi futsi wenta kutsi kukhishwa kwetatiso titfunyelwe kulabo labaphule umtsetfo kwenteke ngemphumelelo.4. Imikhosi letako4.1. Mengameli Zuma utawuhambela Ingcungcutsela ye-G20 mhla ti-15 namhla nti-16 Lweti 2015 e-Antalya, eTurkey lapho kutawube kugcilwe ekukhuleni lokungukhukhulelangoco nalokunemfutfo ngekwenta tintfo ngekuhlanganyela.Baholi kuleNgcungcutsela batawube bacocisana ngebukhukhulelangoco, kucala kwekusebenta kanye nekutjala timali kute kuzuzwe kukhula lokunemandla, lokusimeme kanye nalokutintile ezingeni lemhlaba wonkhe. 4.2. Mengameli Zuma utawuvakasha ngaLokusemtsetfweni eBerlin eGermany mhla ti-10 Lweti 2015, lapho atewube avakashele khona Shansela Angela Merkel. Mengameli utawuphindza futsi ahlangane ngalokusemtsetfweni naMengameli Joachim Gauck.Ngesikhatsi salokuvakashelana lamave lamabili atawucinisekisa kutinikela kwawo ekwenteni ncono budlelwane betemnotfo kalamave lamabili. 4.3. Mengameli Zuma utawube amukela Ndvunankhulu waseNetherlands Mark Rutte lapha e-Union Buildings mhla ti-17 Lweti 2015. Lokulandzela kokuloko, Ndvunankhulu Rutte utawube ahola litsimba letemabhizinisi leliya eJozi naseKapa lelitawugcila kutekulima, kunakekela ngekwetemphilo tekutfutsa, tetakhiwonchanti, temanti kanye netemandla.4.4. INingizimu Afrika itawube ibambe Ingcungcutsela Lemayelana Nenkhundla Yekuhlanganyela Kwe-China ne-Afrika lapha eJozi mhla ti-4 namhla ti-5 Ingongoni 2015. Tinhloso talengcungcutsela kubuka Luhlelo Lwendlelalisu Leminyaka Le-5-kule-10 kute kube Nekuhlanganyela emkhatsini weNingizimu afrika nele-China (2015-2024) kanye nekugcugcutela tivumelwane emkhatsini walamave lamabili.4.5. Lisekela Lamengameli Cyril Ramaphosa utawuhola litsimba lelisezingeni lelisetulu Lekuvakasha Lokusemtsetfweni e-Islamic Republic of Iran kusukela mhla ti-7 kuya mhla nti-9 Lweti 2015, ngenhloso yekuchubisela embili tinkhulumiswano tetepolitiki netemnotfo emkhatsini walamave lamabili.4.6. Mengameli Zuma mhla ti-6 Lweti 2015 utawube avakashele eBushbuckridge eMpumalanga achuba kuvakasha lokwatiwa ngekutsi Siyahlola, lokutawube kugcile etindzabeni temanti nekuhanjiswa kwekungcola.Linani lemakhaya la-16 600 liyazuza kuleSigaba se-1 semklamo wahulumende wemanti kulendzawo, loletsa emanti kutigodzi letinge-24 kuMasipala Wendzawo waseBushbuckridge.Hulumende solo usatinikele ekucinisekiseni kutsi bonkhe bantfu baseNingizimu Afrika bakhona kufinyelela kutsi batfole tinsitakalo letisisekelo. Emkhatsini wa-2002 na-2014, emaphesenti emakhaya latfola emanti anyuka kusukela emaphesentini lange-80 aya emaphesentini lange-86, kwatsi kuhanjiswa kwekungcola kona kwanyuka kusuka emaphesentini lange-62 kwaya emaphesentini lange-80.4.7. Mengameli  Zuma utawuhambela umcimbi wekubekwa kwaMengameli wase-United Republic of Tanzania, Umhlonishwa Umnu. John Pembe Magufuli, mhla ti-5 Lweti 2015..5. Imilayeto yekuhalalisela5.1. IKhabhinethi ihalalisela tisebenti tahulumende letinyulwe Kumklomelo Wavelonkhe Wekuphuma Embili weBatho Pele Welihlandla Lesitsatfu. Umcimbi walemiklomelo utakwentiwa mhla ti-13 Lweti 2015 lapha e-Emperor s Palace, eGauteng ngaphasi kwengcikitsi letsi:  Batho Pele   Beka Bantfu Embili . Kuklonyeliswa kwenta kahle, kusebenta kahle kanye nekukala kwenetiseka kwetakhamuti macondzana nekusebenta kwahulumende.5.2. IKhabhinethi ihalalisela hulumende kanye nebantfu baseRepublic of C te d Ivoire kanye nase-United Republic of Tanzania ngekubamba lukhetfo lwabo ngekuthula. Kutimbandzakanya ngebunyenti kwebantfu baseRepublic of C te d Ivoire kanye nebaseTanzania kulolukhetfo jikelele kukhombisa kutsi bayakuvisisa kubaluleka kwekusebentisa emalungelo abo lasisekelo nemsebenti wabo njengesive. Loku kuyinkhomba yekuvutfwa kwenchubo yentsandvo yelinyenti kulelivekati.5.3. IKhabhinethi ihalalisela licembu leMabhokobhoko ngekudlala kwalo kuNdzebe Yemhlaba Yelibhola Lembhoco 2015. Lelicembu libuye nendondo yelitfusi.5.4. IKhabhinethi ihalalisela licembu laseNingzimu Afrika lekuhlamba ngekuphotfula Indzebe Yemhlaba Yekuhlamba lebeyiseDoha, eQatar.Cameron van der Burgh uzuze indondo yegolide kumjaho wekuhlamba ngesifuba we-100m, Chad le Clos ulale sine kumjao wekuhlamba afulatsele we-200m. Michael Meyer wazuza indondo yesiliva kumjaho we-200m wangayedvwa. Douglas Erasmus uzuze indondo yelitfusi kumjaho lophangisako we-50m. Kaylene Corbett uphume siphohlongo kumjaho we-50m wekuhlamba ngesifuba kwatsi naCalvyn Justus naye futsi walala indzawo yesiphohlongo kumjaho we-200m wekuhlamba ngesitayela sakho.6. Emakhomfa6.1. IKhabhinethi iyatemukela titfunywa letitawuhambela Ikhomfa Yesine ye-BRICS Yekucundzelana Kwemave Ngemave kusukela mhla ti-12 kuya mhla ti-13 Lweti 2015 letawuba ise-Inkosi Albert Luthuli Convention Centre, eDurban ngaphasi kwengcikitsi letsi:  Kucudzelana Nekukhula Lokungukhukhulelangoco .Loku kuhlanganisa ndzawo tati temtsetfo wekucudzelana kute kutfolakale kutsi inchubomgomo yekucudzelana ingafaka liphi ligalelo ekukhuleni lokungukhukhulelangoco kanye nentfutfuko kutemnotfo kumave eBRICS (iBrazil, iRussia, i-India, iChina kanye neNingizimu Afrika).Kulawulwa ngekwemtsetfo ngemandla kwekucudzelana kwaseNingizimu Afrika kusita takhamuti kutsi titimbandzakanye ngekungadlelelani kumnotfo wavelonkhe. Kugcugcutela kutsi bantfu labanengi batimbandzakanye kumikhakha yemnotfo lekhicitako kanye nekulungisa indzawo yekuchuba temabhizinisi.Kulawulwa ngekwemtsetfo kwekucudzelana kwaseNingizimu Afrika kufaka ligalelo ekutseni takhamuti titimbandzakanye kakhulu kantsi sekwente tintfo letiphatsekako ekulweni netinhlangano kanye nekuntjintja intsengo yetintfo ngalokungekho emtsetfweni. Kuholele ekutseni kusetjentiswe lokufunwa ngummango ekutsengeni nasekutfoleni imphahla.6.2. INdvuna Yetekutfutsa Dipuo Peters utawuhambela Ikhomfa Yemhlaba Yesibili Yetindvuna Tetekutfutsa kusukela mhla ti-18 kuya mhla tinge-20 Lweti 2015 eBrazil, lapho laseNingizimu Afrika litawube letfula Umbiko walo Wasemkhatsini mayelana nenchubekelembili leseyentiwe ekucaleni kusebentisa Lisu Lemhlaba Wonkhe LaMhlabuhlangene Lekwenta Lemnyakalishumi Lekuphepha Emgwacweni 2011-2020.INingizimu Afrika itinikele kutsi itawunciphisa tingoti temgwaco ngemaphesenhti lange-50 kusuka ku-13 967 kuya ngephasi kwe-7000 nga-20120. INingizimu Afrika seyente lokukhulu ekufezeni tinhloso letibekwe kuLisu Lemhlaba Wonkhe LaMhlabuhlangene Lekwenta Lemnyakalishumi Lekuphepha Emgwacweni 2011-2020, nanome kunetinsayeya kwanyalo lelive lelibukene nato.7. Lokushiwo yiKhabhinethi mayelana netindzaba letimcoka kusimondzawo7.1. Kulungisa imikhawulo levimba kudaleka kwemisebenti kuyintfo hulumende layibeke embili kuko konkhe. Sitatimende Senchubomgomo Sebhajethi Yethemu Lesekhatsi sikhombise kutsi kukhula kutemnotfo wemhlaba wonkhe kwehlile, nentsengo yetimphahla yehlile kantsi kuswelakala kwemisebenti kwandzile etincenyeni letinyenti temhlaba.Loku kuvele kuLuklayo Lwekota Lwemandla eTemisebenti, lelivete kutsi ngekota yesitsatfu ya-2015 kuswelakala kwemsebenti bekume kumaphesenti lange-25.5, lokwenyuke ngemaphesenti lange-25.4 ngalesikhatsi lesifanako sekota yemnyaka lofile.Loku kusho kutsi kunesidzingo sekutsi yonkhe imikhakha isebentisane nahulumende ekusekeleni tichamukelo talelive tekudala ematfuba emisebenti kanye nekwenta kutsi bantfu labanyenti baseNingizimu Afrika basebente.Hulumende, ngekusebentisa Lisu Lemaphuzu Layimfica, usebentela kuvusetela kukhula kanye nekudala imisebenti ngekutsi avule ematfuba lamasha etindzaweni letikundlelalisu yetemnotfo.7.2. IKhabhinethi iyasemukela lesimemetelo lesentiwe nguMengameli Zuma se-0% ekwenyuka kwetimali tekufundza etikhungweni temfundvo lephakeme ngemnyaka wekufundza wa-2016. Lesincumo siletsa lusito lwetitimali, ikakhulu emindenini lephuyile, lsebentako nakumindeni lephasi kwalesekhatsi lenebafundzi labasemanyuvesi.IKhabhinethi iphindza iyasemukela sincumo saMengameli sekusukumisa likhomishani lelitawubuka tonkhe tindzaba letiphakanyiswe bafundzi. Mengameli utawumemetela lelikhomishini kanye nemibandzela lelitawusebenta ngawo khona nje madvute.7.3. IKhabhinethi iyatemukela tichamkelo teLitiko Letemanti Nekuhanjiswa Kwekungcola kuti kusitwe imimango yaKwaZulu-Natal kanye neyaseFreyistata lekhalametwe somiso lesisandza kubakhona. Tindzawo letiletselwa emanti ngemadamu lamakhulu etifundza kanye netikimi tisenawo emanti njengobe letinhlelo tisemanti lasezingeni lelihle kwanyalo ngobe emanti emadamini aku-avareji yavelonkhe lengemaphesenti langema-66 kutsi agcwale.IKhabhinethi iyakwemukela kusungulwa kweLikomidi Lelihlanganisa Tindvuna (i-IMC) Lekubakhona Kwemanti sihlalo walo yiNdvuna yeTekubusa Ngekubambisana Netendzabuko Pravin Gordhan. Le-IMC yakhiwa Indvuna Yekutfutfukiswa Kwetindzawo Tasemaphandleni Netingucuko Kutemhlaba, Yetemanti Nekuhamnjiswa Kwekungcola, kanye neyeTekulima, Temahlatsi Netinhlanti. LeLikomidi litawucocisana liphindze liphakamise tingenelelo kuleyo mimango lehlaselwe somiso.7.4. IKhabhinethi ikubonile lokwenteka eNigeria mayelana nenhlawulo yetigidzigidzi le-US$5.2 baka-MTN labahlawuliswe yona iKhomishini YaseNigeria Yetekuchumana. IKhabhinethi iyakholwa kutsi letinkhulumiswano letisachubeka emkhatsini we-MTN netiphatsimandla taseNigeria titawuholela ekusombululeni ngekushesha letincabano kute kucinisekise kutsi baka-MTN bayachubeka nebhizinisi yabo ekutjaleni timali emnotfweni waseNigeria.8. Tekulila8.1. IKhabhinethi idzabukile mayelana nekushona ngekutuma kwaChumani Nqakula, indvodzana yeNdvuna Yetekuvikela Netigayigayi Temphi Nosiviwe Mapisa-Nqakula banaCharles Nqakula, Lilunga lePhalamende. IKhabhinethi ivakalisa kudzabuka kwayo emndenini wakaNqakula nebangani.8.2. IKhabhinethi ivakalisa kudzabuka kwayo emndenini nasetihlotjeni teNdvuna Yetemisebenti Yahulumende Nekuphatfwa Ngoako Ramatlhodi, ngekundlula emhlabeni kwenina labekaneminyaka lenge-95 budzala, Mmatlou Elizabeth Ramatlhodi.9. Kubekwa etikhundleniKonkhe kucashwa kuya ngekucinisekiswa kweticu tabo kanye nekuvunyelwa lokufanele.1. Mnu. Mogojare Richard Seleka njengeMcondzisi Jikelele (i-DG) kuLitiko Letemabhizinisi Ahulumende; kanye2. NeMnu. Robert Moeketsa Ramasodi njengeLisekela Lemcondzisi Jikelele: Ukhicito Wetekulima, Kubakhona Kwekudla Netemphilo kuLitiko Letekulima, Temahlatsi Netinhlanti.9.1. IBhodi Yekulawula Ithrafiki Ngekubambisana Emgwacweni:a) Mk Daphline Harridene Charlotte-Ann Ewertse   Akasilo Lilunga leSigungu Lesiphetse; kanyeb) NeMnu. Thulani Matiki Norman Kgomo   Akasilo Lilunga leSigungu Lesiphetse9.2. IBhodi Yemmango Yekutjala Timali Ngekuhlanganyela:a) Mk Lindiwe Toyi   Akasuye Umcondzisi weSigungu Lesiphetse;b) Mk Sandra Beswick   Akasuye Umcondzisi weSigungu Lesiphetse;c) Mk Tantaswa Fubu   Akasuye Umcondzisi weSigungu Lesiphetse;d) Dkt. Claudia Manning   Akasuye Umcondzisi weSigungu Lesiphetse;e) Mnu. Pitsi Paul Moloto   Akasuye Umcondzisi weSigungu Lesiphetse; kanyef)  NaMk Matshepo Faith More   uphindze futsi wakhetfwa njengeSisebenti Lesikhulu Setetimali.9.3. IBhodi Ye-Ejensi Yekutfutfukiswa Kwekwakhiwa Kwetindlu:a) Mnu. Mavuso Walter Msimang   Sihlalo;b) Mnu. Maanda Emmanuel Mutheiwana;c) Mnu. Pravin Amar Singh;d) Mnu.Thuthuka Siphumezile Songelwa; kanyee) NeMnu. Nkululeko Nkosingiphile Vilakazi   Lomelele Indvuna Yetemisebenti Yahulumende.Imibuto ingacondziswa ku:Mk Phumla Williams (Libambela LaSomlomo weKhabhinethi)Tinombolo tekumtsintsa: 083 501 0139"
Sitatimende semhlangano weKhabinethi mhla ti-18 Lweti 2015,19 Nov 2015,https://www.gov.za/speeches/statement-cabinet-meeting-18-november-2015-19-nov-2015-0000,https://www.gov.za/ss/speeches/sitatimende-semhlangano-wekhabinethi-mhla-ti-18-lweti-2015-19-nov-2015-0000,"1. Kucala kwekusebenta kwetinhlelo letimcoka tahulumende1.1. IKhabhinethi iyalidvumisa Litiko Letekuhlaliswa Kwebantfu ngekunika tindlu bantfu labaphuyile ngekusebentisa umklamo Lohlanganisiwe waseDolobheni laseSavanna Wekuhlalisa Bantfu kuMasipala weSifundza saseSedibeng. Bantfu baseNingizimu Afrika labadvumile bajoyina betimboni labatsintsekako, lokufaka ekhatsi bosodolobha kanye netiphatsimandla taMasipala waseSifundzeni saseSedibeng, tapenda leto tindlu leseticedziwe ngesikhatsi tetfulwa kanye nekuhlanganyela tingadze.Kwakhiwe tindlu letilinganiselwa kuleti-18 000, kwazuza labaluphele, bantfu labanekukhubateka, kanye nemindeni leholwa bantfwana naleholwa bafati. IKhabhinethi iphindze futsi iyasemukela simemetelo lesitsi kulomnyaka lotaka litiko litakwetfula umklamo, lotawusita ekwakheni tindlu leti-60 000.1.2. IKhabhinethi iyayemukela inchubekelembili leyentiwe ngumklamo i-Tshepo 10 000, lesita ngekucedza kuswela umsebenti kwebantfu labasha eDolobheni laseTshwane. Lomklamo wetigidzigidzi temarandi lowentiwa Lidolobhakati, ngekuhlanganyela Nenyuvesi yasePitoli uhlose kucecesha bantfu labasha labangasebenti la-10 000 ngekutsi babanike emakhono nebungcweti lobudzingekako nawusungula imiklamo.Bantfu labasha nasebacedze kuceceshwa basungula tinhlangano tekusebenta ngekuhlanganyela batichube ngemphumelelo. Kute kube ngunyalo, kunetinhlangano letisebenta ngekuhlanganyela leti-190 lesetidale ematfuba emisebenti kubantfu labasha labanengi. Kwengeta, ematiko elidolobhalakati acasha labanye balabantfu labasha labaceceshiwe.1.3. IKhabhinethi iyakwemukela kwentiwa ncono kwemgwaco i-R25 (P6-1), umgwaco longemakhilomitha lange-42 lochumanisa iGauteng nesifundza saseLimpopo. Lomklamo walomgwaco, lodzabula emkhatsini weBapsfontein neBronkhorstspruit, ucashe bantfu labangetulu kwe-200. Kutawuphindza futsi kuzuze imikhakha yetekulima newetimayini lekulendzawo ngekutsi kugcugcuteleke kuhamba ngekushesha kwemaloli latfwala timphahla.2. Tincumo TeKhabhinethi Letibalulekile2.1. IKhabhinethi yabikelwa ngalamafishane Litiko Letesayensi Nethekinoloji, lelitawube libambe liviki letesayensi lemmango: Inkhundla Yetesayensi yaseNingizimu Afrika ngaphasi kwengcikitsi letsi:  kucala inkhulumiswano mayelana netesayensi  kusukela mhla ti-8 kuya mhla ti-9 Ingongoni 2015, ePitoli.Lomcimbi unika labatsintsekako baseNingizimu Afrika, bakulelivekati kanye nebalingani bemave ngemave inkhundla yekubamba tinkhulumomphikiswano kanye nekufundza ngenchubomgomo lemayelana nesayensi nemmango.2.2. IKhabhinethi ivumile kutsi i-World Maritime Day Parallel Event ye-International Maritime Organisation (i-IMO) ibanjelwe eNingizimu Afrika nga-2020. Lihhovisi Lelitiko Letekutfutsa ngako-ke litawundlulisa lesincumo seKhabhinethi kuMkhandlu we-IMO emhlanganweni lohlelwe kutsi ubanjwe mhla tinge-23 Lweti kute kube mhla ti-04 Ingongoni 2015.3. Imikhos letako3.1. Mengameli Jacob Zuma utawube amukela umlingani wakhe waseChina Xi Jinping lotawuvakasha ngekwembuso emalanga lamabili kusukela mhla ti-02 kuya mhla ti-03 Ingongoni 2015. Lokuvakasha kuhlose kuphotfula Luhlaka Lweminyaka Le-5-10 LweChina neNingizimu Afrika lolumayelana neKusebentisana lolutawucinisa kucala kwekusebenta kwetivumelwane tetfu kusukela kwaphotfulwa Simemetelo saseBeijing nga-2010. Lutawuphindza futsi lujulise luphindze lwandzise Budlelwane Bendlelalisu Lobuphelele lamave lamabili labelana ngabo.Budlelwane beNingizimu Afrika nelaseChina bumcoka ekufezekiseni luhlelo lwayo lwetentfutfuko ngekusebentisa inchubomgomo yayo yetangaphandle njengaloku yandzisa imitamo yekucalisa ngeLuhlelo Lwavelonkhe Lwentfutfuko (i-NDP), kuhlanganyela kutekulima, kutemvelo, kutekuhwebelana netimboni kanye netetimali njengaloku lelive lichuba luhlelo lwekuchubela iNingizimu Afrika embili. Buphindze futsi budale litfuba lekubuketa inchubekelembili etintfweni letikhona tekuhwebelana kanye nekusebenta ngekuhlanganyela emkhatsini waletive letimbili, kanye nekuphotfula tindzawo letinsha tekusebenta ngekuhlanganyela.3.2. Mengameli Zuma utawuhola litsimba lelitawuya kuseshini yema-21 Yengcungcutsela Yemave yeLuhlaka Lwengcugcutsela YaMhlabuhlangene lemayelana neKuntjintja kweSimo Selitulu (i-UNFCCC) kanye neSeshini ye-11 yeNgcugcutsela yeMave lasebenta njengeKuhlangana kweMave kuSivumelwane saseKyoto (i-CMP11) letawubanjwa kusukela mhla tinge-30 Lweti kuya mhla ti-11 Ingongoni 2015 lapha eParis eFrance.Tinkhulumiswano tekucocisana temave ngemave mayelana nesivumelwane lesisha lesisemtsetfweni lesitakwakha indlela yekuphendvula mayelana nekuntjintja kwesimo selitulu, lesitawucala kusebenta kusukela nga-2020 kuya embili.  Ngekuhambisana naloko kwavelonkhe lokutsandvwa iNingizimu Afrika njengelive lelisatfutfuka lelitawudzinga kwesekelwa ngemuva kwa-2020, iNingizimu Afrika itawuchubeka ivikele tinchubomgomo te-UNFCCC letisisekelo tekulingana nekwehlukahlukana.Emhlanganweni weMave lange-77 kanye neChina, iNingizimu Afrika itawuchubeka igcine iphindze icinise kubumbana kwemave lasatfutfuka kute itfole Sivumelwane saseParis lesingavuni muntfu, lesinenshisekelo lesisime kutesayensi nalesiveta litfuba lentfutfuko lemave lasatfutfuka.3.3. Mengameli Zuma utakwetfula Umkhankhaso Wetinsuku le-16 Tenshukumo Yekulwa Neludlame lolucondziswe kubomake nakubantfwana mhla tinge-25 Lweti 2015 lapha eNaauwpoort, eMahikeng ngaphasi kwengcikitsi letsi:  Angingene Nami: Sisonkhe Sichubekisela Embili iNingizimu Afrika Lete Ludlame.  Lomkhankhaso.ugutjwa njengencenye yeTinsuku Letinge-365 Tenshukumo, lokungumkhankhaso lochubekako lokhutsata kucaphela ludlame lolucondziswe kubomake nakubantfwana nekugcugcutela lowo nalowo kutsi ahlanganyele naye kulenshukumo yemnyaka wonkhe. IKhabhinethi icela bonkhe bantfu baseNingizimu Afrika kutsi bawusekele lomkhankhaso nekutsi basebentise lesikhatsi kugcugcutela imimango kanye nekuhlanganyela nahulumende ekucedzeni ludlame lolucondziswe kubomake nebantfwana - #Count me In.3.4. Lisekela laMengameli Ramaphosa utawuhola litsimba lahulumende ekucocisaneni kwabo lokubakhona njalo neNkhundla Yavelonkhe Yebahleli baseNingizimu Afrika (i-SANEF) mhla tinge-21 Lweti 2015 njengencenye yahulumende yekutinikela kanye neluhlelo loluchubekako lwekucinisa budlelwane nebetindzaba. Hulumende utawubikela bahleli ngalamafishane mayelana netindzaba letimcoka nangetinhlelo letitawkwentiwa ngaleyo ndlela bahleli batawutfola litfuba lekusho kuhulumende loko lokuyinshisekelo yabo.3.5. INingizimu Afrika itawugubha Lusuku Lwemhlaba Lwe-AIDS ngaphasi kwengcikitsi letsi -  Situkulwane Lesite i-HIV: PHAKAMA YENTA. VIKELA. KUTE   ngumkhankhaso wekutsi imimango kube khona lekwentako. Ingcikitsi yalomnyaka itsatselwe engcikitsini yaMhlabuhlangene yeLusuku Lwemhlaba Lwe-AIDS ya-2011 kuya ku-2015 letsi  Sente kutsi Kubete.  Lusuku Lwemhlaba Lwe-AIDS lwa-2015 lutawucinisa inkhulumiswano mayelana neluphawombi nekubandlululwa, kanye nekugcugcutela imimango kutsi ifinyelele ekuvikelekeni, ekwelashweni kanye nasekusekelweni.Umcimbi lomkhulu wekugutjwa kweLusuku Lwemhlaba Lwe-AIDS utawubanjelwa KwaZulu-Natali. Loku kutawuletsa umoya njengaloku iNingizimu Afrika kutawube kungiyo lemukela Ingcungcutsela Ye-21 Ye-AIDS Yemave Ngemave lapha e-Inkosi Albert Luthuli International Convention eDurban kusukela mhla ti-17 kuya mhla tinge-22 Kholwane 2016. INingizimu Afrika iyachubeka ngekuba nemphumelo ekulweni ne-HIV ne-AIDS, njengaloku seyilwandzisise luhlelo lwalelive lwekwelapha i-HIV, lapho bantfu labangetulu kwetigidzi letintsatfu balshwa ngesidzambisigciwane, lokuyintfo lenciphisa kakhulu kwendluliseka kwesandvulelangculazi kumntfwana ngunina kanye netinkhomba letincono tesifo sesifuba.3.6. IKhabhinethi igcugcutela bantfu baseNingizimu Afrika kutsi batimbandzakanye emicimbini yeZimbizo letihlelwe kulo lonkhe lelive ngesikhatsi Seliviki Letimbizo Tavelonkhe kusukela mhla tinge-30 Lweti kuya mhla ti-6 Ingongoni 2015. Letinkhundla tisita takhamuti kutsi ticocisane nemalunga eSigungu.Liviki Lembizo Yavelonkhe litawukwentiwa ngaphasi kwengcikitsi letsi:  Sisonkhe Sichubekisela iNingizimu Afrika embili  futsi sitayatisa imimango mayelana nekucala kwekusebenta kweLisu Lemaphuzu Layimfica lahulumende macondzana nekugcugcutela kukhula kutemnotfo kanye nekudala imisebenti, njengaloku kwasho nguMengameli Zuma eNkhulumeni Yakhe Lemayelana Nesimo Selive ngenyanga yeNdlovulencane 2015. Emalunga eSigungu atawuphindza futsi asebentise lelitfuba acinise kutimbandzakanye kwemmango ekusombululeni tinkinga tenhlalo letahlukahlukene, letifaka ekhata ludlame lolucondziswe kubomake nebantfwana.3.7. Ingongoni Inyanga Yekubuyisana ngaleyo ndlela iNingizimu Afrika itawugubha Lusuku Lwekubuyisana mhla ti-16 Ingongoni lapha ePort Elizabeth eMphumalanga Kapa ngaphasi kwengcikitsi letsi:  Kuvala Ligebe Lekwehlukana: Kwakha buve baseNingizimu lobuvamile lobuholela kumbuso wavelonkhe lonentfutfuko.  Lenyanga inekubaluleka lokukhetsekile esiveni ngobe ikhutsata kubuyisana, lucolo kanye nekubumbana ngekwetenhlalo lokuyintfo intsandvo yelinyenti lensha lesekelwe kuyo.IKhabhinethi igcugcutela bonkhe bantfu baseNingizimu Afrika kutsi basebentise lenyanga kutsi bafinyelele kulowo nalowo njengaloku lesive sichubeka sisebenta ngekubambisana ekwakheni sive lesibumbene nalesiphumelelako.3.8. IKhabhinethi ikhumbuta bakhokhi bentsela labangakangenise emafomu abo ekukhokha intsela anga-2014/15 kutsi lilanga lelingumncamulajucu lekuwangenisa ngumhla tinge-27 Lweti 2015. IKhabhinethi ibonga bonkhe bakhokhi bentselo ngekuhlanganyela nahulumende ekunikeni ummango tisitakalo letidzingeka kakhulu letisa ekwenteni ncono timphilo tetinkhulungwane temimango lekhona kulo lonkhe lelive.3.9. IKhabhinethi ihalalisela Litiko Lekuntfutfukiswa Kwetenhlalakahle mayelana ne-Gender-Based Violence Command Centre (i-GBVCC) ngekuwina Umklomelo Wemhlaba wonkhe Wekuba Sikhungo Sekutsintsana Ngetincingo Lesiphuma embili lebewulapha eLas Vegas, eMelika ngaLesine ti-5 Lweti 2015. I-GBVCC isikhungo setincingo lesisebenta busuku nemini siletsa lusito lwekusekela nekululeka labo lavelelwe ludlame lwebulili. Lena ngulenye yetindzaba letimnandzi lekhombisa kutsi hulumende uyanakekela futsi utimisele ekulweni nekucedza ludlame lwebulili3.10. IKhabhinethi ihalalisela baka-Eskom ngekusebenta tinsuku leti-100 ngaphandle kwekuncamula emandla agezi (kucisha gezi ngenhloso yekuwonga). I-Eskom ifinyelele kulomgomo ngaLesibili, mhla ti-17 Lweti 2015. Letinsuku leti-100 tekungatsikameteki kwagezi akusho kutsi sekufanele sidzembesele. Esikhundleni saloko, iKhabhinethi icela imimango kutsi ichubeke ilandzele tingenelelo tekonga emandla agezi.3.11. IKhabhinethi ihalalisela labo emagama abo lanyulwe kutsi bangene Umklomelo WaseNingizimu Afrika Wa-2015 Wetemidlalo lotawubanjwa mhla tinge-22 Lweti 2015 eSand du Plessis Theatre eMangaung, eFreyistata. Lemiklomelo letawubanjelwa ngaphasi kwengcikitsi letsi:  Kuphuma Ngemalengiso akusho kuba ncono kepha kusho kwenta kancono,  kugubha iminyaka le-10 yekunaka nekuhlonipha lowo nalo kanye nemacembu laphume ngemalengiso enkhundleni nangephandle. Bantfu baseNingizimu Afrika bayagcugcutelwa kutsi basekele lomcimbi ngekutsi bavotele Inkhanyenti Yetemdlalo Yemnyaka wa-2015.4.  Lokushiwo yiKhabhinethi mayelana netindzaba letimcoka eveni4.1. IKhabhinethi isho ngalivi linye naMengameli Zuma kanye nemmango wemave ngemave ekusoleni kakhulu kuhlasela kwemaphekula lokusandza kwenteka eBeirut (eLebanon) eBaghdad (e-Iraq), eYola  (eNigeria) kanye naseParis  (eFrance), lokuholele ekutseni kuphume imiphefumulo lete licala kanye nekucekelwa phasi kwemphahla. INingizimu Afrika ime icinile ekusoleni kwayo konkhe kuhlasela lokucondziswe kubantfu bemmango labangati lutfo isaphindza isasho leme kuko kutsi buphekulasikhuni nome ngabe baluphi luhlobo futsi bentiwa ngubani, ngeke bucolelwe.4.2. IKhabhinethi iyakweseka kwenta kweLikomidi Lahulumende Letindvuna Lekuswelakala Kwemanti Nesomiso kunciphisa umphumela lomubi wesomiso kanye nekugcugcutela imimango kutsi isebentise emanti ngekuwongela likusasa.Hulumende sewengete tigidzi letinge-R96,6 kuleto takucala letinge-R352,6 etigidzi letibekelwe eceleni kutsi tisekele imitamo yalelive yekulwa nesomiso. Loku kufaka ekhatsi kutsengwa kwemaloli emathangi emanti lange-45 kute aletse emanti kuleto tindzawo letitsintsekile, kugujwa kwemigodzi yekudvonsa emanti, kongiwa kwemanti nekulawula kufuneka kwawo, kanye nekungeta imitfombo lapho kudzabuka khona emanti.Litiko Letekutfutfukisa Kwetindzawo Tasemaphandleni Netingcuku Kutemhlaba kuleto tindzawo letitsintseke kakhulu litawuvumela kususwa kwemfuyo iyiswe emhlabeni wahulumende lapho kusanemadlelo khona lancono. Kwengeta kuloko, Litiko Letebusa Ngekubambisana Netendzabuko selichumane nabosodolobha kutsi kucale kusetjentiswe tinyatselo letahlukahlukene tekonga emanti ngaphasi kwekuholwa Litiko Letemanti Nekuhanjiswa Kwekungcola.Loku kufaka ekhatsi imikhawulo yemanti; kweluswa kwekutsi iyagcinwa yini imikhawulo yemanti; kusetjentiswa kwetigwebo lapho kudzingeka khona, kubeka embili kulungiswa kwetindzawo letivutisa emanti; kusetjentiswa kwemathekinoloji longa emanti njengemathoyilethi lasebentisa emanti lamancane, kukhongotela emanti emvula kanye nekusebentisa emanti lamphunga nakuniselwa.4.3. Mengameli Jacob Zuma uhole litsimba laseNingizimu Afrika kuNgcungcutsela Yebaholi be-G20 e-Antalya eTurkey kusukela mhla ti-15 kuya mhla ti-16 Lweti 2015. Ingcikitsi yalengcungcutsela bekukadze kubukhukhulelangoco, kutjala timali kekucala kusebentisa. Live laseNingizimu Afrika lisemkhatsini wemave lange-51 lasayine Sivumelwane Sekuntjintjiselana Ngekutentekela Ngelwatiso Lwentsela lapha eBerlin eGermany ngeMphala 2015. Emave atawucala antjintjiselane ngelwatiso nga-2017, lokuyintfo letawuciniswa ngumtsetfo njenganyalo losasePhalamende. Mengameli Zuma wakwemukela kuphotfulwa kwetintfo lekumele tentiwe leti-15 temklamo we-G20/Inhlangano Yetekusebenta Ngekubambisana Kutemnotfo Nentfuntfuko Nekuntjintja Kwenzuzo, lebetikadze timcoka ekucinisekiseni kutsi imalingena yemave ase-Afrika aseningizimu neSahara  iphatfwa ngalokufanele.4.4. Emalunga Omkhandlu Wetindvuna we-Southern African Customs Union (i-SACU)  ahlangana mhla ti-11 Lweti 2015 lapha eWindhoek eNamibia ngembi kwekubekwa ngalokusemtsetfweni kwenhlokohhovisi ye-SACU kanye nekucocisana ngalokungekho emtsetfweni kweTinhloko tembuso te-SACU kanye naHulumende. Lomkhandlu wasebentisa lelitfuba kutsi ucabange ngemphumelelo leyentiwe mayelana neLisu Lemaphuzu Lasitfupha kusukela kumhlangano wawo wekugcina kanye nekugcizelela kabusha kutinikela kwawo ku-SACU. Lomkhandlu wavumelana ngekutsi i-SACU kufanele kutsi isuke ekwabelananeni ngemalingena iye kutichamukelo tetentfutfuko letitawusekela kuhlangana kulesifundza. Emalunga aphindza futsi amukela libalave kanye nelisu lekusebenta macondzana nengcungcutsela letawubanjwa ngeNhlaba 2016.4.5. IKhabhinethi iyayemukela Imiphumela Yekuhlolwa Kwemabhuku Ya-2014-15 yahulumende wavelonkhe newetifundza. Lombiko ukhomba intfutfuko lengantjintji cishe kuto tonkhe tinhlangotsi temiphumela yahulumende wavelonkhe newetifundza. Lombiko ukhomba indlelamkhuba lesimeme mayelana nekuphatsa lokuhle kanye nekuphatfwa kwetimali lokuhleCabine kantsi loko kucinisekisa kuphatsa lokuhle njengaloku ematiko lamanyenti atfole imibiko yetimali lete emacashati. Lentfutfuko ikhombisa futsi kutsi hulumende usebenta kamatima kucinisekisa kutilandza kuto tonkhe tindzawo temsebenti wakhe.Nanome kukhona lentfutfuko, hulumende uncume kutsi utawuchubeke asekele lawo matiko lanemibiko lengasimihle kanye nekucinisekisa kutsi wonkhe hulumende usebenta ngalokusezingeni lelisetulu.4.6. IKhabhinethi iyakwemukela kukhetfwa nguMengameli Zuma kweLijaji Mandisa Muriel Maya njengeLisekelamengameli Wenkantolo Lenkhulu Yesicelosikhalo ngekulandzela sigaba se-174(4) seMtsetfosisekelo waseRiphabhliki yaseNingizimu Afrika wa-1996 kanye naJustice Nonkosi Zoliswa Mhlantla njengelijaji leNkantolo yeMtsetfosisekelo ngekulandzela Sigaba se-174(3) seMtsetfosisekelo waseRiphabhliki yaseNingizimu Afrika wa-1996.Lokukhetfwa kucinisa kutinikela kweNingizimu Afrika mayelana nekulingana kwebulili ezingeni lelisetulu kantsi loko futsi kuchubela embili luntjintjo kutebulungiswa. IKhabhinethi iyawahalalisela omabili lamajaji iphindze futsi iwafisele lokuhle emsebenti wawo lobaluleke nakangaka kuTebulungiswa taseNingizimu Afrika.4.7. IKhabhinethi ihalalisela Dkt. S thembile Ngidi locophe umlandvo ngesikhatsi aba ngulomsikati lomnyama wekucala losati semhlata waKwaZulu-Natali lotfole ticu temfundvo takhe eKolishi Letekwelapha laseNingizimu Afrika aphindze futsi abe wesibili kulelive.4.8. IKhabhinethi ihalalisela umenti wemafilimu waseNingizimu Afrika Reina-Marie Loader idokhumentari yakhe letsi  Horn  lezuze imiklomelo leminyenti, lokufaka ekhatsi kukhetfwa kwayo kuMklomelo Wekongiwa Kwabhejane 2015 ngaKholwane kumkhakha we-Best Awareness, Education and Funding, yazuza umklomelo i-Best Conservation Film ku-2015 International Film Festival eNew York City, eMelika.4.9. IKhabhinethi ivakalisa kudzabuka kwayo kumndeni nakubangani beLisekela Lendvuna Yetemanti Nekuhanjiswa Kwekungcola, Mk Pamela Tshwete, ngekushonelwa ngunina, Mk Ruth Nomzi Zondeki.4.10.  IKhabhinethi ivakalisa kudzabuka kwayo kuhulumende waseNew Zealand, umndeni bangani kanye nakuNyonyana Yelicembu Lemboco yaseNew Zealand ngekushona kwesihlabani selibhola lembhoco, Jonah Tali Lomu, lobe nelifutse lelikhulu kulomdlalo.5. Kubekwa etikhundleniKonkhe kucashwa kuya ngekucinisekiswa kweticu tabo kanye nekuvunywa lokufanele.5.1.  Kunwetjwa kweNkontileka ibe minyaka lesihlanu yaMnu. Maswahle Diphofa   Umcondzisi Jikelele (i-DG): Litiko Letemisebenti Yahulumende Nekuphatsa. 5.2. Kunwetjwa kweNkontileka ibe tinyanga leti-12 taMk Nonkululeko Sindane   I-DG: Litiko Letebulungiswa Nekutfutfukiswa Kwemtsetfosisekelo.5.3. Umnu. Livhuwani Tommy Makhode njengeLisekela leMcondzisi Jikelele: Institutional Planning and Support kuLitiko Letesayensi Nethekinoloji5.4. Umnu. Rory Gallocher njengeSisebenti Lesikhulu se-Social Housing Regulatory Authority.5.5. Dkt. Pradish Rampersadh njengeMcondzisi weSigungu lomusha weMkhandlu waseNingizimu Afrika weTingcweti Tesayensi.5.6. Umnu. Mark Barnes njengeMphatsi Lomkhulu weTemaposi aseNingizimu Afrika5.7. Ibhodi yeLibhange Lentfutfuko Yemave lase-Afrika lengaseNingizimu:i. Umnu. Jabulani Philip Moleketi   (uphindze futsi wakhetfwa futsi unguSihlalo);ii. Umnu. Msokoli Frans Baleni   (uphindze futsi wakhetfwa futsi uLisekela laSihlaloe);iii. Mk Martie Janse van Rensburg   (Ungumcondzisi longasilo lilunga leSigungu Lesiphetse);iv. Mk Malijeng Theresa Ngqaleni   (Ungumcondzisi longasilo lilunga leSigunhgu Lesiphetse); kanyev. Na-Mk Kameshni Naidoo   (uphindze futsi wakhetfwa kepha unguMcondzisi longasilo lilunga leSigungu Lesiphetse).5.8. Ibhodi yaseNingizimu Afrika yeNhlangano Yemshwalensi Webungoti Lobukhetsekile Lenemkhawulo:i. Mk Margaret Octavia Ndlovu   (uphindze futsi wakhetfwa kepha unguMcondzisi longasilo lilunga leSigungu Lesiphetse); kanyeii. Na-Mk Bulelwa Mnkangisa   (uphindze futsi wakhetfwa kepha unguMcondzisi longasilo lilunga leSigungu Lesiphetse).Imibuto ingacondziswa ku:Mk Phumla Williams (Libambela laSomlomo weKhabhinethi)Tinombolo tekumtsintsa: 083 501 0139"
Sitatimende Semhlangano WeKhabhinethi Wamhla ti-9 Ingongoni 2015,11 Dec 2015,https://www.gov.za/speeches/statement-cabinet-meeting-9-december-2015-11-dec-2015-0000,https://www.gov.za/ss/speeches/statement-cabinet-meeting-9-december-2015-11-dec-2015-0000,"1. Kucala kwekusebenta kwetinhlelo letimcoka tahulumende1.1. IKhabhinethi yemukele kusayinwa kwetivumelwane letinge-26 letilinani letigidzigidzi letinge-R94 ngesikhatsi Sekuvakasha Lokusemtsetfweni lokusandza kwentiwa nguMengameli Xi Jinping waseChina. Letivumelwane letisayiniwe tifaka ekhatsi tigidzigidzi leti-R12 tekwakha sakhiwonchanti sekukhicita timoto eNingizimu Afrika, Emadola aseMelika (i-US$) lasigidzi lesinge-$500 esisetjentiswa semalimboleko lecondziswe ku-Eskom yekutfutfukisa sakhiwonchanti kanye nesigidzigidzi semadola aseMelika lange-$2.5 semali lecinisekisiwe yeTransnet levela eBhange Lekutfutfukisa laseChina.  Njengencenye yeMhlangano we-2 weLubanjiswano lweChi ne-Afrika (i-FOCAC), Mengameli Xi Jinping wetsembise sigidzigidzi semaDola aseMelika lange-$60 sekutfutfukisa i-Afrika.Kwemukelwa kweSivumelwano neLuhlelo Lwekusebenta lolusha (2016-2018) e-FOCAC kuyahlanganisa kubuye futsi kucinise lobudlelwane lobukhulako lobusemkhatsini we-Afrika neChina, lokutawuvula ematfuba lamasha ekuhweba nelutjalomali lokutawusita kubanga kutsi kukhule umnotfo.Umnotfo uchubekile watfola kwesekelwa ngekwemnotfo ngebaka-BMW eNingizimu Afrika labamementele lutjalomali lwetigidzigidzi leti-R6 kusakhiwonchanti sabo lesiseRosslyn, ePitoli, lesibufakazi bekusebentisana lokusemkhatsini webhizinisi nahulumende, kanye nendzima ledlalwa yibhizinisi ekutfutfukiseni umnotfo.1.2. NgaLesibili, mhla ti-8 Ingongoni, Mengameli Zuma unike takhamuti taseNingizimu Afrika kanye nebekuchamuka emaveni angaphandle labahloniphekile Imiklomelo Yesive labafake ligalelo ekutfutfukisweni kwebantfu. Lemiklomelo Yesive asikhatsi lesikhulu sekubuyeketa, sekugubha umkhosi kanye neligcabho lebantfu betfu. Bagubha umkhosi wekuzuza kwebantfu, kutinikela kwebantfu kanye nemitabo yebantfu leyenta live letfu kutsi libe yindzawo lencono. Siyabahalalisela lababo laklonyeliswe leMiklomelo Yavelonkhe yanga-2015.1.3. IKhabhinethi icela bonkhe bantfu baseNingizimu Afrika kutsi basebentise emanti ngekuwonga. Loku kukwesekela tinyatselo letinyenti letitsetfwe kute kutsi kuncishiswe kweswelakala kwemanti, lokubhebhetseliswe ligagasi lekushisa lelive lelihlangabetene nalo kulamaviki lendlulile. Nanoma nje timvula letisandza kuna kuletinye tincenye talelive tiletse kuhhamuleka, kweswelakala kwemanti kulelive kuyachubeka nekuba yinsayeya mbamba futsi kudzinga kutsi sonkhe sisebentise emanti ngekuwonga nangalokunesibopho.  1.4. IKhabhinethi ivakalise kubonga kubo bonkhe bantfu baseNingizimu Afrika ngekutsi bahlanganyele kuMkhankhaso Wemalanga la-16 Ekulwa Nebudlova Lobentiwa kuBomake neBantfwana, laphele itolo. Lucwaningo lwakwamuva lukhombisa emanani lamakhulu etehlakalo letinsha tekungenwa yisandvulelangculazi (i-HIV), ikakhulu kubomake labasesebancane nemantfombatana e-Afrika labasemkhatsini weminyaka yebudzala le-15 nalenge-24.Bantfu baseNingizimu Afrika bakutsatwa kutsi bachubeke nekulwa kwabo kube kwa-onkhe emalanga njengencenye yemklamo we#365 Days Campaign Wekulwa Nebudlova Lobentiwa kuBomake neBantfwana kanye nemklamo we- #CountMeIn lochubekela emnyakeni lotako.Ngalomkhankhaso we-#365 Days Campaign kanye ne-#CountMeIn, lelive lifanele kutsi lichubeke ligcogce emalunga emmango, ikakhulu emadvodza, kutsi abambisane nahulumende ekubukaneni nalolubhubhane.Kusibopho sesive, semuntfu ngamunye nangekubambisana, kutsi kuvinjwe kwandza kwaleligciwane ngekutsi sinakekele temphilo yetfu kanye nentalabanye.1.5. IKhabhinethi iyayitfokotela inchubekela embili leyentiwe nguMkhandlu Welucwaningo Lwetesayensi Netimboni (i-CSIR)  ekwenteni inchubo yekukhicita emasotja emtimba e-HIV kulokuphilako.Loku kusondzeta imboni yetemphilo dvutane kakhulu nemakhambi ekwelapha ekuvikela langabiti kakhulu. Lapho lelive lisashikashikeka nekutfola likhambi lekwelapha i-HIV nengculazi (i-AIDS, bantfu baseNingizimu Afrika baseselindzeleke kutsi baye emacansini ngalokuphephile baphindze futsi bagcine imitsetfomgomo ya-ABC (Ungayi emacasini, Yetsembeka kanye neKufaka ikhondomu) yekuvikela tehlakalo letinsha tekungenwa ligciwane.1.6 IKhabhinethi incoma bonkhe bafundzi, titjudeni, bothishela, bothishela basemanyuvesi, tikolwa kanye netikhungo temfundvo lephakeme ngekuphetsa  umnyaka wekufundza loyimphumelo, nanoma nje kube netinsayeya lekuhlangabetwene nato ekuhambeni kwemnyaka. IKhabhinethi futsi ibafisela lokuhle eluhlolweni lwabo lolutako labo labavuma kuhlehlisa tinhlolo tekuphela kwemnyaka batihlelela kutsi tibhalwe nga-2016.   1.7 Litiko Letekutfutfukiswa Kwetenhlalakahle, libambisene neLitiko Letekuvikela ne-Ejensi Yekutfutfukisa Lusha Yavelonkhe (i-NYDA),  litawumba Inkhomfa Yelusha Yavelonkhe ye-6. Lolu luhlelo lwekutfutfukisa baholi belusha lolufuna kugucula indlela yekutiphatsa, timongcondvo kanye nekuhlomisa lusha ngematfuba labangawasebentisa. Lenkhomfa iphindze futsi isite ngekulandzelela nefundzisa bafana labancane mayelana nekutsi bakhule babe ngemadvodza labenta bomake ligugu babuye futsi babahloniphe.1.8 Sivumelwano lesihlanganyelwe lesisayiniwe lesisemkhatsini weNdvuna Yetemfundvo Lephakeme neKucecesha Indvuna, Dkt. Blade Nzimande, nebahlanganyeli be-BRICS   iBrazil, iRussi, i-India neChina   sihlose ekwakheni luhlakamsebenti lwekubambisana kutemfundvo eskhatsini lesitako.Lesivumelwane sifaka ekhatsi imfundvo jikelele, indlelalisu yenchubomgomo yetemfundvo, Emakolishi Ekufundzela Umsebenti (TVET) netemfundvo lephakeme. Emakolishi e-TVET anemandla ekuvula ematfuba etemnotfo ebantfu bentfu labasesebancane, kube kubukwana nensayeya yekungacashwa, kungalingani nebuphuya lobukhatsata imimango.Lesivumelwane, lesitawuphucula lizinga lekufundzisa nemfundvo yabothishela, siphindze futsi sente kutsi emanyuvesi e-BRICS esekele imiklamo yelucwaningo yelubanjiswano, ikhutsate tinhlelo telubanjiswano emazingeni e-postgraduate, doctoral newe-postdoctoral kanye nekushicelelwa ngekubambisana imiphumela yetesayensi. 1.9 Litiko Letesayensi Netheknoloji langenisa Umhlangano Wetesayensi YaseNingizimu Afrika ngaphansi kwengcikitsi:  Kulumeka tingcoco mayelana netesayensi .  Angetulu kwe-45 emave lahlanganyela kutinkhulumomphikiswano letimayelana nekuchumana kwesayensi, itheknoloji, kwenta lokusha kanye nemmango ikakhulu engcikitsini yetekutfutfuka. Lomhlangano wabuye wacinisa budlelwane betendlelalisu yetesayensi yaseNingizimu Afrika, itheknoloji nekwenta lokusha.1.10 INingizimu Afrika itawumelelwa kuMkhandlu Wetinhlangano Letibukene Netaselwandle. Lesi sinyatselo lesikhulu sekuzuza emandla lakhona kulelive kanye newalelivekati emkhakheni wetaselwandle.Lenhlangano inesibopho sekwemukela tincumo etindzabeni tetelwandle temhlaba, kusukela kuMnotfo Waselwandle, imitamo yekutakula kanye netindzaba tekuphepha nekuvikeleka elwandle.Kuhlanganyela kwalenhlangano kutawusita luhlelo lwahulumende ekuvuleni emandla etelwandle alelive ngekweNdlelalisu yeMnotfo weBlue Oceans ne-Operation Phakisa, lehlose kwakha imisebenti lengetulu kwesigidzigidzi nga-2033. 1.11 Umbutfo Wetekuvikela Wavelonkhe waseNingizimu Afrika kuleliviki leliphelile ucale inchubo  yekuphucula Siteshi Semphi Yaselwandle Sihlenge saseSalisbury eDurban kutsi sibe sikhungo setemphi yaselwandle lesisebenta ngalokuphelele. Kuphuculwa kwalesikhungo kutawenta kancono emakhono etekuvikela kuphindze futsi kufake ligalelo ekutfutfukiseni umnotfo waselwandle.1.12 Litiko Letemphilo, libambisene neSoul City neTimes Media, letfule ishaneli yetemphilo neyendlela yekuphila i-The Good Life Network ku-DStv shaneli-199. Leshaneli iniketa, kutijabilisa lokwehlukahlukene nekudlanchanti lokunemaseko lamatsatfu kwasekhaya, temphilo nemtimba locinile, emalungelo eluntfu, temacasi telusha, i-HIV nesifo semaphaphu (i-TB), kanye nemalungelo ebatsengi newebulili. IKhabhinethi imema bantfu baseNingizimu Afrika kutsi bayibukele leshaneli.2. Tincumo teKhabhineti letibalulekile2.1 IKhabhinethi ikuvumile kushicilelwa kweMtsetfo Lodzingidvwako lomayelana neMshwalwensi Wetemphilo Wavelonkhe (i-NHI) weNingizimu Afrika, kutsi ummango uphawule ngawo. Le-NHI iyincenye lenkhulu yahulumende yekulungiswa kwemkhakha wetemphilo.  Lenchubomgomo ihlongota likhono lahulumende lekuniketa tinsita tekwelashwa kubo bonkhe labavakashela tikhungo takhe. Itawutfola imali emalini lehlanganisiwe lekutawuphindze futsi kwentiwe kutsi iytfolwe nangulabasebenta ngetimphilo bangasese labafuna kuhlanganyela kulesikimu. Naseyiphetsiwe, lenchubomgomo itawetfulwa eminyekeni lemitsatfu futsi igcile kakhulu ekutsini icale etindzaweni letingatfoli tinsita.Indvuna Yetemphilo, Dkt. Aaron Motsoaledi, lamuhla utawukhuluma nebetindzaba mayelana nekwetfulwa kwe-NHI.2.2 IKhabhinethi iyivumile Inchubomgomo Lehlanganisiwe Yekutfutfukisa Bokhewana (i-ECD).Lenchubomgomo yentiwa ngekubonisana nalabanye labatsintsekako kulomkhakha. Ummango wabonisana ngayo ngeNdlovana 2015.  Lenchubomgomo ye-ECD lehlanganisiwe itawucinisekisa kutsi bonkhe bantfwana labancane kanye nebanakekeli babo bayakhona kufinyelela tinsita te-ECD letiphelele kusukela ekucaleni bate baye kuLibanga R. Lenchubomgomo ichubela lensita kubantfwana labaneminyaka lesiphohlongo labanebulukhunu bekukhula. Lenchubomgomo iyachubeka iniketa luhlakamsebenti lwekulandzelela nekuhlola kucinisekisa kutsi ifezekiswa ngalokuyimphumelelo kubo bonkhe bantfwana ngekunganaki buhlanga, bulili noma inkholo.2.3 IKhabhinethi iwuvumile Umtsetfo Lodzingidvwako lomayelana Nemalungelo Ebantfu Labaphila Nekukhubateka kanye neSimo Sekufezekiswa kwawo. Loku kuhambisana neMigomo Yekutfutfukisa Lechubekela Embili Ngalokungenamkhawulo lefaka ekhatsi labakhubatekile, leyemukelwa nguMhlangano Jikelele Wamhlabuhlangene (i-UN)  (i-UNGA) ngeNyoni 2015.Lenchubomgomo itawusheshisa tingucuko kanye nekulungisa mayelana nekufaka ekhatsi ngalokuphelele, kuhlanganisa kanye nekulingana kwebantfu labakhubatekile.2.4  IKhabhinethi ikuvumile kushicilelwa kweNchubomgomo Yekuhanjiswa Kwendle Yavelonkhe kute kutsi ummango uphawule ngayo. Lenchubomgomo ibeka inhlalakahle yebantfu ekutfutfukeni lokubalulekile ngekwenta kutsi kube khona kusimama emkhatsini wekwabiwa kwemitfombolusito yekwesekela lutjalomali emazingeni laphakeme etinsita, inikete tinsita kumakhaya langatfoli tinsita, ibe futsi igcina esimeni lesifanele iphindze futsi ilungise takhiwonchanti tekuhanjiswa kwendle letikhona.2.5 IKhabhinethi ikuvume kutsi kwetfulwe ePhalamende yaseNingizimu Afrika Umbiko we-5 Wesikhatsi Lesibekiwe (2009-2014) lomayelana neKufezekiswa Kwenkhomfa lemayelana Nekupheliswa kwato tonkhe Tinhlobo Telubandlululo lolwentiwa kuBomake. Lombiko uniketa sibutsetelo sekusebenta ngemphumelelo kwemitsetfo, tinchubomgomo netinhlelo letifezekisiwe nekugcamisa lokuzuzwe ngulelive ekuhlonyisweni kwabomake nekulingana ngebulili. Lombiko uphindze futsi ubeke kutsi kusesenetinsayeya letingaphelimandla netihibe ekulweni kuncotjwe kungalingani kanye nelubandlululo kulelive.2.6 IKhabhinethi ikuvumile kushicilelwa kweLuhlaka lweLisu Lekusebenta Lavelonkhe leKulwa Nelubandlululo, Kubandlulula ngekwelibala, Kutondza bachamuki kanye neKungabeketelelani Lokuphatselene nako, kute kutsi ummango uphawule ngalo.Loluhlelo luyindlelalisu yavelonkhe lehlanganisiwe nalehlelekile lekuhloswe ngayo kutsi kuliwe nekubandlulula futsi kwakhiwe iNingizimu Afrika yentsandvo yelinyenti mbamba lengabandlululani futsi nalengabandlululani ngekwebulili.Luniketa luhlakamsebenti lwetinyatselo letichumene naletichubekela embili ngalokungenamkhawulo letifanele kutsi titsatfwe ngulelive lonkhe liphelele libukane nemshiyandvuku welubandlululo nekubandlulula ngekwelibala.Loku kusita iNingizimu Afrika kutsi ihlangabetane netibopho tayo temave emhlaba, tesigodzi netavelonkhe, ikakhulu Sifungo saseDurban neLuhlelo Lwekusebenta lolwemukelwa yi-UN kuNkhomfa Yemhlaba lwekulwa neLubandlululo nga-2001.2.7  IKhabhinethi yatiswa ngenchubekela embili yeluhlelo lwekuntjintjela ekusakateni ngekwedijithali. Ikuvumile kucala kwesikhatsi lesifishane lapho khona tinkhomba tekusakata ngekwedijithali ne-analogi kutawusebenta kanyekanye ngembi kwekutsi kucishwe i-analogi eNingizimu Afrika mhla lu-1 ngeNdlovana  2016.Kusuka ekusakateni ngekwe-analogi kuyiwe kutinsita tekusakata ngekwedijithali kukhulula emagagasi emsakato wemoya ladzingeka kakhulu lafanele tinsita letihambako letisebenta ngekushesha. Loku kutawukhuphula lizinga lekucudzelana kwemnotfo waseNingizimu Afrika ngekutsi kwente kancono imboni yetekusakata, kucinise imboni lekhicita ema-elekthroniki, kwakhe imisebenti, kubuye futsi kwakhe lokunyenti lokucuketfwe kwendzawo nalokwehlukahlukene.2.8 IKhabhinethi yatisiwe ngalokutfolwe nguMbiko  Wetesayensi, Tinkhomba Tekwenta Lokusha Netetheknoloji WaseNingizimu Afrika wanga-2014  kanye netindlela letikhona ekusebenteni kwenchubo Yalokusha Yavelonkhe (i-NSI), lokukhishwa njalo ngemnyaka nguMkhandlu Webaluleki Wavelonkhe Kutekwakha Lokusha.Lombiko usebentisa tinkhomba letibalulekile kuhlola kusebenta neligalelo lelifakwa yi-NSI etintfweni tavelonkhe letihamba embili letibekwe kuLUhlelo Lwekutfutfukisa Lwavelonkhe (i-NDP) nalamanye emadokhumenti enchubomgomo lafaka ligalelo ekutfutfukiseni umnotfo netenhlalo. 2.9 IKhabhinethi ikuvumile kuhlelwa kabusha kwetigodzi tamantji kute kutsi tisebente kancono eLimpopo naseMpumalanga, kanye nesikhundla seNkantolo Yamantji yaseLephalale njengesihlalo seDivishini yeLimpopo yeNkantolo Lephakeme, njengesilungiso sesikhashana kute kube ngulapho sekwakhiwe sihlalo lesehlukile sendzawo salomphelo saleDivishini.Lokuhlelwa kabusha kwenkantolo yesigodzi yamantji kanye netindzawo letingaphasi kwalamaDivishini eNkantolo Lephakeme kuyincenye yekulungiswa kwalenchubomgomo lekuhloswe ngayo kutsi ilungise umshiyandvuku loko lokungesibo bulungiswa bendzawo besikhatsi lesendlulile. Kuphindze futsi kube yincenye yesibophelelo lesikhulu seluntjintjo lsekwenta kancono kufinyelela bulungiswa, lokuhambisana neMtsetfosisekelo waseNingizimu Afrika wanga-1996.2.10 IKhabhinethi iwuvumile umbiko lomayelana nenchubekela embili macondzana nekufezekiswa kweticondziso temtsetfo teKhabhinethi eLimpopo ngekwemibandzela yeSigaba 100 (1) (a) seMtsetfosisekelo.IKhabhinethi ikuvumile kususwa kweSigaba100 (1) (a) mhla tinge-31 Indlovulenkhulu 2016 kulamatiko aseLimpopo lalandzelako: Temphilo; Tekutfutsa; Temisebenti Yahulumende; Temigwaco Nesakhiwonchanti neTemafa.IKhabhinethi iphindze yavuma kususwa ngalokunembandzela kweSigaba 100 (1) (a) kuTemfundvo kute kuvulele Umgcinimafa Wesifundza indlela yekutsi afezekise ngemphumelelo Sigaba 18 seMtsetfo Wekulawulwa Kwetimali Tesive, 1999 (Umtsetfo 1 wanga-1999) kuLitiko Letemfundvo laseLimpopo, ngekwelekelelwa litiko letemfundvo lavelonkhe.IKhabhinethi itivumile leticondziso letilandzelako kuNdvuna Yesifundza nebaphatsisatiko (abo-MEC) beteTimali neTemfundvo:a) Kwengeta tisebenti kumatiko esifundza ngekutsi kufunwe tisebenti letinemakhono;b) Kuphetsa kubekwa etikhundleni kwebaphatsi labakhuli; kanyec) Nekubukana ngemandla nangemphumelelo nekwehluleka kwebaholi nenkhohlakalo.2.11  IKhabhinethi ikuvumile kutsi iNingizimu Afrika ingenise  Inkhomfa yelizinga leliphakeme Yekulwa Netidzakamiva kusukela mhla ti-11 kuya kumhla ti-12 Indlovulenkhulu 2016, letawube ingaphansi kweLubumbano Lwe-Afrika (i-AU).Loku kutawusebenta njengesikhatsi sekulandzelela seMhlangano Wekulwa Netindzakamiva weRussia ne-Afrika, lohlose kwetfula simo lesihlanganene mayelana nekubukana nelenkinga yetidzalamiva yemhlaba. Loku kutawetfulwa eMhlanganweni Lokhetsekile we-UNGA ngaMabasa 2016.Kulwa netidzakamiva letingekho emtsetfweni kuhambisana ne-NDP kantsi futsi loMhlangano utawuniketa inkhundla yekutsi kuchutjekwe kwentiwe kancono Luhlelo Lolukhulu Lwetidzakamiva Lwavelonkhe (2013-2017).2.12  IKhabhinethi imvumile kutsi Litiko Lekuhlaliswa Kwebantfu  libambisane neLuhlelo Lwekuhlaliswa Kwebantfu Lwe-UN lingenise   Tingucuko Letihola Embili eDolobheni: Inkhommfa Yetekusuka Emikhukhwini Kuyiwe Etindzaweni Tekuhlalisa Bantfu Letifaka Ekhatsi Konkhe, Letiphephile, Letimela Tonkhe Timo, Naletichubekela Embili Ngalokungenamkhawulo, ngeNdlovana 2016.Lenkhomfa yesekela kokubili i-ajenda yekutfutfukisa yavelonkhe kanye ne-ajenda yekutfutfukisa emakhaya ngekucinisa kweselwa kweMgomo we-11 weMigomo Yekutfutfukisa Lechubekela Embili Ngalokungenamkhawulo. Kwenta emadolobha lamakhulu nekuhlaliswa kwebantfu kufake ekhatsi konkhe  aphephe, emelanine netimo tonkhe futsi achubekele emnbili ngalokungenamkhawulo.Lenkhomfa yenta incenye yetingcoco letimayelana nekufezekisa i-Ajenda Yekutfutfukisa Ye-UN yangemuva kwa-2015 kanye ""ne-Ajenda Yasedolobheni Lensha  letawemukelwa yi-UN nga-2016.2.13 IKhabhinethi ivumile kutsi Umkhandlu Welucwaningo Wetekulima ungenise Inkhomfa Yemave Emhlaba Lemayelana Nelucwaningo Kutekulima Kutekutfutfukisa ye-3 ngaMabasa 2016. Lenkhomfa itawukhomba: lucwaningo lwemave emhlaba kanye nekwenta lokusha lokuhamba embili enchubeni yekwenta lokusha kute kutsi kuzuzwa kwemigomo yekutfutfukisa yesikhatsi lesitako, ikakhulu yemindeni lelimako nemimango lephuyile.3. Imitsetfosivivinyo3.1. IKhabhinethi ikuvumile kushicilelwa kweMtsetfosivivinyo Wekuhlelwa Kwendzawo Yaselwandle wanga-2015 kute kutsi ummango uphawule ngawo. Lomtsetfosivivinyo uniketa luhlakamsebenti lwekuvula emandla emnotfo waselwandle ngekukhutsata kubambisana ekuhleleni indzawo. LoMtsetfosivivinyo utawusita timiso te-Operation Phakisa lesevele tikhona. Ubonakala sengatsi utfutfukisa kusebentisana kanye nekuhleleka kwekwengamela lwandle ngalokunesibopho.  4. Imikhosi letakoMengameli Zuma utawuhola Lusuku Lwemkhosi Wekucolelana Nekubuyisana mhla ti-16 Ingongoni ePort Elizabeth, eMphumalanga Kapa ngaphansi kwengcikitsi letsi:  Kuvala kwehlukana ekhatsi: Kwakha sive saseNingizimu  Afrika lesibumbene ekubeni  sive lesitfutfukako kuvelonkhe."" Indvuna Yetakhiwonchanti Tetekuchumanisa Netinsita Teliposi, Dkt. Siyabonga Cwele, utawuhola litsimba laseNingizimu Afrika ku-UNGA kuNgcungcutsela Yemhlaba Yenhlangano Yelwatiso (i-WSIS) kusuka mhla ti-15 kuya kumhla ti-16 Ingongoni 2015, lapho khona kutawetfulwa kuma kwelive laseNingizimu Afrika, ekufakeni ligalelo Ekungabini khona Kwemaphepha WSIS+10.5. Tincumo teKhabhinethi etindzabeni letibalulekile eveni5.1. INingizimu Afrika ingenise ngemphumelelo Ingcungcutsela Yemadolobhakati Ase-Afrika ye-7 yemadolobhakati nabohulumende basekhaya base-Afrika eJohannesburg kusukela mhla tinge-29 Lweti kuya kumhla ti-3 Ingongoni 2015. Ngaphansi kwalengcikitsi:  Kulungisa likusasa le-Afrika nebantfu: ligalelo letiphatsimandla tase-Afrika tendzawo ku-ajenda-2063 weBunye be-Afrika , lengcungcutsela, ledvose baphatsidolobha laba-15 000 nemakhansela lange-500 000, ngulenye yemitamo lemikhulu kakhulu yekwakha bunye be-Afrika.Lengcungcutsela igcile ekuciniseni bohulumende basekhaya kulo lonkhe lelivekati lase-Afrika, ikakhulu kulawulwa kwetimali kanye nekutfola sisekelo lesivikelekile semali lengenako, kute kutfolwe i-Ajenda 2063   i-Afrika lesiyifunako.Lengcungcutsela yesekela imigomo ye-NDP lapho khona emadolobhakati nahulumende wasekhaya kudlala indzima lebalulekile ekutfutfukeni kwetfu konkhe.5.2. IKhabhinethi isesenelitsemba lekutsi lapho kusachubeka tingcoco tekubonisana kuNkhomfa ye-21 Yemacembu (i-COP21) kuSivumelwano Seluhlakamsebenti Lwe-UN mayelana Nekugucuka Kwesimo Selitulu (i-UNFCCC), kutawufinyelelwa kusivumelwane lesifanele nalesisibopho.Kugucuka kwesimo selitulu kuyinkinga yemave emhlaba ledzinga sisombululo semave emhlaba, lokungabukwana nako ngemphumelelo ngekwemikhakha leminyenti, ngaphansi kwekufaneleka lokubanti kwe-UNFCCC ngekutsi futsi onkhe emacembu afake ligalelo.ENingizimu Afrika, singasho ngekutigcabha kutsi sesihlelembise tinchubomgomo letinenchubekela embili, letinsha letakhako naletuphakamako, kanye nemasu ekubukana nesimo selitulu lesihlala njalo sigucuka. Letinchubomgomo tesekelwa ngumtsetfomgomo lomkhulu wekutfutfuka lokuchubekela embili ngalokungenamkhawulo, lokusisekelo seMbonchanti 2030 njengoba ubekiwe ku-NDP.5.3 Njengoba lona ngumhlangano weKhabhinethi wekugcina wanga-2015, IKhabhinethi ifisela bonkhe bantfu baseNingizimu Afrika sikhatsi semaholide aKhisimusi lesihle. Kuwo umoya walesikhatsi kanye nekuhambisana nemoya  webuntfu, iKhabhinethi imema bonkhe bantfu baseNingizimu Afrika kutsi basite labo labeswele kanye nemindeni emimangweni yabo. Sisive lesinakekelanako, lesihloniphanako futsi leseseka labo labanenhlanhla lencane. LoMnyaka Lomusha lotako utawusinika sonkhe litfuba lekutinikela kabusha ekusebenteleni likusasa lelincono lawonkhe wonkhe.6. Emavi endvudvuto6.1. IKhabhinethi yendlulisa emavi ayo endvudvuto, kulila kanye nekuvelana nemndeni nebangani baMohamed Ismail ( Issy ) Dinat, loshone ngaLesibili, mhla ti-8 Ingongoni. Kusebenta kwakhe ngekutikhandla eMzabalazweni kwaholela ekutsini kube nenkhululeko yetfu.7.  Kubekwa etikhundleniKutawuhlolwa ticu tabo bonkhe lababekwe etikhundleni kanye nekucinisekiswa lokufanele.7.1.    Ikhomishini Yelucwaningo Lwetemanti:a)    Dkt. Nozibele Mjoli (Sihlalo);b)    Phrof Sibusiso Vil-Nkomo (Lisekela Lasihlalo);c)    Phrof Aldo Stroebel;d)    Mk. Nompumelelo Msezane;e)    Dkt. Mosidi Makgae;f)    Mk. Masaccha Khulekelwe Mbonambi;g)    Mnu. Mxolisi Adolphius Cassius Ndhlovu;h)    Dkt. Ntombifuthi Patience Nala; nai)    Bameleli beLitiko Letesayensi neTheknoloji.7.2.    Ibhodi Ye-Amatola Water:a)    Mk. NN Mnqeta (Sihlalo);b)    Mnu. A Hadebe (Lisekela lasihlalo);c)    Mnu. EV Jooste;d)    Mnu. AP Le Roux;e)    Mnu. BE Hollingworth;f)    Mnu. C Mbande;g)    Mk. TF Maenetja;h)    Mk. M Nzimande; nai)    Phrof L Louw.7.3.    Tinsita Te-Ombud teBhodi Yetikimu Temmango:a)    Mnu. Vukile Charles Mehana, (uyaphindvwa kukhetfwa futsi unguSihlalo);b)    Mk. Beauty Nomhle Dambuza;c)    Mnu. Bhekumusa Gorden Dlamini;d)    Taureen Dylan Holmes;e)    Rajesh Jock;f)    Oupa Moshongoane Moshebi; nag)    Nomazotsho Yvonne Memani (uyaphindvwa kukhetfwa).7.4.    Ibhodi Ye-Ejensi Yekutfutfukisa Yavelonkhe:a)    Mk. Judy Hermans (Sihlalo);b)    Mnu. Zolile Thando Ngcakani (uyaphindvwa kukhetfwa futsi uLisekela Lasihlalo);c)    Mk. Suraya Bibi Khan (uyaphindvwa kukhetfwa);d)    Mnu. Abram Stefanus Hanekom;e)    Mk. Sebenzile Matsebula;f)    Mk. Mashila Matlala;g)    Mk. Moses Mabokela Chikane (ummeleli wahulumende);h)    Mk. Bernice Makgoro Mannya (ummmeleli wahulumende);i)    Mk. Thabitha Shange (ummeleli wahulumende);j)    Mk. Farzana Suliman Varachia (ummeleli wahulumende).7.5.    Ibhodi Yelusito Lwetemtsetfo eNingizimu Afrika:a)    Phrof Yousuf Abdoola Vawda;b)    Mnu. Nkosana Mabhuti Francois Mvundlela;c)    Mk. Thulisile Mhlungu;d)    Mk. Nonhlanhla Mgadza;e)    Mk. Marcella Naidoo;f)    Mnu. Matome Leseilane; nag)    Mk. Adila Chowan;h)    Mk. Aneline Rhoda (lelinye lilunga); nai)    Mnu. Langelihle Ezrome Mtshali (lelinye lilunga).7.6.    Kwelulwa kwekontileka yemsebenti yaMnu. Thabane Wiseman Zulu njengeMcondzisi Jikele (i-DG) kuLitiko Letemandla.7.7.    Dkt. Mmaphaka Ephraim Tau njengeLisekela la-DG (i-DDG): Kulawulwa kweTemahlatsi neMinotfo Yemvelo kuLitiko Letekulima, Temahlatsi neTinhlanti.7.8.    Mk. Kelebogile Sybil Sethibelo njenga-DDG: Kwenganyelwa kweSikhungo kuLitiko Letebuciko Nemasiko.7.9.    Mnu. Omega Shelembe njenga-DDG: Kwengamela Emabhizinisi Ahulumende Nekutfutfukiswa Netheknoloji Yelwatiso Lwetekuchumana kuLitiko  Letakhiwonchanti Tetekuchumanisa Netinsita Teliposi (i-DPS),.7.10.    Mnu. Edward Xolisa Makaya njenga-DDG: we-Afrika Litiko Letebudlelwano Nekubambisana Kwemave Emhlaba.""7.11.    Mk. Thulisile Glory Manzini njenga-DDG: Kulawula e-DTPS.Kwephetsa, iKhabhinethi yendlulisa kubonga kwayo bantfu baseNingizimu Afrika labangenise emaphepha abo ekukhokha umtselo lokwente kutsi kube nebantfu labatigidzi leti-5.94 labangenise emaphepha abo ekukhokha umtselo yebakhokhintsela labaholako.Loku kwente-11.52 wemaphesenti lasetulu kunalawo anga-2014, futsi kufaka ngesikhatsi emaphepha ekukhokha umtselo kwendlule emaphesenti lange-90 eminyaka lemitsatfu lelandzelanako.Lokwenta tintfo ngendlela lefanele kwenta hulumende kutsi akwati kwetfula tinsita letiphucula lizinga lemphilo lato tonkhe takhamuti taseNingizimu Afrika.Kulesikhatsi semaholide nemigubho, hulumende ufezekisa imikhankhaso leminyenti leyehlukene ledzinga kutsi bonkhe bantfu baseNingizimu Afrika kanye netivakashi badlale indzima yabo ekucinisekiseni kutsi lesikhatsi semaholide aKhisimusi sitfokotelwa kusimondzawo lesiphephile nalesivikelekile.IKhabhinethi imema wonkhe umuntfu kutsi asebentisane neLuphiko Lwetemisebenti Yemaphoyisa LwaseNingizimu Afrika (i-SAPS) nekutsi babike tento tebugebengu emakhaya etfu nasemimangweni. Kute kutsi kubonelelwe lokutfuteleka kwebantfu eminyeleni (yalelive), onkhe ematiko ahulumende eminyeleni yekungena kuleli atawutsi kusukela mhla ti-10 Ingongoni 2015 kuya kumhla ti-14 Bhimbidvwane 2016 elule tikhatsi tawo tekusebenta. Loku kufaka ekhatsi Litiko lebeTemphilo, Tekulima, Temaphoyisa, teLitiko Letasekhaya Imininingwane iyatfolakala ku: www.home-affairs.gov.za.Bonkhe basebentisi bemgwaco bacelwa kutsi bahloniphe imitsetfo yemgwaco, kufaka ekhatsi kuhlonipha imikhawulo yetivinini tekuhamba emgwacweni; bacinisekise kutsi timoto tabo tinguletifanele kutsi tingaba semgwacweni; bangashayeli badzakiwe babuye futsi bafase emabhandi ekuphepha. Labahamba ngetinyawo bacelwa kutsi bangafaki engotini timphilo tabo kanye netebashayeli. Ema-ejensi lacinisekisa kugcinwa kwemtsetfo atawube aphume ngalokuphelele kute abukane netephulamtsetfo.Imibuto ingacondziswa ku:Mk. Nebo Legoabe (Libambela Lasomlomo weKhabhinethi)Makhalekhikhini: 082 453 2874"
Sitatimende semhlangano Lokhetsekile weKhabhinethi mhla ti-13 Bhimbidvwane 2016,14 Jan 2016,https://www.gov.za/speeches/statement-special-cabinet-meeting-14-jan-2016-0000,https://www.gov.za/ss/speeches/statement-special-cabinet-meeting-14-jan-2016-0000,"1. Umnotfo1.1. IKhabinethi ihlangene kute icocisane ngesimo setemnotfo kanye nangetindzaba letiphatselene nebhajethi. IKhabhinethi ibone kutsi kunemaphuzu lamanengi lanelifutse emnotfweni walelive.Simo semnotfo emhlabeni wonkhe sibe ngulesibi kakhulu kuletinyanga letisandza kwendlula. Kukhula komnotfo lokuhamba kancane emhlabeni wonkhe kukhomba kutsi, kahle hle kunebutsakatsaka emnotfweni kanye nebungoti lobusetulu kumave lamanyenti lasatfutfuka, lokufaka ekhatsi nelive lase-China.Lokuvuka kwemnotfo lokulindzeleke e-USA kunawubanga kutsi kube nekwenyuka, emhlabeni wonkhe, kwemali loyikhokha nawuboleke imali. Kwehla kwemtsamo wekuhwebelana kanye nekungatinti etimakethe temhlaba tekutsenga nekutsengisa emasheya kusho kutsi kunesidzingo sekutsi tive ticine futsi tente tintfo ngekucophelela kulesikhatsi lesitako.IKhabhinethi iphindze futsi yabona kutsi kube nekuzuza lokutsite ngekuba phasi kwentsengo yawoyela longakahlutwa. Live laseNingizimu Afrika njengaloku lelive lelihweba kakhulu ngekutfumela timbiwa ngephandle, likhatsatekile ngalokuchubeka kwekwehla kwentsengo yekutsengwa kwetimbiwa.Hulumende uyachubeka ngekwakha etikwalesimo semnotfo salelive lesihlukahlukene, kantsi netinzuzo talokutfunyelwa ngephandle kuyachubeka ngekusima kakhulu kulokuyinsimbi kanye nasetintfweni letisengakaguculwa.Lokwehla kwentsengo yetimbiwa kutawuphindza futsi kubuyele esimeni sako ngekushesha. Loko kutakwenta kutsi kube nemphumela losimeme emnotfweni waseNingizimu Afrika kanye nemave amanengi abalingani betfu elivenikati lase-Afrika.Kwehla kwemandla eLirandi kuleminyaka lembalwa leyengcile kunika ematsemba lancono ekukhula kwemtsamo wetimpahla letitfunyelwa ngephandle, kanye nekuhlangana nentsengo lephasi yawoyela, kusite ekutseni kwehlise kucindzeteleka kwisikhwama semali yelive. Noma kunjalo, lokukhula lokubutsakatsaka kumave labahwebelana neNingizimu Afrika kusho kudzingeka ngendlela lephasi kwemikhicito yaseNingizimu Afrika kumave angaphandle.Simo semnotfo wemhlaba wonkhe sitsatseka njengalesinensayeya kumave lasafufusa, lokuhambisana nentsengo lephasi yetimbiwa kanye nekucina kwenchubomgomo yetemnotfo eMelika lokuyintfo leletsa kucindzeteleka kulutjalotimali nekukhula lokulindzelekile. Loku kubange kutsi kube nekungatinti lokukhulu kutimakthe temhlaba tekutsenga nekutsengisa emasheya.Lirandi laseNingizimu Afrika, lelisemkhatsini wetimali temave lasafufusa lekuhwebelana ngato kakhulu, lishayeke kakhulu kulamaviki lengcile.Kulesimo semnotfo wemhlaba wonkhe lesimatima, lapho onkhe emave ebukene netinsayeya letimatima, Ikhabhinethi isicinisekisile sidzingo sekutsi hulumende angenelele ngezikhatsi lezithize  kanye nangekutsatsa sincumo sekubuyisa litubane lekukhula kwemnotfo.1.2. Luhlelo Lwekutfutfukisa Lwavelonkhe (i-NDP) luniketa letinyatselo tekungenelela. Hulumende utawufinyelela kubalingani, ikakhulu betemabhizinisi netinhlangano tebasebenti, kute kwakhiwe lokutawuvunyelwana ngako macondzana nalokutawukwentiwa ngekuhlanganyela kute kusimamiswe umnotfo, kwakha kutsembeka, kwenyusa lizinga lelutjalotimali nekubuyisela iNingizimu Afrika endleleni yekukhula lokungukhukhulelangoco kutemnotfo. Inkhulumo Yebunjalo Belive mhla ti-11 Indlovana itawuchaza ngalowo msebenti.1.3. IKhabhinethi yesekele tinyatselo letimatima tekubuyisa indlela lesimeme yetimali tahulumende, ngekubuka lesimo lesibutsakatsaka setemnotfo wemhlaba wonkhe kanye nemphumela waso lapha kulelive. Indvuna Yetetimali Pravin Gordhan utawuchaza leto tinyatselo ngesikhatsi etfula ibhajethi yavelonkhe mhla tinge-24 Indlovana 2016.2. Kusitwa ngetimali Kwemfundvo LephakemeIKhabhinethi itivumile tichibiyelo kuluphakelo lwebhajethi yavelonkhe letitawugudluta imali kute kusitwe emanyuvesi ngetimali ngaphandle kwekuphula imikhawulo yencitfomali lemenyetelwe phambilini.Mengameli Jacob Zuma neNdvuna Yetemfundvo Lephakeme Nekucecesha Blade Nzimande basandza kusho kutsi loluphakelo lwekubukana nekutsi timali tekufundza enyuvesi tingenyuki kulomnyakakufundza losetulu njengaloku kuvunyelenwe, kwesula sikweleti sebafundzi labakweleda Sikhwama Savelonkhe Sekusita Bafundzi Ngetimali (i-NSFAS) kanye nekuvikela kutsi lesikweleti singakhuli esikhatsini sethemu lesemkhatsini.Letinyatselo tekungenelela tingumphumela wemihlangano leminyenti lebekhona lecale ngeMphala 2015 kantsi nanyalo solo isachubeka.  Indvuna Yetemfundvo Lephakeme Nekucecesha kanye nelitsimba lakhe letekulawula babambe imihlangano leminyenti nebaholi be-SASCO, Imikhandlu Lemele Bafundzi (ema-SRC), Inhlangano Yemanyuvesi aseNingizimu Afrika, Inyonyana Yebafundzi baseNingizimu Afrika, ema-CEO ema-SETA, Inhlangano Yeluntjintjo Kwetemfudvo Lephakeme kanye neLikomidi lasePhalamende lelibukene nemfundvo lephakeme.Mengameli uphindze futsi wabamba umhlangano nebaholi bebafundzi waphindze wamemetela kutsi utawusukumisa Likhomishana lelitawuhlola letinkinga letivele kuTemfundvo Lephakeme. Letinkhulumiswano tisachubeka njengaloku singuhulumende sifuna kutfola likhambi lesikhatsi lesidze. Letimfuno tebafundzi tihambisana netinjongo teluhlelo lwahulumende lolumayelana netemfundvo.2.1.1. Njengesinyatselo lesiphutfumako, sekukhokhwe tigidzigidzi le-R2,33 kute kusonjululwe kushoda kwemali mayelana netimali tekusebenta kwemanyuvesi ngenca yalesivumelwane sekwenyusa imali yekufundza yanga-2016 nga-0%.2.1.2. Ngemnyakamabhuku wanga-2016/17, hulumende ubeke embili R2,543 yetigidzigidzi temali yembuso yekusita kutsi yabelwe i-NSFAS kutsi inikete kubolekiswa kwemali kute kusitwe bafundzi labange-71 753 lababonakele kutsi bayafaneleke kutsi basitwe ngetimali i-NSFAS kepha bangasitwa ngalokugcwele nome abazange sebasitwe sanhlobo vele kuyo yonkhe leminyakakufundza lemitsatfu leyengcile. Loku kusho kutsi labo bafundzi labafanele kutsi basitwe ngeke bavinjelwe kutsi bachubeke netimfundvo tabo ngobe bakwelata emanyuvesi imali yekufundza lesilele.2.1.3. Letinye futsi tigidzigidzi leti-R2.039 titawukwabelwa i-NSFAS ngemnyakamabhuku wanga-2016/17 kute kusekelwe ngetimali bafundzi labangakasitwa ngetimali nome labasitwe kancane kepha labasasenyuvesi nga-2016 kute baphotfule tifundvo tabo.Letimali tengeta kuletigidzigidzi leti-R10 i-NSFAS letatisebentisa ngemnyakakufundza wanga-2016.Hulumende utimisele kunika imfundvo yamahhala ngemuva kwamatekuletjeni kubo bonkhe bafundzi labafanele ngekwetemfundvo labaphuyile nalabo bantfu labasebentako, ngekungengci imikhawulo lesimeme yetetimali tahulumende. IKhabhinethi icela bafundzi, basebenti, tifundziswa kanye nebaphatsi bemanyuvesi kutsi basebentisane nahulumende kute kufezeke lenjongo. Tento letitsikameta kufundza nome letidala kutsi kulindzeleke tintfo letingeke tifezeke tite imbuyiselo. Ludlame nekuwesabisa akwemukeleki.2.2. IKhabhinethi icela bonkhe bantfu baseNingizimu Afrika babone kutsi kunetimo letiyinsayeya esikhatsini lesitako. Timo tetemnotfo temhlaba wonkhe tibutsakatsaka. Lifutse lelibi lentsengo lephasi yetimbiwa selivele liyavela eNingizimu Afrika. Kudvonsa kamatima kwalelive njengekunganeli kwekuphakelwa kwagezi solo kusekhona. Lesomiso lesikhulu sibanga bumatima etifundzeni letinengi.IKhabhinethi inelitsemba kutsi bantfu baseNingizimu Afrika batawukhombisa kuba sive lesicinile lesikwatiko kubaluleka kwekusebenta ngekubambisana ngekuthula nangekuvana. Lokuvela kwalabo labanebuhlanga lokusandza kwenteka kucinise kutinikela kwetfu sonkhe ekwakheni sive lesite buhlanga, lesite kucwasana ngebulili nalesiphumelelako.3. Kubekwa etikhundleniIKhabhinethi ikuvumile kubekwa etikhundleni kwalaba labalandzelako:3.1. UMnu. Shonisani Mathews Munzhedzi njengeLisekela Lemcondzisi Jikelele (i-DDG): Kongiwa Nekuhlukahlukana Kwalokuphilako kuLitiko Letemvelo3.2. Mk. Siphokazi Ndudane njenge-DGG: Kulawulwa Kwetinhlanti kuLitiko Letekulima, Letemahlatsi Netinhlanti.Kubutwa ku:Mk. Phumla Williams (Libambela Lasomlomo weKhabhinethi)Tinombolo tekumtsintsa: 083 501 0139"
Sitatimende semhlangano weKhabhinethi mhla ti-17 Indlovana 2016,18 Feb 2016,https://www.gov.za/speeches/statement-cabinet-meeting-17-february-2016-18-feb-2016-0000,https://www.gov.za/ss/speeches/statement-cabinet-meeting-17-february-2016-18-feb-2016-0000,"1. Kufezekiswa kwetinhlelo tahulumende letibalulekile1.1. IKhabhinethi yemukele Inkhulumo yaMengameli Jacob Zuma Yebunjalo Belive layetfule ngaLesine, mhla ti-11 Indlov.  Lenkhulumo ibe ngumhlahlandlela wendlelalisu lekucala kwekusebenta kwetinhlelo tahulumende. Mengameli ucele hulumende, betemisebenti kanye nebetemabhizinisi kutsi basebentisane ekutfoleni tisombululo tekukhula kwemnotfo losimeme. IKhabhinethi iyatisekela letinyatselo tekunciphisa tindleko letimemetelwe nguMengameli, Indvuna Yetetimali letawuphindza yenabe kabanti ngato mhla tinge-24 Indlovana. Inkhulumo Yemcombelelo yanga-2016/17 itawuphindza futsi ichaze kabanti ngekuphakelwa kwemitfombolusito letawucondziswa etinhlelweni letahlukahlukene tahulumende njengaloku kugcizelelwe nguMengameli.1.2. IKhabhinethi yemukele imphumelelo yeMining Indaba, lebeyibanjelwe lapha eKapa kusukela mhla ti-8 kuya mhla ti-11 Indlovana. Baholi labamelele umkhakha wetimayini kanye nabohulumende labanengi base-Afrika bashiyelene ngekuvisisa kwabo lokujulile mayelana nekutsi lomkhakha ungatihola kanjani tekusisa ngetimali kanye nekusebentisa lamatfuba lakhona lapha e-Afrika. IKhabhinethi ikuncomile kakhulu kutinikela kwahulumende waseJapani kutsi utawukhulisa tekusisa tawo lapha eNingizimu Afrika.IKhabhinethi iphindze yakucinisekisa futsi kutinikela kwayo kutsi kube nemkhakha wetimayini losimeme nalochumako. Sivumelwane seLuhlakamsebenti Lwemboni Yetimayini Lesimeme sisekele imboni yetimayini kulesimondzawo lesikhona lesimatima. Hulumende uyachubeka nekunika siciniseko setekulawula futsi utawucinisekisa kutsi Umtsetfosivivinyo Wetimbiwa Nekutfutfukiswa Kwemitfombolusito Yephethroliyamu, losasetandleni tePhalamende uyaphotfulwa.2. Tincumo teKhabhinethi Letibalulekile2.1. IKhabhinethi iyivumile Inchubomgomo yekugcina Yavelonkhe Yekugembula, lebukana netinsayeya letikhinyabeta kusebenta ngemphumelelo kweMtsetfo Wavelonkhe Wetekugembula, 2004 (Umtsetfo we-7 wa-2004). Lenchubomgomo seyivele seyihanjisiwe yayiswa kummango kutsi ucale inchubo yekubonisana ngayo. Lenchubomgomo iphakamisa tichibiyelo kuluhlakamsebenti lwesakhiwo sekulawula semabhodi etekugembula kanye nekucinisa tindlela tekuphatsa kute kuncishiswe kusetjentiswa kabi kwekugembula. Loku kusebenta kumakhasino, kumabhingo, emishinini yekukhokha kanye nekubheja emahhashi.Lenchubomgomo itakwenta kutsi Umlawuli Wavelonkhe Wetekugembula atsatse sikhundla seBhodi Yavelonkhe Yetekugembula lotawubika ngco kuLitiko Letekuhweba Netimboni.2.2. IKhabhinethi ikuvumile kungeniswa kweMbiko Lomayelana Nekubuketwa Kwemnyaka Webudzala Lophasi Wekucala Kwenta Bugebengu ePhalamende, lokudzingekako kuMtsetfo Webulungiswa Bebantfwana, wanga-2008 (Umtsetfo we-75 wanga-2008). Lombiko uncoma kutsi lelive lemukele tibophelelo tetifundza kanye netemave ngemave mayelana nemnyaka lophasi webudzala wekucala kwenta bugebengu kubantfwana labaphambana nemtsetfo.2.3. IKhabhinethi ikuvumile kugazetwa Kwetindzawo Tekutfutfukisa Emandla Lavusetelelekako (i-REDZ). Loku kutawuhlela kahle inchubo yekulawula, kutfolwe tindzawo lapho umoya netheknoloji yekushisa kwelilanga i-Photovoltaic ingakhutsatwa khona kanye nalapho igridi  lejulile  ingacondziswa khona.Lama-REDZ atawusicinisekisa kuntjintjela kumnotfo lonekhabhoni lephasi, kutsi kube nentfuntfuko yesakhiwonchanti lesisheshisako, kanye nekufaka ligalelo lelibumbene kanye neluhlakamsebenti lolulawulako lolucombelekako lolunciphisa indendende yekulandzela kuhleleka kwetintfo letiphatselene netindleko tekuhambelana.2.4. IKhabhinethi yatjelwa ngalamafisha mayelana naloko lokwatfolwa nguMbiko wa-2014 weSayensi yaseNingizimu Afrika, Ithekhinoloji Netinkhomba Tekwenta Lokusha weMkhandlu Wavelonkhe Wetekweluleka mayelana Nekwenta Lokusha. Lombiko unika tindlelamkhuba ekusebenteni kweLuhlelo Lwavelonkhe Lwekwenta Lokusha (i-NSI). Ihlola kusebenta kanye neligalelo le-NSI etintfweni tavelonkhe letibekwe embili njengaloku kusho Luhlelo Lwavelonkhe Lwentfuntfuko.2.5. IKhabhinethi ikuvumile kusetjentiswa kwebafundzisi bemfundvo lephakeme lesetitsatse umhlalaphasi kanye netisebenti tahulumende leticashwe ngalokugcwele kutsi tisebente eSikolweni Savelonkhe Sahulumende (i-NSG)I-NSG yatfulwa ngemnyaka wa-2013, kutsi itsatse sikhundla seBuholi Bekuphatsa Ummango Nekulawula Temfundvo (i-PALAMA), futsi igunyatwe kutsi itfutfukise emagugu lachubekela embili kanye nemitsetfomgomo lebusa kuphatfwa kwemmango kanye nekwenta ncono bunjalo, nekuchubekisela embili lifutse letentfutfuko yemtfombolusito lebantfu kuletikhungo.Lesichamkelo sitawulingwa kusebenta kanye nekucala kusetjentiswa kweLuhlelo Loludzingekile Lwekutayatisa tisebenti tahulumende.Lendlela isita tisebenti tahulumende kutsi tibe nguletineligalelo emsebentini wahulumende. Titawundlulisa sipiliyoni sato, bungcwethi, emakhono kanye nelwati lwekufundzisa kanye nekucecesha tisebenti tahulumende.  Lesichamukelo sitawuphindza futsi sente ncono kutsi kube nekuletfwa kwetinsitakalo kubantfu letisezingeni ngemiphumela futsi ngendlela lengabiti.2.6. IKhabhinethi iwuvumile Umbiko waseNingizimu Afrika Wesigaba Sekugcina  se-3 Selive lomayelana Nekucala Kwekusebenta Kwenhlangano Yetemnotfo Yekusebenta Ngekubambisana kanye Nentfutfuko (i-OECD), (Ingcugcutsela Lelwisana Nekudiza). Lombiko utatakwetfulwa kuLicembu Lekusebenta le-OECD Lekudiza.Lombiko ukhombisa inchubekelembili leseyentiwe nguhulumende mayelana netingenelelo takhe tekulwa nekudiza lokwentiwa mave angaphandle ngekutsi akutfungatse akutfole, akuphenye aphindze ashushise labo labakwentako. Lombiko uphindze futsi ugcamise sichamukelo lesesentiwe sekucaphelisa ummango mayelana nalobugebengu.2.7 IKhabhinethi ikuvumile kutsi Litiko Letasekhaya (i-DHA) lehlukaniswe libe ngephasi Kwebulungiswa, Kuvikela Bugebengu kanye Neliphiko Lekuphepha Ligunya leLitiko Letasekhaya kutsi ligcine bunguye bemuntfu lobuphephile, nekubhaliswa lokungiko kanye nesimo sabo bonkhe labangekhatsi kulomncele walelive, lokusinyatselo lesimcoka sekwenta yonkhe leminye imisebenti yembuso. Liphindze futsi lagunyatwa kutsi lilawule luhlelo lwekungena nekufika kulelive, lokuyintfo lenelifutse ngco ekuphepheni kwavelonkhe, kubumbana kutenhlalo kanye nekufezekiswa kwetinjongo tentfutfuko. Ngaphambilini i-DHA beyihleleke njengensitakalo letayelekile yekuphatsa yekusekela lengaphasi kweKulawula neLiphiko Letekuphatsa. 3. Imitsetfosivivinyo3.1 IKhabhinethi ikuvumile kungeniswa ePhalamende kweMtsetfosivivinyo Wekuvikela, Kukhangisa, Kutfutfukisa kanye Nekulawulwa Kwelwati Lwendzabuko.LoMtsetfosivivinyo, wekuvikela, kukhangisa, kutfutfukisa kanye nekulawula Lwati Lwendzabuko.Unika emandla ekusungula kanye nemisebenti yelihhovisi Lelwati Lwendzabuko Lwavelonkhe, kulawulwa kwemalungelo alabo labanelwati lwendzabuko, kusungulwa kanye nemisebenti yelitsimba lelilulekako macondzana nelwati lwendzabuko.Uphindze futsi uvumele kutsi ukhone kufinyelela kanye netimo tekuvunyelwakulwati lwendzabuko kanye nakumimango yendzawo, kusungulwa kwesilulu savelonkhe selwati lwendzabuko, kubhaliswa, kuvunyelwa ngekucinisekiswa kanye nekunikwa sitifiketi kwalabo labasebenta ngelwati lwendzabuko, kuhambisa nekuchumanisa lwati lwendzabuko lolweyame ekwenteni lokusha. LoMtsetfosivivinyo utawusebentisana Nemtsetfo Wekuchibiyela Imitsetfo Yemphahla Loticambele, 2013 (Umtsetfo we-28 wa-2013).IKhabhinethi iluvumile lushicilelo lweMtsetfosivivinyo wa-2015 Wekuchibiyela Kubhaliswa Kwematayitela kute ummango uphawule ngalo. LoMtsetfosivivinyo uchibiyela Umtsetfo Wekubhaliswa Kwematayitela, 1937 (Umtsetfo we-47 wa-1937) kute kusukwe kutindleleni tekusebentisa emaphepha kepha kuyiwe kutindlela telihhovisi lematayitela le-elekthroniki. Ubukana netindzaba tekuphepha ngobe unika kutsi labandluliswa ematayitela babhalise njengalabasebentisa loluhlelo lwekubhalisa lwe-elekthroniki.3.2 IKhabhinethi ikuvumile kungeniswa ePhalamende kweMtsetfosivivinyo wa-2015 Wekuphila Kwetitfombo (i-Phytosanitary). LoMtsetfosivivinyo wenta kutsi kushaywa kwemtsetfo waseNingizimu Afrika kuhambisane netibopho letifanele kanye nemazinga kute kube nekuhwebelana lokuphephile nalokungavuni licala kwemave ngemave kute kutsi kwehwebelana ngetitfombo nangemikhicito yetitfombo kwasekhaya nekwemave ngemave kwalelive kube ngulokuphephile.LoMtsetfosivivinyo nasewuphasisiwe, live lase Ningizimu Afrika litawukhona kuvikela kungena kweluhlupho lolubuya emaveni langephandle kanye netifo letingabhebhetsekisa loluhlupho loluyingoti kanye netifo tetitfombo kulelive. 3.3 IKhabhinethi ikuvumile kungeniswa ePhalamende kweMtsetfosivivinyo wa-2015 Wekuchibiyela Umtsetfo Wetinkantolo.LoMtsetfo uchibiyela Umtsetfo Wetimantji Tetinkantolo, 1944 (Umtsetfo we-32 wa-1944) kanye Nemtsetfo Wekuchibiyela Tinkantolo Letiphakeme, 2013 (Umtsetfo we-10 wa-2013).Letichibiyelo tihlose kudzambisa inhlupheko yalabakweletako labatikhandza sebachashatwa nguloluhlelo lwekugcogca tikweleti etinkantolo tetimantji kanye nekubandzakanya umklamo weLitiko Letekuhweba Netimboni wekususa lwatiso lolungasiluhle lwebatsengi.  LoMtsetfo uhlose kuchibiyela tigaba teMtsetfo Wetimantji Tetinkantolo, 1994 (Umtsetfo we-32 wa-1994) (I-MCA) kute kulungiswe kuchashatwa kuMtsetfo Wekuchibiyela Tinkhokhelo (i-EAO). LoMtsetfosivivinyo uhlose kulungisa nekucedza tehlulelo letiphuma ngalokungemtsetfo, ikakhulu letikhishwa bomabhalane betinkantolo ngaphandle kweliso letebulungiswa, etikhatsini letinyenti ngekungabi nesipiliyoni nome ngekuvumelana nalabakweletwako, bameli babo nome bagcogci betikweleti.  LoMtsetfosivivinyo utawucinisekisa kutsi labakweletako baniketwa tehlulelo letihambisana nemtsetfo wesitolimende nome Umtsetfo Wetinkhokhelo Nekudliwa letisemtsetfweni wekukhokha titolimende.4. Imikhosi letako4.1 Imphelasontfo yekucala yekubhaliswa kwebavoti babhalisela Lukhetfo Lwabohulumende Basekhaya lwa-2016 itawuba kusukela mhla ti-5 kuya mhla ti-6 Indlovulenkhulu 2016. IKhabhinethi icela bonkhe bantfu baseNingizimu Afrika kutsi balisebentise lelitfuba bahloniphe futsi lentsandvo yelinyenti leyatfolwa kamatima ngekutsi baphume bayowusebentisa lilungelo labo lentsandvo yelinyenti babhalise baphindze bavote kulolukhetfo lolutako.4.2 Mengameli Zuma utawube avakashele ngekwembuso e-Islamic Republic of Iran kusukela mhla tinge-28 kuya mhla tinge-29 Indlovana2016.Lokuvakasha kutawucinisa budlelwane betfu betepolitiki nebetemnotfo nelive lase-Iran kanye nekugcugcutela budlelwane emkhatsini weNingizimu Afrika ne-Iran.NjengeMkhomuzi Lomkhulu Wembutfo Wavelonkhe Wetekuvikela waseNingizimu Afrika (i-SANDF), Mengameli Zuma utawugubha Lusuku Lwembutfo Lohlomile lwesigaba sesihlanu eBhayi, eMphumalanga Kapa, mhla tinge-21 Indlovana 2016. Lomcimbi lowentiwa minyaka yonkhe wekukhombisa kwesekela nekubonga bomake nabobabe labaseMbutfweni Wavelonkhe Wetekuvikela waseNingizimu Afrika.4.3 Mengameli Zuma utawukhuluma ekuvulweni Kwendlu Yavelonkhe Yebaholi Bendzabuko ePhalamende, eKapa mhla tinge-26 Indlovanae 2016. Budlelwane emkhatsini wahulumende nebaholi bendzabuko bubalulekile njengaloku bonkhe basebentela kwenta ncono timphilo tebantfu.4.4 NgeMgcibelo mhla tinge-20 Indlovana2016, Lisekela Mengameli Cyril Ramaphosa utawube ahola litsimba Letindvuna lelitawuya eMbukisweni WaMengameli Wekutfutfukisa Lusha lotawubanjelwa lapha eGrace Bible Church ePimville, eSoweto. Lombukiso wesekelwa ngematiko eTindzaba Tasekhaya, Lemisebenti, Lekutfutfukisa Tenhlalo kanye Neletekuvikela.IKhabhinethi icela bonkhe bantfu labasha kulendzawo kutsi baye kulombukiso, ngobe utawubanika lwatiso mayelana nekutsi bangatichuba njani tifundvo tabo, bangawasungula njani emabhizinisi nome yini labangakuzuza kuleto tichamukelo tekubasekela letentiwa nguhulumende.4.5 IKhabhinethi iwuvumile Umhlangano Wesifundza lomayelana Nekuvikela Bantfu ngalokuphatselene Nebulili Lobuguculiwe, Ngekwebulili kanye Nekukhuluma, lobitwe Ikhomishani yaseNingizimu Afrika Yemalungelo Eluntfu, kusukela mhla ti-3 kute kube mhla ti-5 Indlovulenkhulu 2016.Lomhlangano utawenta kutsi kube nekukhulumisana kute kube nekuvisisana lokukhulu netimbangela letisisusa kanye nekubonakala kwaletinsayeya kute kutfolakale tisombululo letiphatsekako kanye netindlela letikhona embusweni ekulungiseni nalokukuchashatwa.4.6 IKhabhinethi ibafisela lokuhle bonkhe bafundzi lababhala luhlolo Lwekuchibiyela libanga lamatekuletjeni.  Bafundzi bayagcugcutelwa kutsi bafinyelele ekutfoleni loluhlelo lwelitfuba lesibili lolusha losandza kwetfulwa lwekusekela bakamatekuletjeni lolutfolakala kuto tonkhe tifundza lolusita bafundzi etifundvweni tabo ngemitfombolusito leyahlukahlukene.Injongo Yaloluhlelo Lwelitfuba Lesibili Lwamatekuletjeni kunika bantfu labasha labangakaphumeleli kutsi bakhone kuhlangabetana netidzingo Tesitifiketi Savelonkhe Samatekuletjeni (i-NSC) litfuba lesibili lekutsi batfole matekuletjeni ngaleyo ndlela bente ncono lizinga letimphilo tabo.Luhlolo lwekuchibiyela luyincenye Yeluhlelo lwelitiko Lwelitfuba Lesibili Lwamatekuletjeni futsi lunika bafundzi labahlulekile kutfola tindzingo letiphasi tekuphumelela netekutfola sitifiketi, kepha labadzinga tifundvo letimbili letisetulu kute batfole i-NSC.IKhabhinethi iyasemukela simemetelo lesentiwe nguMengameli semagama emalunga eLikhomishani Yekuphenya Imfundvo Lephakeme. Ikhabhinethi icela bonkhe labatsintsekako Kutemfundvo Lephakeme kutsi bafake ligalelo kulomsebenti welikhomishani kute kutfolakale sisombululo sesikhatsi lesidze saletinsayeya Imfundvo Lephakeme lebukene nato.5. Lokushiwo yiKhabhinethi mayelana netindzaba letimcoka eveni5.1 Indvuna Yetimbiwa Mosebenzi Zwane, Indvuna Yelihhovisi Lamengameli Susan Shabangu kanye Nendvuna Yetentfutfuko Yebantfu Bathabile Dlamini   labebakhetfwe nguMengameli kutsi basekele hulumende wesifundza, tisebenti tasemayini kanye nemindeni letsintsekile emva kwalengoti leyenteke eLily Gold Mine eBhabutini   babikela Ikhabhinethi kafishane  mayelana nalokusha lokwentekako. Ikhabhinethi ihlanganyela kanye naMengameli ekuceleni sive kutsi sikhumbule letisebenti tasemayini letintsatfu letisolo tivaleleke ngephasi kwemgodzi kanye nemindeni yato sitithandazele sicabange ngato futsi.5.2 IKhabhinethi ikhatsatekile ngesomiso lesisolo sihlasele letinye tincenye talelive.  Ikhabhinethi iyabonga kakhulu kulabo bantfu baseNingizimu Afrika, labasekela imitamo yekulwa nesomiso.IKhabhinethi itsandza kuvakalisa kudvumisa kwayo kulabo labalalele lesicelo sekubika nome ngabe ngukuphi kuvuta kwemanti ngekusekela Umkhankhaso Wekulwa Nekuvuta loholwa yiNdvuna Yetemanti Nekuhanjiswa Kwekungcola Nomvula Mokonyane. IKhabhinethi iyawudvumisa sibili lomoya weBuntfu lokhonjiswe ngulesichamkelo lebesiholwa i-Operation Hydrate lesente umehluko emimangweni lebeyihlukumetekile.5.3 IKhabhinethi ibambe tinkhulumomphikiswano yaphindze yawuphuma umphumela logcwele waloMtsetfo Wekuchibiyela Imitsetfo Yemtselo, 2014. Ngekusho kwalo Mtsetfo, kwentiwa umholo wempesheni kwetinzuzo tesikhwama semhlalaphasi kutawucala mhla ti-01 Indlovuylenkhulu 2016. Loku kusho kutsi kusukela ngalolo lusuku, tinzuzo tesikhwama sephrovidenti netinzuzo tesikhwama sempeshini titawuphatfwa ngalokufananako ngendlela yekutsi emalunga langaphasi kwesikhwama sephrovidenti atawutsi nakasatsatsa umhlalaphasi avunyelwe kutsi atsatse kunye kulokutsatfu etinzuzeni tesikhwama sawo sephrovidenti lokungukheshi njengenkhokhelo lesamba bese kutsi kubili kwalokutsatfu lokusele batawukusebentisela kutfola imiholo yenyanga nasetsatse umhlalaphasi. Sekuyintfo lefananako njenganyalo nakulawo malunga langaphasi kwesikhwama sempesheni.Letingucuko kulomtsetfo titsintsa labo labahola kakhulu kanye nabo bonkhe labangaphasi kwalesikhwama sephrovidenti.Tinhlangano letinyenti kanye nebantfu bavakalise kukhatsateka kwabo mayelana nekucala kusebenta kwaletingucuko letinsha ngaleyo ndlela base benta tetfulo kuhulumende ngaloko. Kuyabonakala kutsi nanome kube netinchubo tekubonisana kabanti ngembikwekutsi lomtsetfo uphasiswe, loko kukhatsateka kusasekhona nekutsi loko kukhala kufanele kutsi kubukwe ngekushesha kute kucinisekiswe kutsi ngesikhatsi letingucuko tetinzuzo kusikhwama sephrovidenti ticala kusebenta kufanele tenteke kahle futsi ngemphumelelo.Ngaleso sizatfu-ke, Ikhabhinethi incume kutsi kube nekuchibiyelwa kwaloMtsetfo Wekuchibiyela Imitsetfo Yemtselo njengeludzaba loluphutfumako kuhlehliswe lusuku lwamhla lu-01 Indlovulenkhulu 2016 lwabekwa mhla lu-01 Indlovulenkhulu 2018 kute kube nekubonisana nalabatsintsekako labamcoka. Lokubonisana kungaholela kulokunye futsi kuchibiyelwa kwalemitsetfo. Umtsetfosivivinyo Wekuchibiyela utakwetfulwa ePhalamende kuletinsuku letimbalwa letitako.6. Tekulila6.1. IKhabhinethi ivakalisa kudzabuka kwayo ngekundlula emhlabeni kwaBhishobhi Glayton Modise we-International Pentecostal Holiness Church. Bhishobhi Modise uhole lelibandla lelinemalunga langetulu kwetigidzi letintsatfu eNingizimu ye-Afrika, alandzela ekushoneni kweyise nemsunguli walelibandla, uyise Comforter Frederick Modise nga-1996.6.2. IKhabhinethi iphindza futsi ivakalisa kudzabuka kwayo ngekundlula emhlabeni kwaMabhalane Jikelele waphambilini waMhlabuhlangene (i-UN) Shifu Boutros Boutros-Ghali.  Wacala kusebenta nga-1992 ngesikhatsi lapho kunemtselela waMhlabuhlangene macondzana nemphi yaseGulf, wasebenta ithemu yinye yesikhatsi seminyaka lesihlanu.  Ushonele esibhedlela saseCairo ngaLesibili aneminyaka lenge-93 budzala. Utawukhunjulwa ngeligalelo lakhe labenalo etindzabeni tekuthula netentsandvo yelinyenti.7. Imilayeto yekuhalalisela7.1. IKhabhinethi ihalalisela Umnu. Kevin Govender lobuya eHhovisi leliseKapa Lelwatitinkhanyenti kute kube Nentfutfuko kanye Nenyonyana Yemave Ngemave Yelwatitinkhanyenti yabosotinkhanyenti lotawuba aklonyeliswa ngekuhlanganyela Indondo yase-Edinburg ya-2016 ngekusungula Lelihhovisi Lelwatitinkhanyenti Kute kube Nentfutfuko leliseKapa. Govender uwekucala waseNingizimu Afrika kutsi atfole lomklomelo kutesayensi nethekhinoloji lefaka ligalelo ekuvisiseni nakutenhlalakahle yeluntfu.IKhabhinethi imshayela lihlombe umdansi webhaleyi loneminyaka le-16 budzala Leroy Mokgatle lozuze umklomelo Wekutsandvwa Tetsameli kanye nemfundzate e-Prix de Lausanne International Ballet Competition eSwitzerland. Ungumuntfu wekucala waseNingizimu Afrika kutfola lomfundzate eminyakeni lenge-28 aphindze abe wesibili emlandvweni walelive.IKhabhinethi ihlanganyela kanye naMengameli Zuma ekuhalaliseni labo labaphumelele kuMklomelo Wesibili Wemnyaka Webuntfu. Lemiklomelo ihlonipha bantfu baseNingizimu Afrika embonini yebaholi kanye nebantfu labatiwako ngeligalelo labo ekukhangiseni emhlabeni wonkhe lokutsandvwa ngulelive kanye nemagugu etfu avelonkhe.IKhabhinethi ihalalisela umshayi wemfiliji Wouter Kellerman, i-cappella group Ladysmith Black Mambazo kanye nemculi wemculo welukholo Neville D ngekukhetfwa kwabo ku-2016 Grammy. Lamaciko abantfu labasivusela inshisekelo futsi baphakamisela etulu umjeka waseNingizimu Afrika.8. Kubekwa etikhundleniKonkhe kucashwa kuya ngekucinisekiswa kweticu tabo kanye nekuvunyelwa lokufanele.8.1. Ibhodi Yemanti yaseNyakatfo neLepelle:a) Umhlonishwa Thovhele Tshivhase (Sihlalo);b) Umnu. Matsebe Ivor Phasha (Lisekela Lasihlalo);c) Make Thandeka Thembekile Celiwe Hlongwa (lilunga);d) Umnu. Boxing Phillemon Sebola (lilunga);e) Umnu. Ntale Herold Matsepe (lilunga);f) Make Mankone Mabataung Ntsaba (lilunga);g) Make L Malamba (lilunga);h) Make Josephine Mampheri Letsoalo (lilunga);  nai) Make Makgetsi Annabelle Mphahlele (lilunga).8.2.  U-Advocate JB Skosana ucashwe njengeLisekela Lemcondzisi Jikelele (i-DDG): Tinsitakalo Tasenkantolo kuLitiko Letebulungiswa Nekutfutfukiswa Kwemtsetfosisekelo (i-DoJ&CD).8.3.  Make GB La Foy ucashwe njengeLisekela Lemcondzisi Jikelele: Kutfutfukiswa Kwemtsetfosisekelo ku-DoJ&CD.Imibuto ingacondziswa ku: Make Phumla Williams (Libamba Lasomlomo Wekhabhinethi)Makhalekhikhini: 083 501 0139"
Sitatimende Semhlangano weKhabhinethi mhla ti-2 Indlovulenkhulu 2016,3 Mar 2016,https://www.gov.za/speeches/statement-cabinet-meeting-2-march-2016-3-mar-2016-0000,https://www.gov.za/ss/speeches/statement-cabinet-meeting-2-march-2016-3-mar-2016-0000,"1. Kucala kwekusebenta kwetinhlelo letimcoka tahulumende 1.1. IKhabhinethi iyemukele Inkhulumomcombelelo ya-2016 letfulwe yiNdvuna Yetetimali Pravin Gordhan mhla tinge-24 Indlovana 2016. LoMcombelelo ukhombisa kukhona kwetfu kumelana nebumatima, kutinikela kanye nekuhlakanipha njengaloku sikhona kubhukula kulesikhatsi sesimo semnotfo lesibi emlandvweni losandza kwendlula. Lomcombelelo uhlangabetana naloko lelive lelikudzingako uphindze udale kutsi siwetsembe lomnotfo ngekutsi sibeke lelive endleleni yetekukhula kwemnotfo longukhukhulelangoco, losimeme nalesingawetsemba futsi. IKhabhinethi iphindze futsi iyachubeka yemukela tinyatselo letimcoka letitsatsiwe tekunciphisa tindleko iphindze futsi iyatinikela ekusebentisaneni ngekuhlanganyela nayo yonkhe imikhakha ekufakeni ligalelo lemtamo wavelonkhe kutsi kucale kusebente letinyatselo letishiwo nakwetfulwa umcombelelo. 1.2. IKhabhinethi yemukela Licembu Lebetindzaba Lamengameli (i-PPC) leletfulwe nguMengameli Jacob Zuma. Le-PPC itawakhiwa bahleli betepolitiki, bachumanisi betepolitiki, lababika ngetepolitiki kanye netintsatseli teteminotfo letigunyatwe kutsi tibike ngetindzaba letitsintsa Lihhovisi Lamengameli ngalokuchubekako kanye nangalokugcwele. Inhloso ye-PPC kutsi betindzaba banike kufinyelela lokuncono kulwatiso. Itawuphindza futsi yente kube ncono kutsi betindzaba bafinyelele kuMengameli kanye naseHhovisi Lamengameli, kute kucinisekiswe kutsi tintsatseli nato titfola lwatiso lolwendvulelako kanye netinchubo kute tente ncono kuvisisa kwato kanye nekubika kwato. Emalunga elicembu labetindzaba lasisekelo nawo futsi atawutjelwa ngalamafisha Lisekelamengameli kanye nangunome ngabe nguyiphi Indvuna lemenywa nguMengameli kutsi yabelane ngetinhlelo telive letibalulekile. 1.3. IKhabhinethi ivakalise kudvumisa kwayo ngeligalelo leNingizimu Afrika lebenalo ekwenteni kutsi kube nekuthula eBurundi, lokuyintfo lehambisana nenchubomgomo yetfu yemave angephandle yekutinikela kutsi sicinisekise kutsi kunekuthula nekutinta kulelivekati.  Iphindze futsi Ikhabhinethi yayemukela imiphumela ye-inclusive Inter-Burundian Dialogue lebeyibanjiwe ngesikhatsi kuvakashe litsimba leliphakeme Letinhloko Tembuso kanye naHulumende teLubumbano Lwe-Afrika (i-AU) eBujumbura eBurundi, lebeliholwa nguMengameli Zuma. 1.4. IKhabhinethi iyakwemukela kukhetfwa kwaMengameli Zuma nguMabhalane Jikelele waMhlabuhlangene (i-UN) Ban Ki-moon, kutsi abe ngusihlalo ngekuhlanganyela weKhomishini Lephakeme Yetekucasha Kutemphilo kanye Nekukhula Kutemnotfo naMengameli Fran ois Hollande waseRiphabhulikhi yaseFrance. Loku akusiko kwekucala kutsi Mengameli Zuma akhetfwe ngumtimba wemhlaba kutsi ente umsebenti wemhlaba wonkhe. Lokukhetfwa kwakhe kuyindlela yekutsatsela etulu umsebenti webuhloli lobuhle lobentiwa nguMengameli wetfu esigabeni semave ngemave. LeKhomishini itawukhutsata kudaleka kwematfuba emsebenti lamasha emkhakheni wetemphilo kuwo onkhe emave, ikakhulu emaveni lasengakatfutfuki kuyaphi. Loku futsi kuphindze kucinise kucala kwekusebenta kwe-Ajenda Ya-2030 Yentfutfuko Lesimeme, letawudlala indzima lenkhulu ekulungiseni lensayeya lemihiba lemtsatfu yekusweleka kwemsebenti, buphuya nekungalingani. 1.5. IKhabhinethi iyakwemukela kwetfulwa kweLuklayo Lwavelonkhe Lwemmango Lwa-2016 eMamelodi lapha ePitoli lolwentiwe yiNdvuna yaseHhovisi Lamengameli Jeff Radebe kanye naSolubalo Jikelele Pali Lehohla. Luklayo lwalonyaka lwentiwa ngaphasi kwengcikitsi letsi:  INingizimu Afrika Lengiyatiko, Likhaya Lengilivisisako  futsi kuhloswe ngalo kufinyelela emakhaya langetulu kwetigidzi leti-1.5   lolukhulu kakhulu nalucatsaniswa nalolo lolwentiwa eminyakeni lesihlanu leyengca lapho kwatsatfwa khona kuphela emakhaya la-300 000. Loluklayo lutakwentiwa ngenyanga yaMabasa kantsi imiphumela yalo itakwatisa ekupheleni kwenyanga yeNhlaba 2016. 1.6. IKhabhinethi ikhatsatekile ngembiko lowetfulwe yiNhlangano Yemhlaba Yetemphilo kanye neNhlangano Yetemnotfo Nekubambisana Nentfutfuko kuLuphenyo Lwemakethe Yetemphilo lobeluholwa nguJaji Sandile Ngcobo. Lemibiko ikhomba kutsi iNingizimu Afrika inika bantfu tinsita tetemphilo letibita kakhulu nakucatsaniswa nalamanye emave. Ikhabhinethi itawulindza kuphotfulwa kwaloluphenyo ngembikwekutsi iphefumule ngaloludzaba. 2. Tincumo letimcoka teKhabhinethi 2.1. IKhabhinethi ikuvumile kushicilelwa kweNdlelalisu Yesikhashana Yekulungisa Kungcoliseka Kwemoya eMimangweni Leminyene Lenemalingena Lencane yaseNingizimu Afrika kute ummango uphawule. Lendlelalisu ihlose kunika indlela yekwenta tintfo legcilile kute kubukanwe nemazinga lasetulu ekungcoliseka kuletinye taletindzawo letiminyene temimango lenemalingena lencane. Lendlelalisu inika indlela yekwenta tintfo lechumene yekucala kusebenta kwalemitamo yekunciphisa kusha kwemafutsa asemakhaya. Lesingenelelo sekucinisekisa kutsi letindzawo tenta tintfo ngekuhambisana ne-National Ambient Air Quaity Standards. Lendlelalisu legcilile itawusekela indlelalisu yavelonkhe levele ikhona yekubukana nekungcoliseka kwemoya kulelive. 2.2. IKhabhinethi ikuvumile kubanjwa ngekuhlanganyela kweNgcungcutsela Yengculazi Ye-21 Yemave Ngemave (i-AIDS 2016) emkhatsini wahulumende kanye neNhlangano Yemave Ngemave Ye-AIDS lapha e-International Convention Centre (e-ICC) eDurban kusukela mhla ti-18 kuya mhla tinge-22 Kholwane 2016. Kubanjelwa kwalengcungcutsela kulelive kutakwenta kutsi kulwa kwalelive ne-HIV kanye nesifo sesifuba kube setulu kuphindze kube nelifutse kuyinye yetinsayeya letibaluleke kakhulu lapha eNingizimu Afrika, kulesifundza kanye nasemhlabeni wonkhe.  Lengcungcutsela itawenta kutsi kube nenkhundla yebacwaningi labavela emhlabeni wonkhe kutsi bashiyelane ngelwati lolusha kulendzima, kufundziswane ngebungcweti balomunye kanye nekutfutfukisa tindlelalisu tekwenta ncono yonkhe imikhakha yemitamo yetfu lehlanganisiwe yekwelapha nekuvikela i-HIV. 3. Umtsetfosivivinyo 3.1. IKhabhinethi ikuvumile kungeniswa ePhalamende kweMtsetfosivivinyo wa-2015 Wekuchibiyela Tekutfutsa Tavelonkhe Tendlela Yaseveni, lochibiyela Umtsetfo Wavelonkhe Wetekutfutsa Wendlela Yaseveni, wa-2009 (Umtsetfo we-5 wa-2009). Letichibiyelo taloMtsetfo Wavelonkhe Wetekutfutsa Wendlela Yaseveni wa-2009 utawuchubela embili lenchubo yekuntjintja nekwakha kabusha luhlelo lwavelonkhe lwetekutfutsa lwendlela yaseveni. Loku kutawuba neligalelo lelihle lelitawuholela ekutseni kube nensita yekutfutsa ummango lephephile, lenekufinyeleleka, lengabiti kanye nalephumelelako. LoMtsetfosivivinyo unika kutsi kube netintfutfuko letinsha kumkhakha wetekutfutsa. LoMtsetfosivivinyo uyinkhombandlela, emkhatsini waletinye tintfo, tekutfutsa letingasito timoto; tinsita tekutfutsa te-ehailing kanye nekutihlanganisa netekutfutsa temmango. Uphindze futsi unike kutsi kube nekuphatfwa lokukhanyako mayelana nemandla lanikiwe kanye nemitsetfo macondzana nekukhishwa kwetimvume tekusebenta kwetitfutsi temmango. LoMtsetfosivivinyo utawuphindza futsi usite ekucaleni kwekusebenta kwe-Integrated Public Transport Networks kantsi futsi uyincenye yeLuhlelo Lwavelonkhe Lwesakhiwonchanti kanye Nemklamo we-7 Wendlelalisu Lehlanganisiwe, lolugcile ekusebentiseni intfutfuko lechumanisiwe yasedolobheni kanye nenethiwekhi lehlanganisiwe kute kwentiwe kutsi emadolobhakati  abe tinjini tekukhula. 4. Imikhosi letako 4.1. Mengameli Zuma utawuvakashela e-Federal Republic of Nigeria ngekweLuhlelo Lwembuso kusukela mhla ti-8 kuya mhla ti-9 Indlovulenkhulu 2016. Lokuvakasha ngekweLuhlelo Lwembuso kutawucinisa budlelwane lobukhona emkhatsini walamave lamabili kuphindze futsi kwente ncono kuhwebelana emkhatsini walesifundza.  4.2. Inyanga Yemalungelo eLuntfu ngeNdlovulenkhulu 2016 itawugujwa ngaphasi kwengcikitsi letsi:  INingizimu Afrika ibumbene ekulweni nebuhlanga.  Litiko Letebuciko Nemasiko lidvwebe luhlelo lwenyanga yonkhe lolufaka ekhatsi luchungechunge lwetinkhulumiswano letimayelana nekusebenta ngekubambisana ekwakheni ummango wentsandvo yelinyenti longabandlululani ngebuhlanga, longabandlululani ngebulili kanye nalolinganako.  IKhabhinethi imema bonkhe bantfu baseNingizimu Afrika kutsi baphawule ngaLoluhlelo Lwavelonkhe Lwekwenta lwekulwa neBuhlanga, Kubandlulula ngekweBuhlanga, Kutondza Bekuchamuka kanye Nekungabeketelelani Lokuhambisana naloko (lwa-2016-2021) ngembikwa mhla tinge-30 Inhlaba 2016. Loluhlelo lunika kutsi kube nenchubomgomo yemmango yekulwa nekubandlululwa ngekwebuhlanga letawusita ekunikeni lifutse etibophelweni tetfu temave ngemave temalungelo eluntfu.   4.3. I-Russia-Africa Anti-Drug Dialogue letawuba se-ICC eDurban kusukela mhla ti-8 kuya mhla ti-9 Indlovulenkhulu 2016 inika kutsi kube nenkhundla yekwenta ncono Luhlelo Lwavelonkhe Lolukhulu Lwetidzakamiva (2013-2017). Kulwa netidzakamiva letingekho emtsetfweni kuhambisana neLuhlelo Lwavelonkhe Lwentfutfuko kantsi lenkhulumiswano ingaphasi kweliso laMhlabuhlangene ngekulandzela tibophelelo teTingcungcutsela taMhlabuhlangene Tetidzakamiva kanye Nebugebengu Lobuhlelekile Bemave Ngemave, Luhlelo Lwamhlabuhlangene Lwekwenta lolumacondzana Nekulawula Tidzakamiva (2013-2017) kanye netincumo te-BRICS (iBrazil, iRussia, iIndia, iChina neNingizimu Afrika). Lengcungcutsela inguMhlangano wekulandzelela we-Russia-Africa Anti-Drug Dialogue, lehlose kwetfula livi linye lelibumbene kutsi baholi bemhlaba bahlose kulwa njani nalenkinga yetidzakamiva yemave ngemave. Loku kutakwetfulwa kuSeshini Jikelele Lekhetsekile yaMhlabuhlangene ngaMabasa 2016. 4.4. Hulumende   ngekuhlanganyela naMabhalane Wemave e-Commonwealth, Inyuvesi yaseNingizimu Afrika (i-UNISA) kanye ne-Sikhungo Savelonkhe Sekutfutfukiswa Kwelusha   batawube babambe Ingcungcutsela Yesibili Yemave e-Commonwealth lemayelana neMsebenti Welusha letawube ibanjelwe lapha ekhempasini yase-UNISA ePitoli kusukela mhla ti-8 kuya mhla ti-10 Indlovulenkhulu 2016. Lengcungcutsela itawube yenteka ngaphasi kwengcikitsi letsi:  Kumbandzakanya Bantfu Labasha eKwakheni Sive: Indzima Yelusha Yekusebenta  futsi itawuhlola kabusha indzima ledlalwa lusha lolusebentako kanye netifundziswa ekumbandzakanyeni bantfu labasha ekutfutfukiseni emave abo. 5. Lokushiwo yiKhabhinethi mayelana netindzaba letimcoka eveni 5.1. IKhabhinethi iyawuphindza umlayeto waMengameli Zuma wesidzingo sekuhlonipha tikhungo netinchubo letisungulwe ngekulandzela Umtsetfosisekelo waseRiphabhlikhi yaseNingizimu Afrika wa-1996 kanye nemtsetfo. Mengameli Zuma ulungisa loludzaba lweKhomishana ye-SARS kanye neNdvuna Yetetimali ngekusebentisa tindlela letingito nekulandzela tindlela letisemtsetfweni. Mengameli uhlelembisa tinyatselo tekulungisa letinkinga ngekutibophelela nangendlela lekahle kute kuzuze wonkhe umuntfu. IKhabhinethi icela onkhe emacembu lanenshisekelo kuloludzaba kutsi asebentise kutitsiba nekutibamba, kanye futsi nekutsi avumele litfuba lekutsi letinkinga tisonjululwe ngekusebentisa tindlela letingito. 5.2. IKhabhinethi icela kutsi bonkhe bantfu baseNingizimu Afrika babhalisele Lukhetfo Lwahulumende Wendzawo lwa-2016 mhla ti-5 kanye namhla ti-6 Indlovulenkhulu 2016. Akufani njenganakunelukhetfo lwavelonkhe, lukhetfo lwahulumende wendzawo ludzinga kutsi ubhalise kulelo wadi lohlala kulo. Kubalulekile kutsi ube namatisi (i-ID)   matisi wakho loluhlata lonebhakodi kanye neLikhadimatisi kokubili kutakwemukelwa   kanye futsi nekuhlola simo sakho sekubhalisa, inombolo yeliwadi kanye nesiteshi sekuvota. Onkhe emahhovisi eLitiko Letasekhaya atawube avuliwe kusukela ngensimbi ye-08:00 kuya ensimbini ye-17:00 mhla ti-5 kanye namhla ti-6 Indlovulenkhulu 2016, loku kuyahambisana nema-awa ekusebenta eKhomishini Yelukhetfo Letimele kulamalanga lamabili. IKhabhinethi icela bonkhe labasha nalabavota kwekucala kutsi babhalise kute batewuvota. Ngekuvota kwakho kusho kutsi utsatse sinyatselo sekutsi uvakalise livi lakho etincumeni letikutsintsako naletitsintsa ummango wakho. Hulumende wendzawo usetandleni tenu! 5.3. IKhabhinethi iyayisola kakhulu imishuco yebafundzi leneludlame ekhatsi, letsikamete kufundza kulamanye emanyuvesi lokuholele ekucekeleni phasi kwemphahla. Lemishuco incisha bafundzi labafanele litfuba lekuchuba tifundvo tabo kanye nekukhinyabeta lilungelo labo lemfundvo lephakeme. Hulumende uvule tindlela tekuchumana nabo bonkhe labatsintsekako emfundvweni lephakeme kutsi kucocisanwe futsi kube netinkhulumiswano. Loku kuholele ekutseni simo sibuyele kulesingiso kanye nekugcugcutela kutsi kube nekubumbana kutenhlalo emanyuvesi etfu ngenhloso yekutfola tisombululo tesikhatsi lesisemkhatsini kuya esikhatsini lesidze taletinsayeya letilumbene nekuntjintjwa kwalomkhakha njengaloku kuchaziwe kutincumo teNgcungcutsela ya-2015 Yekuntjintja Imfundvo Lephakeme. IKhabhinethi iyayesekela imitamo yema-ejensi ekugcinwa kwemtsetfo kucinisekisa kutsi lisiko letekufundza libuyela esimeni salo, nekutsi imphahla iyavikeleka kanye nemalungelo alowo nalowo ayavikeleka. Kusebenta kwemtsetfo kungetulu kwako konkhe futsi kufanele kutsi kugcinwe ngaso sonkhe sikhatsi. Kuthula nekuzotsa kufanele kutsi kubuyiselwe emanyuvesi etfu kute kutsi tinhlelo tekufundza tichubeke ngesikhatsi kusalungiswa letinsayeya tesikhatsi lesisemkhatsini netesikhatsi lesidze.      IKhabhinethi ibashayela lihlombe labo bafundzi labakhombise kubumbana bema balwa nebuhlanga kanye nemcondvo longamukeleki wekulwa nalabamhlophe, lokube sibonelo lesihle sekutsi singasebentisana sonkhe ngekuhlanganyela ekwakheni kulenchubekelembili kanye nakuloko lesesikuzuzile kulomkhakha wetemfundvo lephakeme ngekulungiselela lomnyaka wekufundza lesikuwo. Kufanele kutsi siyivikele leyo nchubekelembili siphindze futsi sivumele kutsi kubuye kuthula nemtsetfo kuwo onkhe emanyuvesi etfu. IKhabhinethi iphindza futsi icela bonkhe labatsintsekako kutsi basebente ngekubambisana kute kutsi emanyuvesi etfu abe baholi bekumbandzakanya wonkhe wonkhe kanye neluntjintjo.  5.4. IKhabhinethi iyasibona siphakamiso lesentiwe sekuhlanganisa ndzawonye kwetinkampani letintsatfu letisebenta ngekufaka emabhodleleni tinatfo tentela Inkampani Yaka-Coca-cola eNingizimu Afrika. IKhabhinethi ivile kutsi loludzaba lusatawulalelwa eNkhundleni Yetekucudzelana. IKhabhinethi ivakalisa kukhatsateka kwayo ngekulahleka kwemisebenti lokutawubakhona kulesiphakamiso kanye nekuncipha kwemisebenti ngalokukuhlanganiswa. Ngekubuka lizinga lelisetulu lekuswelakala kwemisebenti, Ikhabhinethi icela kutsi leto tinkampani tente siciniseko sekutsi imisebenti ayilahleki kanye nekutsi nemazinga lasekhatsi emisebenti agcinwa anjalo. 5.5. IKhabhinethi ihalalisela Umnu. Xavier Carim Lolincusa laseNingizimu Afrika eNhlanganweni Yemhlaba Yekuhwebelana (i-WTO), lokhetfwe kutsi abe ngusihlalo Wemtimba Losombulula Tinchabano weMkhandlu Jikelele Wenhlangano Yemhlaba Yetekuhwebelana. LoMkhandlu Jikelele ungumtimba lophakeme lotsatsa tincumo we-WTO emkhatsini Wengcungcutsela Yetindvuna. Kukhetfwa kweLincusa Carim kuyincenye yekuvuma kubaluleka kwendzima ledlalwa yiNingizimu Afrika ku-WTO kuphindze futsi kube yincenye yebufakazi ngebunjalo lobuhle beLincusa Carim. 5.6. IKhabhinethi isivile simemetelo se-Barclays PLC sekunciphisa emasheya ayo lange-62.3%  eBarclays Africa Group Limited (i-BAGL) kuleminyaka lemibili letako kuya kulemitsatfu. I-Barclays PLC, ikakhulu i-CEO, ichumane nelihhovisi leSikhwama Savelonkhe kanye neLibhangesilulu LeNingizimu Afrika  ekukhulumisaneni lokuvulekile, futsi siyakwemukela kutinikela kwalenkampani kutsi icale kusebentisa indlelalisu lensha yayo ngendlela letawunciphisa lifutse kutemnotfo lapho i-BAGL isebenta khona. Libhangengodla litawusebentisana ne-Barclays PLC kanye ne-BAGL kucinisekisa kutsi nome ngabe ngubuphi bungoti lobungaba khona buvikelwe nekutsi tinyatselo letifanele titawutsatfwa kute kulawulwe kungena nekuphuma kwemali yekuchuba umsebenti. 5.7. IKhabhinethi yetfulela sigcoko bonkhe labo labakhetsiwe nalabo labazuze imiklomelo emcimbini Wemklomelo Wavelonkhe Wabothishela lebewukadze umhla tinge-27 Indlovana 2016. Laba bothishela labatinikele labachubela embili live lakitsi ngekucinisekisa kutsi emaklasi abo akhicita bafundzi labanenshisekelo labatawuba neligalelo ekutfutfukiseni iNingizimu Afrika. 5.8. IKhabhinethi ihalalisela i-Market Theatre eJozi ngekugubha iminyaka lenge-40 yaba khona. Ngesikhatsi seminyaka yelubandlululo lenkhundla yetekukhombisa imidlalo yasesiteji yagucuka yaba luphawu Lwemzabalazo ngekutsi iteke indzaba lengiyo yaseNingizimu Afrika. 5.9. IKhabhinethi ihalalisela thishela wetemculo, Umnu. Chad Hendricks, waseRetreat eCape Flats ngekuwina umklomelo Wemcudzelwano i-Len van Zyl Conductors eKapa. Umklomelo wakhe ufaka ekhatsi umfundzate wetinyanga letintsatfu aseMelika lokutawutsi ngaleso sikhatsi Umnu. Hendricks utawube afundza ePhiladelphia Orchestra futsi utawube aceceshwa nguSolwati lowatiwako Victor Yampolsky eChicago. 5.10. IKhabhinethi ihalalisela umkhiciti wemafilimu, Umnu Anant Singh, ngekulala kwakhe kwesitsatfu waklonyeliswa ngelifilimu lelitsi, Shepherds and Butchers ku-Panorama Audience Award for Fiction Film eBerlin International Film Festival. Lena yimphumelelo lenkhulu ngobe lelifilimu belicudzelane nemafilimu lange-55 lavela emaveni lange-33. 6. Kubekwa etikhundleni Konkhe kucashwa kuya ngekucinisekiswa kweticu tabo kanye nekuvunyelwa lokufanele. 6.1. Kunwetjwa kwenkontileka yaMnu. Lionel October njengeMcondzisi Jikelele (i-DG) eTikweni Letekuhwebelana Netimboni, sikhatsi seminyaka lesihlanu.  6.2. Kucashwa kwaDkt.Mantlhake J Maboya njengeLisekela Lemcondzisi Jikelele (i-DDG): Inchubomgomo Yekharikhulamu neKwelusa eLitikweni Letemfundvo Lesisekelo. 6.3. Kucashwa kwaMake Shamilla Chettiar njengeLisekela Lemcondzisi Jikelele: Inchubomgomo neTinsita Telwati eTikweni Letekuvakasha. 6.4. Kucashwa kweMnu. Mbulelo Tshangana njengeMcondzisi Jikelele eLitikweni Letekuhlaliswa Kwebantfu. 6.5. Kucashwa futsi kweMnu. Kutoane Obed Kutoane njengeSikhulu Lesilawulako e-Export Credit Insurance Corporation of South Africa SOC Limited. 6.6. Kucashwa kweMnu. Vuyo Mafata njengeKhomishina Yekuncephetelisa: Sikhwama Sekuncephetelisa eLitikweni Letemisebenti. 6.7. Kucashwa ku-Takeover Regulation Panel sikhatsi seminyaka lesihlanu:a) Make Neo Phakama Dongwana (Sihlalo);b) Solwati Stephanie Marie Luiz (Lisekela Lasihlalo);c) Solwati Shirley Zinn (lilunga lephaneli);d) Adv Rory Voller (lilunga lelikhetsekile);e) Make Wendy Ndlovu (lilunga lelikhetsekile);f) Make Annalie de Bruyn (lilunga lelikhetsekile); kanyeg) NeMnu.Nano Abram Matlala (lilunga lephaneli). 6.8. Kucashwa kuBhodi yaseNingizmu Afrika Yemandla eNozi sikhatsi seminyaka lemitsatfu:a) Umnu. Nqaba Ngcobo;b) Dkt. Namane Magau;c) Dkt. Xolani Mkhwanazi;d) Dkt. Alex Smanga Tsela;e) Make Rosemary Mosia;f) Dkt. Kelvin Kemm (Sihlalo);g) Umnu. Zibusise Comfort Ngidi;h) Make Pamela Bosman; kanyei) neMtfwana wenkhosi  Kennedy Tshivhase. Imibuto ingacondziswa ku: Make Phumla Williams (Libamba Lasomlomo Wekhabhinethi)Makhalekhikhini: 083 501 0139 "
"Sitatimende semhlangano weKhabhinethi mhla ti-16 Indlovulenkhulu 2016 ",17 Mar 2016,https://www.gov.za/speeches/statement-cabinet-meeting-16-march-2016-17-mar-2016-0000,https://www.gov.za/ss/speeches/statement-cabinet-meeting-16-march-2016-17-mar-2016-0000,"1. Tincumo teKhebhinethi letimcoka1.1. Ikhabhinethi iyihlolile Imibiko Yemiphumela Yekota Yesitsatfu yesikhatsi senyanga yeMphala neNgongoni 2015. Lemibiko ikhomba inchubekelembili lemcoka ekucaliseni kwekusebenta kwetinhlelo tahulumende letinelifutse lelicondze ngco ekwenteni ncono timphilo tebantfu baseNingizimu Afrika.Lemibiko Yemiphumela Yenchubekelembili ikhomba bufakazi bekutsi hulumende uphumelele ekufezeni tinjongo taloko bekuhlosiwe kuThemu Lesemkhatsini Yendlelalisu Yeluhlelomsebenti lwa 2014-2019. Lemibiko iphindze futsi isisondzete edvute kutsi sifezekise Umbononchanti 2030, njengaloku kusho Lisu Lavelonkhe Lentfutfuko (i-NDP), lokuhloswe ngalo kulwa nebuphuya, kuswelakala kwemsebenti kanye nekungalingani.IKhabhinethi iyibonile inchubekelembili lebonakalako leyentiwe ekufezeni tinhloso letimcoka kanye nemiphumela. IKhabhinethi nanome iyibonile imphumelelo lemcoka macondzana netinkhomba letinyenti, kusenetindzawo lapho kusadzingeka khona tingenelelo letichumanisiwe tahulumende.2. Kucala kwekusebenta kwetinhlelo letimcoka tahulumende2.1. IKhabhinethi ivakalisa kubonga kwayo kubo bonkhe bantfu baseNingizimu Afrika labalalele sicelo seKhomishini Letimele Yelukhetfo(i-IEC) kutsi bantfu babhalise, bahlole simo sabo sekubhalisa kanye nekwenta kutsi imininingwane yabo leseluhlwini lwebavoti ibe sesikhatsini ngalemphelasontfo yamhla ti-5 namhla ti-6 Indlovulenkhulu 2016. Kube nebantfu labalinganiselwa etigidzini letintsatfu labavakashele titeshi tekuvota eveni lonkhe kanye nebavoti labasha lababhalisile labange-544 552 (78.6%) bebangaphasi kweminyaka lenge-30, lokuyindlela yekukhombisa kutimisela kwebantfu baseNingizimu Afrika ekutimbandzakanyeni kutsi bakhe intsandvo yetfu yelinyenti.IKhabhinethi icela bonkhe bantfu baseNingizimu Afrika kutsi basebentise lilungelo labo lentsandvo yelinyenti ngekutsi bahambe bayewubhalisela kuvota iphindze futsi igcugcutele nalabo lababhalise phambilini kutsi bahambe bayewucinisekisa imininingwane yabo yekuvota ngobe kunemaphuzu lamanengi labange kutsi kube netingucuko kuluhlu lwebavoti.2.2. Imphelasontfo yekubhalisela kuvota itawuba mhla ti-9 kanye namhla ti-10 Mabasa 2016 lapho tonkhe tikhungo tekuvota titawube tivuliwe futsi kusukela ngensimbi ye-8:00 kuya ngensimbi ye-17:00.  Leli kutawube kulitfuba lekugcina lekutsi bavoti babhalise kanye nekwenta kutsi imininingwane yabo yekubhalisela kuvota ibe sesikhatsini, bakwente etikhungweni tabo tekuvota. Nome kunjalo, kubhalisa kuyachubeka emahhovisi e-IEC endzawo ngesikhatsi sema-awa ekusebenta kusukela ngeMsombuluko kute kube ngaLesihlanu, kudzimate kufike sikhatsi lapho luhlu lwebavoti Lwelukhetfo Lwabomasipala lwa-2016 luvalwa khona ngelusuku lapho lukhetfo lumenyetelwa khona.IKhabhinethi iyaluhlaba ludlame lolube khona kuletinye tindzawo lapho luvimbele khona imphelasontfo yekubhalisa lokusandza kwendlula iyaphindza futsi itsi kute umuntfu longavimbela nome ngabe ngumuphi umuntfu waseNingizimu Afrika kutsi asebentise lilungelo lakhe lentsandvo yelinyenti kutsi abhalisele kuvota. IKhabhinethi iyachubeka icela bonkhe labo labenta loko kutsi bahlukane nalemisebenti yebugebengu nekutsi labo labatsintsekile bakubike kuma-ejensi ekugcinwa kwemtsetfo loko. IKhabhinethi icela onkhe ema-ejensi ekugcinwa kwemtsetfo kutsi atsatsele labo labephula umtsetfo sinyatselo lesimatima.2.3. Mengameli Jacob Zuma utawuvakashela eBhayi mhla ti-8 Mabasa 2016 kuyowuhlola inchubekelembili mayelana nekutfutfukiswa kwesakhiwonchanti setekutfutsa ngemanti lokuyintfo leyiyincenye yesichamukelo salelive seMnotfo Waselwandle. Umnotfo Waselwandle ungulomunye walenye yetingoni te-Operation Phakisa futsi isondzeta lelive ekuvuleni emandla lagcineke etilwandle taseNingizimu Afrika, Loku kungafaka ligalelo lelingafinyelela etigidzigidzini leti-R177 kusamba semkhicito welive kuphindze kudale imisebenti lemisha lengetulu kwesigidzi sinye.2.4. IKhabhinethi iyakwemukela kuphotfulwa ngemphumelelo kuvakasha ngekwembuso kwaMengameli Zuma eFederal Republic of Nigeria kusukela mhla ti-8 kuya mhla ti-9 Indlovulenkhulu 2016,  lokuyintfo legcugcutele budlelwane betembusave, betemnotfo nebetenhlalo lobebuvele bukhona emkhatsini walamave lamabili. Lokunye lokuzuziwe ngalokuvakasha, kube kuphakanyiswa kweKhomishini Yetive Letimbili kutsi ibe sezingeni Lenhloko Yembuso, lebeka embili intfutfuko yetemnotfo emkhatsini walamave lamabili.IKhabhinethi iyakwemukela kuvulelwa kwetinkampani taseNingizimu Afrika kutsi tingene emnotfweni waseNigeria emikhakheni lehlukahlukene lefana nebunjiniyela, tekuchumana khashane, tekwakha, tasemoyeni, betindzaba, tekuhlalisa tivakashi, tekutijabulisa, tetindlu, tekutsengisa, kanye newoyela kanye netinsita tegesi. IKhabhinethi ilindzele kutsi kube nekukhula kwelutjalotimali lwaseNigeria lapha eNingizimu Afrika lolutawugcugcutela kuhwebelana lokutindlelatimbili emkhatsini waletive letimbili.Imiphumela yalokuchumana emkhatsini weminotfo lemibili lemikhulukati kulelivekati kutawuhlanganisa iminotfo yetigodzi, ngaleyo ndlela kwandzise tetimakethe letivamile kanye nekuphakamisa tichamkelo tekukhula kwemnotfo letivele tikhona kanye nematfuba emsebenti e-Afrika. Loku kukhombisa kutsi live laseNingizimu Afrika liyindzawo yetekuncintisana kutemnotfo nanome temnotfo wemave emhlaba tingasitinhle nje, loko kutawudala kutsi kube nematfuba emisebenti kanye nekutfutfukiswa kwemakhono ebantfu baseNingizimu Afrika.2.5. IKhabhinethi ikubonile kutsi iNingizimu Afrika itawube itimbandzakanye kuSeshini Ye-60 Yamhlabuhlangene (i-UN) Yekhomishini Yesimo Sabomake (iCSW60) lese New York, eMelika kusukela mhla ti-14 kuya kumhla tinge-24 Indlovulenkhulu 2016 ngaphasi kwengcikitsi letsi:  Kunikwa Emandla Kwabomake kanye Nekuchumana Kwako Nentfutfuko Lesimeme.  Leseshini yenteka ngemnyaka lobalulekile eNingizimu Afrika ngobe lelive lakitsi ligubha tintfo letibalulekile letintsatfu letentiwe, Kugutjwa kweminyaka lenge-20 Yemtsetfosisekelo waseRiphabhulikhi yaseNingizimu Afrika wa-1996, Kugutjwa Kweminyaka Lenge-40 Yelutfutfuva Lwelusha LwaseSoweto kanye Nekugutjwa Kweminyaka Lenge-60 Wemshuco Wabomake nga-1956.INingizimu Afrika yetfule umbiko ku-UN CSW60 kantsi loku kusinika litfuba lekukala imphumelelo lesesiyentile kusukela kwasungulwa intsandvo yelinyenti. Kubalulekile kutsi sicaphele kutsi kusukela nje kwaba nenchubo yentsandvo yelinyenti eNingizimu Afrika, emkhatsini waletinye tintfo, lelive lihambele Ingcungcutsela Yemhlaba Yesine Yabomake nga-1995, yaphindze futsi yasayina Simemetelo saseBeijing kanye Nenkhundla Yekwenta ngawo wona lowo mnyaka.Ngekuhambisana nesincumo E/RES/2013/18 saMhlabuhlangene Kutemnotfo kanye Nemkhandlu Wetenhlalo, iNingizimu Afrika itimisele ngekuchubeka icale kusebentisa Simemetelo saseBeijing kanye Nenkhundla Yekwenta, lesiyinkhombandlela yekunika bomake emandla kanye nekubatfutfukisa.3. Imitsetfosivivinyo 3.1. IKhabhinethi ikuvumile kungeniswa ePhalamende kwaHulumende Wasekhaya: Umtsetfosivivinyo Wekuchibiyela Takhiwo Tabomasipala wa-2016. Letichibiyelo tentiwa kuHulumende Wasekhaya: Umtsetfo Wetakhiwo Tabomasipala, 1998 (Umtsetfo we-117 wa-1998), lowaphasiswa ngembikwelukhetfo lwekucala lwentsandvo yelinyenti lwahulumende wasekhaya lolwabanjwa mhla ti-5 Ingongoni 2000.Letichibiyelo titawukwenta ncono kuphatfwa kwelukhetfo lwabohulumende basekhaya kanye naletinye tingucuko, ngekufuna:a) kuchibiyela sidzingosimo Semkhakha A wabomasipala;b) kususa konkhe lokucondziswe kutindzawo tekulawulwa kwetifundza;c) kuchaza lusuku lwekucala kungena ehhovisi kwelikhansela;d) kuncuma kutsi Mengameli kufanele kutsi abeke aphindze amemetele lusuku     lwelukhetfo lwabomasipala;e) kuvumela kutsi kube nekungetwa kwesikhatsi ekumemetelweni kwemiphumela yelukhetfo;f) kudzinga kutsi imenenja yamasipala yatise i-IEC ngetikhala ewadini;g) kuncuma kutsi Lilunga Lemkhandlu Wesigung limemetele liphindze lisho lilanga lelukhetfo lwekuvala tikhewu;h) kuchaza ikhoramu ledzingekako kute kubanjwe umhlangano wemkhandlu; i) kuchaza timo lapho kungavotwa khona nakubanjwe umhlangano wemkhandlu;j) kwandzisa umehluko welinani lebavoti kulelo nakulelo wadi nangabe kubanjwe umhlangano wemkhandlu; kanyek) nekwandzisa umehluko welinani lebavoti kulelo nakulelo wadi ngekutsi kujutjwa iminyele kute achaze kwabiwa kwetihlalo letengcile kumasipala wendzawo.4. Imicimbi letako4.1. Mengameli Zuma   njengasihlalo lohlanganyela naMengameli Fran ois Hollande waseFrance weKhomishini Lephakeme Yetekucashwa Kutemphilo kanye Nekukhula Kutemnotfo   utawuhambela kwetfulwa kwayo ngekwemtsetfo eLyon, eFrance ngaLesitsatfu, mhla tinge-23 Indlovulenkhulu 2016. Lekhomishini igcila ekutseni kunesidzingo setingcweti tetemphilo kumave lanemalingena lesemkhatsini nalephasi. Lesichamkelo saMhlabuhlangene kulindzeleke kutsi ngayo kwandziswe kubakhona kwetemphilo mhlaba wonkhe kanye nekugcugcutela kukhula kutemnotfo lokungukhukhulelangoco, lokufaka ligalelo ekucaliseni kwekusebenta kwe-Ajenda ya-2030 yeNtfutfuko Lesimeme.4.2. Mengameli Zuma utawutsatsa luhambo lwembuso lwekuvakashela eKingdom of Saudi Arabia kusukela mhla tinge-27 kuya mhla tinge-28 Indlovulenkhulu 2016, lokutawucinisa budlelwane lobuvele bukhona emkhatsini walamave lamabili.4.3. Mengameli utawuhambela Ingcungcutsela Ye-4 Yekuphepha Kunozi eWashington eMelika kusukela mhla tinge-31 Indlovulenkhulu kuya mhla lu-1 Mabasa 2016. Lengcugcutsela itawubhunga bungoti lobufufusako bebuphekulasikhuni bekusetjentiswa kwenozi kanye nekubuka tinyatselo letingatsatfwa ngummango wemave ngemave kunciphisa kusetjentiswa kweyuriyamu, kuvikela tintfo letisengotini yekuhlaseleka, kulwa nekushushumbiswa kwenozi kanye nekuvimba imitamo yebuphekulasikhuni benozi.4.4. Mengameli Zuma utawube ahola imigubho yeLusuku Lwemalungelo Eluntfu lapha eMoses Mabhida KwaZulu-Natal ngeMsombuluko, mhla tinge-21 Indlovulenkhulu 2016 ngaphasi kwengcikitsi letsi:  INingizimu Afrika ibumbene ekulweni nebuhlanga.  Njengaloku kumenyetelwe kuNkhulumo yaMengameli Lemayelana Nesimo Selive ya-2016, Lusuku Lwemalungelo Eluntfu lonyaka lutawubeka sisekelo seluhlelo lwesikhatsi lesidze lwekwakha ummango lote buhlanga. IKhabhinethi icela bonkhe bantfu baseNingizimu Afrika kutsi babumbane balwe nebuhlanga   kungaba kusemakhaya etfu, emimangweni, emihlanganweni yetenhlalo, etindzaweni temisebenti nome etinkhundleni tekuchumana. Kufanele kutsi sonkhe sisebente ngekuhlanganyela kute sibe nentsandvo yelinyenti lebumbene lete buhlanga nalengabandlululi ngebulili.4.5. Emalunga eSigungu atawuchumana nebantfu baseNingizimu Afrika kulo lonkhe lelive ngesikhatsi seLiviki Lembizo Yavelonkhe emkhatsini wamhla ti-4 kanye namhla ti-10 Mabasa 2016, ngaphasi kwengcikitsi letsi  Sisonkhe Sichubela iNingizimu Afrika Embili: Yenta iNingizimu Afrika kutsi ikhule.  Leliviki lihambisana neLiviki LePhalamende Leya Etindzaweni Tebavoti kanye nekugutjwa Kwenyanga Yenkhululeko.IKhabhinethi ikhutsata bonkhe bantfu baseNingizimu Afrika kutsi batimbandzakanye ngemandla kulemicimbi baphindze futsi bachumane netiphatsimandla tetembusave. Liviki Lembizo Yavelonkhe litawugcamisa kucala kwekusebenta kweLisu Lemaphuzu Layimfica lokuhloswe ngalo kugcugcutela kukhula kutemnotfo kanye nekudala ematfuba emisebenti ladzingeka kakhulu. Litawuphindza futsi likhombise hulumende wasekhaya laphumelele kukwenta, lokufaka ekhatsi kuphumelela lakufezile ngekusebentisa lisu lekuvusetela kabusha bohulumende basemakhaya   indlela Yekubuyela Kusicalonchanti.Leliviki litawuhambisana nemphelasontfo yekubhalisela kuvota kwekugcina ngembikweLukhetfo Lwabomasipala lwa-2016, lokutawunika futsi tiphatsimandla tetembusave litfuba lekubutsela ndzawonye bantfu baseNingizimu Afrika ngemikhankhaso yekubafundzisa ngekuvota kutsi babhalise baphindze bacinisekise imininingwane yabo yekuvota.4.6. Lisekela Lamengameli Cyril Ramaphosa utawuvula Ingcungcutsela Ye-2 Yemkhandlu Wekutfutfukisa Umtfombolusito Webantfu letawube ilapha eGallagher Convention Centre eMidrand mhla tinge-29 kanye namhla tinge-30 Indlovulenkhulu 2016 ngaphasi kwengcikitsi letsi:  Budlelwane Kutemakhono    Lubito Lwekutsatsa Sinyatselo . Lengcungcutsela ihlanganisa ndzawonye labatsintsekako kumkhakha wetemfundvo lephakeme wonkhana ngenhloso yekusita entfutfukweni yayo kanye nekwakha budlelwane lobutawudala kutsi kube nebudlelwane lobucinile betikhungo temfundvo lephakeme kutsi tilungele timboni.4.7. Liviki Lavelonkhe Lemanti La-2016 litawuba kusukela mhla ti-14 kuya mhla tinge-22 Indlovulenkhulu ngaphasi kwengcikitsi letsi:   Emanti Ngewebantfu, Emanti ngebantfu.  Leliviki litawukhombisa kutsi emanti njengelilungelo leluntfu ngekutsi kucapheliswe ngenhlupheko yebantfu labangakhoni kufinyelela kutfola emanti lahlobile ekunatsa.Litiko Letemanti kanye Nekuhanjiswa Kwekungcola solo lisachubeka nekucedza luhlelo lwemabhakede kute kube ngunyalo selicedze  luhlelo lwemabhakede lolunge-78.8%  etindzaweni temikhukhu eNingizimu Afrika. Tifundza letisikhombisa tisebente kakhle kakhulu tacedza loluhlelo lwemabhakede nge-avareji lenge-90%. Leto tifundza letilucedze nya luhlelo lwemabhakede yi-KwaZulu-Natal, eNyakatfo Nshonalanga eMpumalanga kanye naseGauteng. Sifundza saseNshonalanga Kapa sona sine-99.8%. Kusukela kuluhlelo lwemabhakede lolunge-26 120 eNyakatfo Kapa, eMphumalanga Kapa, eNyakatfo Nshonalanga kanye naseFreyistata, tinhlelo temabhakede leti-11 650 seticedziwe kute kube ngulamuhla.Nanome letimvula letisandza kuna tiletse litsemba, lifutse lalesomiso lisachubeka ngekuvakala kuletinye tincenye talelive. Bantfu baseNingizimu Afrika kufanele kutsi bachubeke basebentise emanti ngekuwonga bacalise ngekusebentisa tindlela tekonga emanti. Hulumende ubekele eceleni sigidzigidzi sinye semarandi kubukana nenkinga yesomiso.IKhabhinethi iyayemukela lenchubekelembili leyentiwe luhlelo lweminyaka lesihlanu Lwekulwa Nekuvuta ngaphasi kwengcikitysi letsi: Lelo Nalelo Tfonsi Libalulekile.  Loluhlelo kuhloswe ngalo kuheha, kucecesha kanye nekunika bantfu labasha labaneticu temfundvo yamatekuletjeni nome N3 laba-15 000 ematfuba kutsi babe ngulabasebenta ngemaphayiphi emanti, labasebenta ngetandla kanye nema-ejenti emanti.5. Lokushiwo yiKhabhinethi mayelana netindzaba letimcoka kusimondzawo5.1. IKhabhinethi icela bonkhe labashucako kutsi bakwente loko ngekutitsiba lokukhulu futsi bavakalalise tikhalo tabo ngekulandzela umtsetfo kanye neMtsetfosisekelo. Kucekela phasi kanye nekulimata imphahla sekungale kwemikhawulo yekushuca sekungumsebenti webugebengu. Ema-ejensi lacinisekisa kutsi umtsetfo uyagcinwa atawusebentisa umtsetfo kubopha nekujezisa labo labacekele phasi imphahla emanyuvesi, kanye nakuletinye tikhungo temfundvo lephakeme, emimangweni kanye nalapho kushucwa khona..5.2. Indvuna Yetetimali itjele Ikhabhinethi ngalamafishane mayelana nemkhankhaso wayo lesandza kuwenta wekuya eMelika naseNgilandi ahamba nalabatsintsekako labahlukahlukene, lokufaka ekhatsi baholi betemabhizinisi. IKhabhinethi itimisele ekucinisekiseni kutsi lelive lisebenta ngekubambisana kute sicinisekise kutsi alehliselwa phasi lizinga lalo.Lokuvakasha kunika hulumende litfuba lekuchaza ngetichamkelo letinyenti lasacale kutisebentisa kubukana naletinsayeya. Loku kufaka ekhatsi kusebenta ngekubambisana ekwenteni kutsi kube nekukhula lokuphangisako lokungukhukhulelangoco, tinyatselo nekusheshisa kuhlanganiswa kwetimali tahulumende, kucalisa ngekushesha kusebentisa Luhlelo Lwelutjalotimali Lwesakhiwonchanti setigidzigidzi letinge-R870 kanye nenchubekelembili lesentiwe yekusombulula kusweleka kwemandla, lokufaka ekhatsi emandla lavusetelelwako.IKhabhinethi icela yonkhe imikhakha kutsi yente tonkhe letinhlelo letinhle kanye netingenelelo lesetentiwe tekuvikela umnotfo wetfu. Kubalulekile kuyo yonkhe imikhakha kutsi icinisekise kutsi umnotfo welive letfu ucinile. Ngaleyo ndlela-ke Ikhabhinethi itjele Likomidi Lelihlanganisa Tindvuna Letelutjalotimali kutsi lente kutsi tonkhe tincumo letihambelana netemnotfo tifezeke masinyane. IKhabhinethi iyaphindza itsi kucina kwemnotfo waseNingizimu Afrika kusime kutikhonkhwane temnotfo letingito kanye nakumitsetfomgomo lephatsekako.5.3. IKhabhinethi ilibonile licala lasenkantolo lelifakwe yi-Chamber of Mines kutsi Umculu Wetimayini utsatfwe njengalongahambisani nemtsetfosisekelo nalongekho futsi emtsetfweni. IKhabhinethi isaphindza itsi imitsetfomgomo yeMculu Wetimayini ihlose ekuntjintjeni imboni yetimayini kutsi kulungiswe kungalingani kwasesikhatsini lesengca lokwabangwa lubandlululo kute kutsi lemboni ihambisane netingucuko lesetikhona ekuntjintjeni yonkhe iNingizimu Afrika kutenhlalo, tembusave netemnotfo. Kuphakanyiswa kwemimango kuyintfo lemcoka kute kucinisekiswe kutsi intfutfuko etimayini ayiyishiyi ngephandle imimango lefanele.5.4. IKhabhinethi icela bonkhe labasebentisa umgwaco, ikakhulu labo labatawube basendleleni kulamaholide latako, kutsi badlale indzima yabo ngekutsi bente siciniseko kutsi baphephile nalabanye basebentisi bemgwaco nabo baphephile. Kucedvwa kwetingoti temgwaco yindzaba yavelonkhe hulumende layibeke embili. Bashayeli kufanele kutsi bacaphele, bahloniphe imitsetfo yemgwaco, banganatsi tjwala bese bayashayela, bagcine litubane lelinchunyiwe baphindze futsi bente siciniseko sekutsi tincola tabo tisesimeni lesiphilile.5.5. IKhabhinethi ihalalisela bonkhe labo labaphumelele kuMiklomelo Yavelonkhe Yalabakhubatekile lebeyikadze imhla ti-11 Indlovulenkhulu 2016. Ngalemiklomelo kuhlonishwe bantfu labanekukhubateka kanye netishikashiki temalungelo alabakhubatekile letente kahle kakhulu ngemnyaka wa-2015.5.6. IKhabhinethi ihalalisela bonkhe labaphumelele kuMiklomelo Ye-3 Yembutfo Wemaphoyisa aseNingizimu Afrika(i-SAPS) Yemnyaka Yavelonkhe Yemalengiso lehlonipha lawo malunga e-SAPS, emarizefu kanye nemalunga emmango lasetinkhundleni temaphoyisa emmangweni.5.7. IKhabhinethi ibashayela lihlombe boMandla Dube naLeon Otto basePambili Media ngekubhala ngekuhlanganyela lifilimu letsi Kalushi: The Story of Solomon Mahlangu. Bantfu baseNingizimu Afrika bayakhutsatwa kutsi babukele lelifilimu letembusave lelimayena nekuntjintja kwelijaha lelincane lelineminyaka le-19 laseMamelodi, emphumalanga ePitoli, laba lichawe leMzabalazo. IKhabhinethi iyaphindza itsi hulumende utawuchubeka, ngekusebentisa Litiko Letekuhweba Netimboni kanye neLitiko Letebuciko Nemasiko, kuchubeka nekusekela kukhula kwemboni yetebuciko ngekutsi kugutjwe kuphindvwe kutekwe indzaba yaseNingizimu Afrika.5.8. IKhabhinethi ihalalisela sishikashiki sebulungiswa betenhlalo Father Michael Lapsley ngekuklonyeliswa ngemklomelo wemave ngemave wa-2016 Public Peace Prize kumkhakha  Kuthula Kwemhlaba Wonkhe kanye Nekubuyisana    Umdali Wekuthula Lodvume Emaveni Ngemave .5.9. IKhabhinethi imshayela lihlombe Pieter du Preez ngekutsi ligama lakhe lenyulelwe i-Laureus World Sportsperson of the Year with a Disability Award, ngenca yekusebenta kahle kakhulu ngemnyaka wa-2015.5.10. IKhabhinethi ihalalisela Wayde van Niekerk locophe umlandvo kutematubane ngekutsi abe wekucala kugijima yonkhe imicudzelwano yekugijima lemitsatfu: i-100m ngaphasi kwemizuzwana le-10, i-200m ngaphasi kwemizuzwana lenge-20 kanye ne-400m ngaphasi kwemizuzwana lenge-44  njengaloku kucinisekiswe yiNhlangano Yetematubane Yemave Ngemave.6. Kucashwa6.1. Kute timemetelo talabacashiwe letentiwe kulomhlangano weKhabhinethi.Imibuto icondziswa:kuMake Phumla Williams (Libamba Lasomlomo Wekhabhinethi)Makhalekhikhini: 083 501 0139"
Sitatimende Semhlangano weKhabhinethi wamhla ti-13 Mabasa 2016,21 Apr 2016,https://www.gov.za/speeches/statement-cabinet-meeting-13-april-2016-21-apr-2016-0000,https://www.gov.za/ss/speeches/statement-cabinet-meeting-13-april-2016-21-apr-2016-0000,"1. Kufezekiswa kwetinhlelo tahulumende letibalulekile1.1. IKhabhinethi iyakwemukela lokuzuziwe lokugcanyiswe nguMengameli Jacob Zuma ngesikhatsi avakashele Sikhumulo Semikhumbi saseBhayi eMphumalanga Kapa, ayohlola inchubekelembili leyentiwe ekufezekiseni i-Operation Phakisa: Umtamo Wemnotfo Waselwandle. Hulumende sewudale tintjalomali letingu-R17 wetigidzi Emnotfweni Waselwandle. Kusukela yacala, sekudaleke imisebenti lengetulu kwale-4 500 emikhakheni leyehlukene.Tikebhe letimbili taleyimfica tekudvosa imikhumbi letakhiwe yi-Southern African Shipyards teSiphatsimandla Setikhumulo Temikhumbi Savelonkhe SeTransnet (i-TNPA) eSikhumulweni Semikhumbi yaseDurban iyiswa eBhayi. Mengameli Zuma wetfule sikebhe sekudvosa imikhumbi sekucala eBhayi, lesibitwa ngekutsi nguMvezo, lesetsiwe ngeligama lendzawo lapho kwatalelwa khona Mengameli waphambilini Nelson Mandela.I-TNPA seyabe ngetulu kwetigidzigidzi le-R7 tekuphucula tikhumulo tetfu temikhumbi. Mengameli wehlwaye lugidzi lwekuhambisa nekwemukela tikebhe letincane loluphuculiwe nalolwakhiwe kabusha kanye netakhiwonchanti tesikhumulo semikhumbi tekuvikela imikhumbi eSikhumulweni Semikhumbi saseBhayi lesitawetfwala imikhumbi lengetulu kwale-12 kunalena lemibili lekhona kwamanje.1.2. IKhabhinethi ibonga bonkhe bantfu labakhokha umtselo lababambisene nahulumende ngemnyakamabhuku wanga-2015/16 kwenta lugcogcomali lolwente tigidzigidzi tetigidzigidzi le-R1 kwekucala ngca. Lena yinkhomba lecaca kahle kamhlophe yemandla emnotfo wetfu lophumelelako ngisho nasetimeni letimatima.Kungenca yemtselo lokhokhwa bantfu baseNingizimu Afrika labahambisana nemtsetfo kanye nekugcogca ngemphumelelo kweLuphiko Lwamalingena LwaseNingizimu Afrika lokwenta kutsi hulumende akhone kwetfula kancono tinsita letidzingeka kakhulu letifaka sandla ekuphuculeni timphilo tebantfu baseNingizimu Afrika.1.3. IKhabhinethi iyasemukela simemetelo saMengameli Zuma sekutsi lusuku lwamhla ti-3 Ingci 2016 lube lusuku Lwelukhetfo Lwahulumende Wasekhaya Lwanga-2016. Hulumende uyatfokota kutsi letimphelansontfo letimbili tekubhalisa tamhla ti-5   6 Mabasa kanye nemhla ti-9   10 Mabasa kube khona emanani lamakhulu ebantfu labatawuba bavoti labavakashele titeshi tekuvota, ikakhulu bavoti labacala kuvota kanye nelusha.IKhabhinethi ibonga bonkhe bantfu labaphendvulile kulesimemo sekubhalisa baphindze futsi bahlola nemininingwane yabo eluhlwini lwekubhalisa. Kungenca yekubambisana kwetfu lokwenta kutsi intsandvo yelinyenti yetfu itfutfuke ngemandla isuke kulinye lizinga iye kulelinye.Ikhabhinethi icela tonkhe takhamuti letisengakabhalisi nobe letisengakahloli imininingwane yato kutsi tivakashele emahhovisi eKhomishini Yelukhetfo Letimele kubomasipala bato bendzawo tilungise imininingwane yato eluhlwini lwebavoti ibe sesikhatsini samanje (tinikete emakheli ato) tibuye futsi tibhalisele kuvota nakuvotwa mhla ti-3 Ingci. Bavoti bangabuye futsi batfumele tinombolo tabo tematisi nge-SMS ku: 32810 nobe bashayele sikhungo sekutsintsana ku: 0800 11 8000 kute bacinisekise simo.Kubhalisa kwenta kutsi ligama lakho libe khona eluhlwini lwebavoti kute kutsi ukwati kuvota. Ikhabhinethi imema takhamuti kutsi tisebentise lilungelo lato lentsandvo yelinyenti leyatfolwa kamatima kutsi tivote eLukhetfweni Lwahulumende Wasekhaya lwanga-2016 mhla ti-3 Ingci 2016.1.4. Ikhabhinethi iyakwemukela kwetfulwa ngalokusemtsetfweni kweMklamo Wekufezekisa i-eChannel weLitiko Letasekhaya (i-DHA) nguMengameli Zuma. Lomtamo lomusha utawenta takamuti kutsi tikwati kufaka ticelo tabomakhadimatisi babo ku-inthanethi futsi tigweme kuma imigca  lemidze.Kubambisana nemabhange lamakhulu lamane  i ABSA, FNB, Nedbank kanye neStandard Bank  kwetfula indlela yekufaka ticelo taBomakhadimatisi kanye nemapasipoti ku-inthanethi kutawenta emakhasimende kutsi avakashele ema-kiosks e-DHA kutsi angenise tinyatseliso teminwe ato kanye netitfombe ngemuva kwekuhlela tikhatsi tekwenta loko kantsi futsi sebakhokhele ku-inthanethi.I-eChannel iyincenye yendlelalisu yesimanje yekuphucula ngalokuphelele yekwenta kutsi tinsita tingasentiwa ephepheni kepha tentiwe ngekwedijithali, inchubo letawufaka ekhatsi kuhlantwa kwerejista yebantfu.1.5. IKhabhinethi iyakwemukela kuphumelela kweliViki Lekugcila KutiMbizo lesandza kubanjwa ngaphansi kwengcikitsi letsi  Sisonkhe sichubekisela iNingizimu Afrika embili , lokwenta kutsi tikhulu tahulumende tikhulumisane nemimango kulo lonkhe lelive.IKhabhinethi incoma bantfu baseNingizimu Afrika labahlanganyele etinhlelweni letingetulu kwaletinge-36 kulo lonkhe lelive, labacinisekise kutsi hulumende uyaphendvula ekuboneni tidzingo temimango. LiViki Lekugcila kutiMbizo  seyihlomise imimango ngelwatiso lolumayelana netinhlelo tahulumende.1.6. Litiko Letekuhlaliswa Kwebantfu libambe inkhomfa yaMhlabuhlangene (ye-UN) lebe yimphumelelo lenkhulu lebeyibukene nekuhlala kwebantfu etindzaweni letingakahleleki (emikhukhwini), igcizelela lizinga lesivinini lekwenta letindzawo kutsi tibe tasemadolobheni kanye nekukhula kwemikhukhu. Manje bantfu labasigidzi sinye emhlabeni bahlala emikhukhwini. INingizimu Afrika seyakhe tindlu letitigidzi kusukela nga-1994 njengencenye yekucinisekisa imphilo lencono yabo bonkhe bantfu.2. ImitsetfosivivinyoIKhabhinethi ivume tinhlaka taleMitsetfosivivinyo lelandzelako:2.1. Umtsetfosivivinyo Wekuvikelwa Kwetakhiwonchanti Letibalulekile wa-2016 kutsi ushicilelwe kuGazethi yaHulumende kute kutsi ummango uphawule.LoMtsetfosivivinyo ucitsa Umtsetfo Wetindzawo Tavelonkhe Letibalulekile, 1980 (Umtsetfo-102 wa-1980), futsi ufuna kwenta lenchubo yekukhomba nekumemetela takhiwonchanti letibalulekile kuhambisane futsi kwentiwe ngendlela lebeka tintfo ebaleni lebuye futsi ibe nekutiphendvulela. Utawubuye futsi wente siciniseko sekutsi tonkhe takhiwonchanti tekuvikela tavelonkhe talelive tiyakhonjwa tibuye futsi tivikelwe ngalokwenele.LoMtsetfosivivinyo wenta kutsi kwentiwe luhlakamsebenti lwesikhungo lwekulandzelela kanye nekulawula kuvikelwa kwetakhiwonchanti letibalulekile. Luphindze futsi luchubeke luchaze imisebenti yemtimba lotaweluleka Indvuna Yetemaphoyisa ekumemeteleni takhiwonchanti letibalulekile.2.2. Umtsetfosivivinyo Wekuchibiyela Tinhlangano Temphahla Yemmango wa- 2016 utawushicilelwa kute kutsi ummango uphawule. LoMtsetfosivivinyo uchibiyela Umtsetfo weTinhlangano Temphahla Yemmango, wa-1996 (Umtsetfo we-28 wa-1996).LoMtsetfosivivinyo utawucinisa inchubo yekuhola ngekubambisana kwentsandvo yelinyenti weTinhlangano Temphahla Yemmango letikhona nobe tintfo te-Trust letengamele umhlaba wemmango. LoMtsetfosivivinyo lochitjelwe wenta kutsi kwentiwe kube neRejista kuLitiko Letekutfutfukiswa Kwetindzawo Tasemaphandleni kanye Netingucuko Kutemhlaba. LoMtsetfosivivinyo ungaphasiswa ube ngumtsetfo, utawucinisa kulawulwa kwetikhungo letenganyelwe ubuye futsi wente kancono kwesekelwa kwato nguMbuso.Utawenta imimango kutsi itfole, ibe nemphahla ibuye futsi iyilawule ngekusebentisa imitimba yetekulawula yetemtsetfo lesunguliwe lesekelwa nguhulumende.2.3. Kwetfulwa ePhalamende kweMtsetfosivivinyo Wekulawula Wemave Emhlaba wa-2016. Inchubo yekulamula yemave emhlaba ilithulusi lelibalulekile lwekwenta ibhizinisi nalamanye emave. Utawenta kancono tinsita tetebulungiswa tetinkampani letichuba ibhizinisi ngaphandle kweminyele yalelive kanye netinkampani talamanye emave letilapha eNingizimu Afrika. LoMtsetfosivivinyo ucitsa Kwemukelwa kanye Nekucinisekiswa KweMtsetfo Wetincumo Temlamuli Temave Angephandle, wa-1977 (Umtsetfo we-40 wa-1977) uphindze futsi uchibele Umtsetfo Wekuvikelwa Kwemabhizinisi lokhona kwamanje, wa-1978 (Umtsetfo we-99 wa-1978). LoMtsetfosivivinyo uhambisana neMtsetfo Loyimodeli Wekulamula Emabhizinisi Emave Emhlaba, lowemukelwe yiKhomishini ye-UN yeMtsetfo Wekuhweba Wemave Emhlaba.2.4. Kushicilelwa kweluhlaka LweMtsetfosivivinyo Wekuchibela Wesikhwama Selucwaningo Savelonkhe wa-2016 kuGazethi yaHulumende kute kutsi ummango uphawule. LoMtsetfosivivinyo uchibela Umtsetfo Wesikhwama Selucwaningo Savelonkhe, 1998 (Umtsetfo we-23 wa-1998).LoMtsetfosivivinyo utawenta kancono kucudzelana kweNingizimu Afrika ekutfutfukiseni lucwaningo kanye nekwenta tintfo letinsha nelulawulo lolusebentako, lolwenele naloluhlangene lwekuhlanganyela kwemmango kutesayensi, kanye nekuniketwa kwesakhiwonchanti selucwaningo lesivunyiwe kanye nekufinyelelwa. Utawuphindze futsi wente kancono kuphendvula kanye nekusebenta ngemphumelelo kwekutfutfukiswa kwetelucwaningo kanye nekutsi kwentiwe lokusha, kute kwentiwe kancono lizinga lemphilo yebantfu baseNingizimu Afrika ngekuhambisana kancono netintfo tahulumende letibekwa embili.3. Tincumo teKhabhineti letibalulekile3.1. IKhabhinethi yemukele Umtsetfo Lodzingidvwako weTebuphoyisa. Loluhlaka lweMtsetfo Lodzingidvwako lwashicilelwa kwekucala kute kutsi ummango uphawule ngawo ngaMabasa 2015. Lomtsetfo lodzingidvwako wenta kutsi kubekhona temisebenti yemaphoyisa lekhetsa takhamuti letishukumako kanye nekuphendvula kusimondzawo lesigadvwako lesikhona kwamanje. Uphindze futsi wente kutsi kube khona Luphiko Lwetemisebenti Yemaphoyisa LwaseNingizimu Afrika kanye nemaphoyisa amasipala latiphendvulelako kanye nalatingcweti.LoMtsetfo Lodzingidvwako uphindze futsi wente simemo sekutsi kusungulwe Ibhodi Yemaphoyisa Yavelonkhe, emkhatsini waleminye imisebenti, utawuba nemsebenti wekusungula tinchubo letingavuni luhlangotsi tekutfolwa kwemaphoyisa, kukhetfwa nekubekwa etikhundleni kwemaphoyisa latfoliwe kutemisebenti yemaphoyisa.3.2. IKhabhinethi yemukele LoMtsetfo Lodzingidvwako weTekuvikela Nekuphepha. LoMtsetfo Lodzingidvwako, lesewuvele uphumile kute kutsi kukhulunyiswane ngawo nemmango ngeNdlovana 2015, ugcile endleleni lehlanganisiwe neyekutfutfukisa tekuvikela kwendlula tebuphoyisa. Ufuna kukhombindlela  kutekuvikela tekuphepha temimango. LoMtsetfo Lodzingidvwako uchaza onkhe ematiko lafanele kanye netinhlangano temmango letifaka sandla ekuphepheni kwemimango.3.3. IKhabhinethi iluvumile luhlaka Lwenchubomgomo Yelisiko Lekusoka LaseNingizimu Afrika yaphindze futsi yavuma kutsi Litiko Lebaholi Bendzabuko licale lente luhlaka lemtsetfo wekusoka lwavelonkhe. Lomtsetfomgomo sewuvele ungenele inchubo lenkhulu yekukhulumisana kwalabatsintseka labafanele.Lenchubomgomo iniketa tinkhombandlela leticinisekisa kuvikelwa kwelisiko lemnyaka lendzabuko lekusoka kwebafana labancane ngaphandle kwekutsi tekuphepha tabo tibe senkingeni. Loku kwenta incenye yetinyatselo hulumende latitsatsela kucinisekisa emasiko lafanele kanye nalemukelekile. Ubuyisela esimeni lesifanele lizinga lelemukelekako lekutiphendvulela kulabo labachuba tikolwa tekusoka kanye nebatali labatfumela bantfwana babo kuletikolwa.3.4. IKhabhinethi ivume tincumo letentiwe Likomidi Lekuphenta mayelana nekukhona kuhweba ngetimphondvo tabhejane njengalenye indlela yekulondvolota bobhejane balelive. Letincumo tavunywa Likomidi Letekweluleka Letebucwepheshe Lematiko Lahlangene kanye neLikomidi Letindvuna lelibekelwe kuphenya kutsi kungakhoneka yini kwenta kuhweba ngetimphondvo tabhejane etimakethe temhlaba kutsi kube semtsetfweni.Letincumo temukela indlelalisu yekulawula lehlanganisiwe yaseNingizimu Afrika yekusombulula kutingelwa kubulawe bobhejane kanye nekuhweba ngabobhejane ngalokungekho emtsetfweni. Lelikomidi lincoma kutsi lendlela lekhona kwamanje yekugcina emazinga emfuyo alelive agcinekile ayigcinwe kunekutsi kuhwetjwe ngetimphondvo tabhejane. Indlelalisu yalelive yekubukana nalesimo ifaka ekhatsi kuvikeleka; kuhlonyiswa kwemmango; kulawulwa kwetilokatana lokuhlanganisiwe, imigomo yemtsetfo lephendvulako lefezekiswa ngalokuyimphumelelo ibuye futsi icinisekise; kanye nekulawulwa kwekufuna.3.5. IKhabhinethi ivume kudizayinwa kwetinhlavu tekukhumbula kwanga-2016:a) Luchungechunge Lwetinhlavumali Tekuma Kwemhlaba Lwavelonkhe   Imitamo Yemakati Lamakhulu:  Lihlosi .b) Umchele weSterling-silver kanye neluchungechunge lweluhlavumali lwe-tickey coin  Kucamba kwaseNingizimu Afrika  i-Dolosse .Lamadizayini aletinhlavumali, kanye nekumenyetelwa kwato, kutawushicilelwa kuGazethi yaHulumende, titawubese-ke tiyakhiwa tibuye futsi titsengiswe ngetindlela letetayelekile.4. Imikhosi letako4.1. Mengameli Zuma utawutsi emkhatsini wamhla ti-18 namhla tinge-22 Mabasa 2016 angenele kuvakasha ngekwemsebenti avakashele emave langemalunga eNyonyane Yekutselisa Imphahla Yemave Laseningizimu ne-Afrika (i-SACU) lokufaka ekhatsi iNamibia, Botswana, Lesotho kanye neSwaziland. Lokuvakasha kutawenta kancono indzima lebalulekile ledlalwa yi-SACU  ekutfutfukiseni kuhlangana kwetigodzi kanye nekutfutfukisa umnotfo wawo onkhe emalunga ayo.4.2. Mengameli utawungenela luhambo lweKuvakasha kweMbuso aye e-Islamic Republic of Iran mhla tinge-23 kanye namhla tinge-24 Mabasa 2016 ayocinisa tinchubo temnotfo netepolitiki letisemkhatsini walamave lamabili.4.3. Mengameli utawuhola Kugujwa Kwemigubho yeLusuku Lwenkhululeko mhla tinge-27 Mabasa 2016 eLimpopo, eNkhundleni Yetemidlalo yaseGiyani ngaphasi kwengcikitsi letsi:  Sisonkhe sakha imimango lencono   Hulumende Wendzawo ngumsebenti wawonkhewonkhe .IKhabhinethi imema bonkhe bantfu baseNingizimu Afrika kanye nemikhakha kutsi bakhombise kutsandza live labo ngekutsi bahlanganyele kulemikhosi leyehlukene yekukhumbula Inyanga Yenkhululeko.4.4. Kulamaviki latako, iPhalamende itawube ibambe Tinkhulumiswano Temcombelelo wematiko. Labaphetse ematiko lahlukene batawendlala tinhlelo tabo tekusebenta temnyakatimali wanga-2016/17. Emalunga emmango atawatiswa ngetinhlelo tahulumende tekwetfulwa kwetinsita.5. Tincumo teKhabhinethi etindzabeni letibalulekile tesimondzawo5.1. IKhabhinethi iyemukele imphendvulo nekucolisa lokwalandzela kwaMengameli Zuma kusehlulelo seNkantolo yeMtsetfosisekelo lesimayelana nekuhambisana netinyatselo tekulungisa simo letabekwa kumbiko weMvikeli Wemmango.IKhabhinethi isasibukisisa lesehlulelo kute itfole kutsi ingabe tikhona yini letinye tinyatselo letingatsatfwa kute kuciniswe Imisebenti yaHulumende.Lesehlulelo seNkantolo yeMtsetfosisekelo siyacinisa sibuye futsi sivikele intsandvo yelinyenti yemtsetfosisekelo yaseNingizimu Afrika.5.2. IKhabhinethi itivumile tinyatselo letitsetfwe ngemabhange lamane lakhipha satiso sekuvala ema-akhawunti asebhange enkampani letsite. Nanobe Ikhabhinethi iyitfokotela imibandzela netimo talamabhange, letento tingacedza emandla ebatjalimali labebangatsandza kwenta ibhizinisi neNingizimu Afrika esikhatsini lesitako.  Ikhabhinethi ivume kutsi Indvuna yeTetimali, Tetemisebenti kanye neTimbiwa tifanele kutsi tikhulumisane nalamabhange kute kutfolwe sisombululo lesingusonasona saloludzaba.5.3. IKhabhinethi ihalalisele Indvuna yeTemphilo, Dkt. Aaron Motsoaledi, lotfole umklomelo wemave emhlaba we-USAID-TB wekubona nekuhlonipha buholi bakhe ekulweni kwemave emhlaba nesifo sesifuba (i-TB) kanye nekuhola imitamo yesigodzi yaseNingizimu Afrika ekuhlolisiseni, kwelashwa kanye nekuvikela kungenwa yi-TB; TB/HIV  kanye ne-TB lelwa nekwelashwa ngemitsi leminyenti lehlanganisiwe.5.4. IKhabhinethi iyakwemukela kuphakanyiswa kweNingizimu Afrika njengalotawemukela Umklomelo Lokhetsekile Wekuchuba Nebudlelwane Lobuhle Nemave Emhlaba nga-2016 lotawuniketwa nguMkhandlu Wetindzaba Temave Emhlaba eWashington, DC.  Njengelive lekucala kutfola lomklomelo, uhlonipha kutinikela lokuvelele kwalelive kutemfundvo yemave emhlaba, tindzaba temave emhlaba kanye nekuchumana nemave emhlaba kute kutfutfukiswe tintfo letifunwa ngulelive.IKhabhinethi incoma Indvuna yeLitiko Letebudlelwane Nekubambisana Nemave Emhlaba, Mk. Maite Nkoana-Mashabane, ngekufaka ligalelo ekukhulumisaneni kweNingizimu Afrika nemave angaphandle, lokuchutjwa ngumbononchanti lotsi  livekati lase-Afrika lelibumbene lelinekuthula, lentsandvo yelinyenti, lelingabandlululi ngekwebuhlanga, ngekwebulili naleliphumelelako, kanye futsi nalelifaka ligalelo emhlabeni lolungile futsi lolinganako. 5.5. IKhabhinethi iyakwemukela kutsi Mengameli Zuma abeke esikhundleni Advocate Jan Lekhoa Mothibi, njengeNhloko yeLuphiko Lwekuphenya Lolukhetsekile, futsi umfisela konkhe lokuhle emisebentini yakhe lemisha yekulwa nenkhohlakalo nekulawula ngalokungafanele.5.6. Ikhabhinethi yendlulisa emavi ekudvudvuta umndeni wakaMakwetu kanye nePan Africanist Congress ngekushiywa emhlabeni nguMnu. Clarence Makwetu. Umn. Makwetu utawukhunjulelwa ligalelo lakhe lelikhulu kanye nekutinikela kwakhe embutfweni wenkhululeko kanye nekusungulwa kweNingizimu Afrika yentsandvo yelinyenti lensha. Mengameli umemetele Kungcwatjwa Ngekwelisiko Lelikhetsekile Letifundza Lekungcwatjwa Kwetikhulu taHulumende kwalelishanhlitiyo lenkhululeko lelasebenta ngekutimisela lokukhulu.5.7. IKhabhinethi yendlulisa emavi ekudvudvuta umndeni wakaNaidoo ngekushiywa emhlabeni nguMnu. Kumaran Naidoo. Umn. Naidoo bekaLibamba Lemcondzisi Jikelele weLitiko Lekutfutfukiswa Kwemnotfo. Phambilini bekasebenta njengeSikhulu Lesikhulu Setetimali seLitiko Letekuhwebelana Netetimboni. Umnu. Naidoo ufake ligalelo lelikhulu ekulawulweni kwetemnotfo kuTemisebenti yaHulumende.5.8. IKhabhinethi ivakalise kubonga kwayo ligalelo lelifakwe nguMnu. William Smith, lobekasebenta njengaMabhalane weKhabhinethi. Umn. Smith watsatsa umhlalaphasi ekupheleni kwaMabasa ngemuva kwekuSebentela Hulumende iminyaka lenge-27.  Ikhabhinethi imfisela lokuhle ekutsatseni kwakhe umhlalaphasi.6. IKhabhinethi yatisiwe ngeMbiko weKhomishini Yekuphenya Ngetinsolo Tekukhwabanisa, Tenkhohlakalo, Kwehluleka Kugcina Emazinga Ekusebenta Ngekwetsembeka nobe Kungasebenti ngalokufanele Ekutsengweni Kwetikhali Tekuvikela (Ikhomishini Yekutsengwa Kwetikhali) lekhishwe nguMengameli lamuhla ekuseni.LoMbiko utfole kutsi kute bufakazi bekusebenta ngalokungakafaneli, kudiza, kukhwabanisa nobe inkhohlakalo enchubeni yekutsengwa kwetikhali, SinguHulumende siyayemukela imiphumela yeluphenyo lweKhomishini.  Sitfolakele simsulwa njengobe besihlale sisho kuyo yonkhe leminyaka kutsi simsulwa kanye nekutsi letikhali tatsengwa ngalokusemtsetfweni.Setsemba kutsi lemiphumela italuvala loludzaba leseluchubeke sikhatsi lesidze.Sijoyina Mengameli Zuma ekubongeni Lijaji Willie Seriti neLijaji Thekiso Musi, bonkhe bofakazi, kufaka ekhatsi Mengameli waphambilini  Thabo Mbeki, baholi bebufakazi, emacembu etemtsetfo, tisebenti kanye nalabo labafake ligalelo ekwenteni umsebenti waleKhomishini kutsi ube yimphumelelo.7. Kubekwa EtikhundleniKutawuhlolwa ticu tabo bonkhe lababekwe etikhundleni kubuye futsi kwentiwe nekucinisekiswa lokufanele.7.1. Umn. Siyabonga Gama Sikhulu Lesikhulu seLicembu kanye neMnu. Garry Pita njengeSikhulu Lesikhulu Setetimali sakaTransnet.7.2. Umn.  Lufuno Leslie  Nevhutalu  njengelilunga naSihlalo weBhodi Yekutfutfukiswa Kwemboni Yekwakha Tindlu.7.3. Umn. Andile Nongogo njengeSikhulu Lesikhulu seMkhakha Wetemisebenti Yemtimba Wetemfundvo Nekucecesha.7.4. Emalunga Langekho kusigungu lesiphetse kuBhodi Ye-ejensi Yetitfutsi Temgwaco Letiphumela Ngaphandle Kweminyele:a) Umn. Raymond Dennis Baloyi;b) Mk. Keitumetse Mahlangu;c) Mk.Ignatia Dikeledi Sekonyela;d) Umn.Mosoenyane Ramathe;e) Phrof Jan Havenga; kanyef) neMnu. Lucky Lempiditse Thekisho.Imibuto ingacondziswa ku: Liezil CerfMakhalekhikhini: 076 778 2380"
Sitatimende Semhlangano WeKhabhinethi Wamhla tinge-26 Mabasa 2016,29 Apr 2016,https://www.gov.za/speeches/statement-cabinet-meeting-26-april-2016-29-apr-2016-0000,https://www.gov.za/ss/speeches/statement-cabinet-meeting-26-april-2016-29-apr-2016-0000,"1. Kufezekiswa Kwetinhlelo Tahulumende Letibalulekile1.1. IKhabhinethi iyakwemukela kuvakasha kwaMengameli Jacob Zuma Kwembuso kwekuya e-Islamic Republic of Iran, lokukhulisa ngemandla budlelwane betemnotfo nekuhwebelana emkhatsini walamave omabili, ngekusayina tivumelwane letinyenti kanye nekutinikela.Mengameli Jacob Zuma naMengameli Hasan Rouhani bacinise kubambisana emikhakheni yetekuhwebelana, temfundvo nekutfutfukiswa kwemakhono; isayensi netebucwepheshe, emandla agezi, kufaka ekhatsi kuhlolisiswa kwegesi yemakhemikhala aphethroli  nemakhono ekuwuhluta; tekulima; kumbiwa kwetimbiwa kanye nekuzuza; kwakhiwa kwesakhiwonchanti netitfutsi; timali, kubhanga  nemshwalensi kanye netekuvakasha.  Konkhe loku kufaka sandla ekufezekisweni kweLuhlelo Lwetekutfutfukisa Lwavelonkhe (i-NDP).Mayelana netemave emhlaba, labaholi lababili bavumelene kutsi kuciniswe simemo sekulungisa Mhlabuhlangene (i-UN) ikakhulu Umkhandlu Wekuvikela we-UN, ngekuya kwetimfuno temave lasatfutfuka.1.2. Lemiphumela icinise Kuvakasha Ngekwemsebenti kwaMengameli e-United Arab Emirates (e-UAE) lapho khona omabili lamave avusetele kutinikela kwawo ekuhlanganiseni nasekuphakamiseni budlelwanobubili emkhatsini walamave omabili, ikakhulu kutekuhwebelana, imikhakha yelutjalomali neyemnotfo kutsi ibe yelubanjiswano lolubalulekile lolukhulu.Loku kwakhele etukweKuvakasha Kwembuso kwaMengameli Jacob Zuma ngeLweti nga-2011 lokwaholela ekusungulweni kweKhomishini Lehlangene Ye-SA-UAE lokwasheshisa ngalokuphelele umdlandla nemandla ekuhwebelana emkhatsini walamave omabili kusuka kutigidzigidzi leti-R13 nga-2011 kuya kutigidzigidzi letinge-R27 nga-2015.INingizimu Afrika kanye ne-UAE baphindze bavuma kukhulisa kubambisana kwabo kute basebentise ematfuba lakuMnotfo waseLwandle, kute kukhutsatwe kutsengiswa kulamanye emave imikhicito letilimo yaseNingizimu Afrika, imikhicito leyakhiwe ikakhulu tintfo tetekuvikela nelubanjiswano.Lokuvakasha kuphindze kwakhutsata emandla ekwakha sakhiwonchanti saseNingizimu Afrika sacondza ematfuba etinkampani taseNingizimu Afrika ekukhangiseni kwaseDubai lokubitwe ngekutsi pheceleti, EXPO 2020 in Dubai, kanye nekubambisana emkhakheni wetekuthula, tekuvikela kanye nekusimama.1.3. IKhabhinethi itemukele tinyatselo leticatsa letihlelwe yiNdvuna yeTemidlalo Nekukhibika Fikile Mbalula tekwakha kabusha temidlalo nekukhibika letibhidlikile naletibandlula ngemandla ngekusebentisa Ishatha Yetingucuko. Loku kutawusheshisa tingucuko tekutsi kube khona inchubo yetemidlalo lebumbene lesime etukwemitsetfomgomo yentsandvo  yelinyenti, kulingana, kubekwa kwetintfo ebaleni, kumelelwa  kwabo bonkhe bantfu, kufinyelela nekukhula kwemazinga ekuhlanganyela ngekuhambisana netimfuno teLuhlelo Lwetekutfutfukisa Lwavelonkhe.  1.4. IKhabhinethi iyawemukela mcombelelo lowetfulwe ngematiko lehlukene lonemibiko lemikhulu lechaza inchubekela embili leyentiwe ekwenteni timphilo tebantfu baseNingizimu Afrika kutsi tibe ncono.Loku kukhombisa kufezekiswa kweLuhlakamsebenti Lwendlelalisu Lwethemu Lesemkhatsini lolusisondzeta dvutane nekuzuza Umbononchanti 2030 weLuhlelo Lwetekutfutfukisa Lwavelonkhe.IKhabhinethi imema bantfu baseNingizimu Afrika kutsi balandzele inkulumomphikiswano yomcombelelo etinkhundleni tekuchumana tebetindzaba letinyenti letehlukene kute bavisise kancono Luhlelo lwaHulumende lweKusebenta  1.5. IKhabhinethi icela kutsi kube nekutinikela lokuchubekako kute kutsi kube netingucuko letingito tetindzawo tekusebenta letihambisana naloko lokutfolwe Ngumbiko Wemnyaka We-16 Wekhomishini Yetekucashwa Ngekulingana yabo bonkhe bacashi lababekiwe lowetfulwa ngaphansi kwengcikitsi letsi  Tingucuko tibalulekile . Lombiko usita  hulumende kutsi avisise simo setekucashwa ngekulingana kulelive kanye nenchubekela embili yakho ekuguculeni simo sasemsebentini ngemnyaka-2015.1.6. IKhabhinethi ihalalisele Litiko Letekuhlaliswa Kwebantfu ekwakhiweni kwetindlu letitigidzi leti-4, 3 kanye nematfuba ekuba netindlu kusukela kwaba khona intsandvo yelinyenti. Lamatfuba afaka ekhatsi-2, 806 235 wetindlu letelekelelwa ngalokuphelele (tindlu te-BNG), 121 784 wetindlu tetenhlalo/tekurentwa, 6329 weteLuhlelo Lwekwelekelelwa Kwangamunye Loluchumene Netimali kanye nemasayithi latfola tinsita la-986 608.Leligcatsi lelingumlandvo selwente kutsi kube neluphahla lwebantfu labangetelulu kwalabatigidzi letinge-20 futsi-ke kugubha umkhosi walokuzuza lelitiko seletfule umkhankhaso wavelonkhe wekukhombisa timphumelelo talelive.Lokwetfulwa kwavelonkhe kwentiwe eCOSMO City, lomunye wemiklamo lehlanganisiwe lebekwa embili lekhona kulo lonkhe lelive nawo logubha umkhosi weminyaka lelishumi solo waba khona.IKhabhinethi ibonge bonkhe bantfu baseNingizimu Afrika ngekufaka sandla kwabo, kutinikela kanye nekusebenta ngekutikhandla ekucinisekiseni kutsi siyabuyiswa sitfunti sebantfu baseNingizimu Afrika labadzingako, ngekuhlaliswa kwebantfu.1.7. IKhabhinethi iyamncoma Mabhalane Jikelele waMhlabuhlangane ngekubamba Umkhosi Losezingeni Lelisetulu Kakhulu Wekusayinwa kweSivumelwane saseParis, lesemukelwa ngemave la-176 ngeNgongoni 2015. Kusayinwa kwaleSivumelwano saseParis kwenta sinyatselo sekucala sekuphumelelisa lesitawukhomba indlela imitamo yemave emahlaba; yekunciphisa kubhunyiswa kwemimoya lengcolile lengcolisa umoya lesiwuphefumulako kanye nekuhlangabetana nato tonkhe tinsayeya letivetwa kugucuka kwesimo selitulu. IKhabhinethi ilindzele kuphetfwa kwetinchubo tekucinisekiswa kwetekuhlala letifanele, ngubo bonkhe, kute ivumele sikhatsi lesifanele sekutsi leSivumelwane saseParis sifezekiswe ngalokuphelele nga-20201.8. IKhabhinethi iyakwemukela futsi nekutsi Litiko Letemvelo libambisene neLitilo Letekuvakasha ekuhlanganiseni emalabhorekhthri ekwetfula labitwa ngekutsi ngemaLebhu Etitjalo netilwane Letehlukahlukene: Kukhuliswa kwemnotfo waseNingizimu Afrika ngemcebo wetitjalo netilwane  kusukela mhla ti-10 Mabasa kuya kumhla ti-13 Inkhwekhweti 2016.Inhloso kuzuza emandla emnotfo wetitjalo netilwane taseNingizimu Afrika letehlukahlukene lokubekwe ngalokucacile kuluhlaka Lwendlelalisu Yemnotfo Wetitjalo Netilwane Letehlukahlune Lwavelonkhe leyavunywa yiKhabhinethi ngaKholwane 2015 kute kutsi ummango uphawule ngalo.  2. Tincumo teKhabhinethi letibalulekile2.1. IKhabhinethi ivume Luhlelo Lwekusebenta Lwenchubomgomo Yetimboni (i-IPAP) lwanga-2016/17   2018/19, loluyinsika yeLuhlelo Lwemaphuzu Layimfica lwaMengameli futsi lufaka sandla ekufezekisweni kweLuhlelo Lwetekutfutfukisa Lwavelonkhe.Loku ngumnyaka wesiphohlongo kuphindzeka kuphumelela kwetinhlelo tahulumende tekutfutfukisa timbono lokwakhela ekuzuzeni, tinkhundla tenchubomgomo kanye netinhlelo tekuphindzeka lokwendlulile.  I-IPAP 2016/17 ifuna kuzuza inchubomgomo yetimboni lenemphumela losezingeni leliphakeme etimeni temnotfo letimatima. Loku kufaka ekhatsi imiphumela yekwehla kwemandla emali emhlabeni wonkhe lokuchubekako kanye nesomiso lesibi kabi naletinye tintfo tetenhlalo letisikhinyabeto.Lokuzuziwe emnyakeni lophelile kufaka ekhatsi imisebenti levikelwe lelinganiselwa kule-67 000 kanye nekuvetwa kwemisebenti lemisha lenesitfunti lengalinganiselwa kule-7 000 emikhakheni yeTimphahla, yeMayadi Etikhumba kanye neyeTicatfulo. Umkhakha lomncane wekwendlulisa imikhicito letilimo nguwona mkhakha locashe bantfu labanengi kwendlula yonkhe imikhakha yasekhaya lekhicitako, uniketa imisebenti lelinganiselwa kule-216 090 nga-2015 nakucatsaniswa kule-208 822 nga-2014. Lungetulu kwegidzi letinge-R600 telutjalomali lolwaba khona nge-2015/16, lokwakha sisekelo sekucinisa kutfutfuka kwemabhizinisi lapho khona bekugcilwe emimangweni yasemaphandleni.2.2. IKhabhinethi iluvumile Luhlakamsebenti Lwekugcina Loluhlanganisiwe Lwekutfutfukisa Tindzawo Tasemadolobheni kanye neLuhlelo Lwekufezekisa lwanga-2016/19. Umphumela sewuwonkhe waloLuhlakamsebenti Lwekugcina Loluhlanganisiwe Lwekutfutfikisa Tindzawo Tasemadolobheni kutfutfukiswa kwendzawo. Loku kwenta sivumelwane setebhizinisi lesisha semadolobhakati aseNingizimu Afrika, lokutawucondzisa kukhula kwetindzawo tasemadolobheni tibe  yimodeli yekukhula lokungenamkhawulo nemadolobha lahleleke kahle futsi lasondzelene nalachunyaniswako, laphephile, lanemitfombolusito kanye naletindzawo lekahle tekusebenta nekuhlala kuwo. Loku kuphendvula ticondziso teLuhlelo Lwetekutfutfukisa Lwavelonkhe lwekwakha inchumomgomo yekutfutfukisa tindzawo tasemadolobheni letawucinisekisa kuhlelwa ngendlela lefanele, kwakhiwa kwetakhowonchanti nekulawulwa kwato kute tesekele kukhula tibuye futsi tikhulule emandla emnotfo wemadolobhakati nemadolobha etfu.   2.3. IKhabhinethi ivume kushicilelwa kuGazethi yaHulumende Inchubomgomo Yavelonkhe  Yetekutfutfukisa Imisebenti   Kwakha Inchubo Yetinsita Yekutfutfukisa Imisebenti Lehlanganisiwe nalephumelelako yaseNingizimu Afrika, kute kutsi ummango uphawule ngayo.Loluhlaka lweNchubomgomo naselufezekisiwe lutawuniketa indlela luchunyanisiwe yekubukana netinsita tekutfutfukiswa kwemisebenti lenguyonayona yetakhamuti. Loku kutawubenta kutsi bakwati kukhetsa kahle tinhlobo temisebenti kute kutsi batfole imisebenti, bafake sandla emmangweni babuye futsi bakhe umnotfo waseNingizimu Afrika.Luphiko Lwetekutfutfukisa Imisebenti ludlala indzima lebalulekile ekusiteni timakethe tetisebenti kutsi tisebente kanye nekutsi tinchubo temfundvo tizuze imigomo yato. Loku kufaka sandla ekutsini kuzuzwe tincomo teLuhlelo Lwetekutfutfukisa Lwavelonkhe tekukhutsata kukhula kwemnotfo nekucashwa, kucondzaniswe tisebenti nemisebenti; kanye nekukhulisa lizinga lekutfutfukiswa kwemakhono kanye nelinani letitjudeni tasemanyuvesi letiphotfulile.2.4. IKhabhinethi yatiswa ngekufezekiswa  kweNchubo Yekuhlola Yavelonkhe yabuye futsi yavuma Umbiko wemnyaka wa-2014/15 kanye neLuhlelo Lwekuhlola Lwavelonkhe lwa-2016/17 to 2018/19, njengencenye yemtamo wekwenta kancono kwetfulwa kwetinsita,Inchubo Yekuhlola Yavelonkhe ivela kuLuhlakamsebenti Lwenchubomgomo Yekuhlola Lwavelonkhe lolucinisekisa kutsi bufakazi lobungubobabona nalobungavunicala bekuhlola buyayakwa enchubeni yekuhlela, yelwabiwomali, ekwentiweni kancono kwenhlangano bubuye futsi bulinganisele kulawula kute kwentiwe kancono kusebenta.Sekuphetfwe kuhlola lokunge-47 nobe kusatawentiwa, lokufaka ekhatsi lusetjentisomali lwahulumende lolutigidzigidzi letinge-R75. Kuvunywe imibiko yekuhlola le-15 kanye nale-12 leyetfulwe kuKhabhinethi kute kube ngulamuhla. Tinhlelo le-14 tekutfutfukisa tiyafezekiswa kwamanje futsi inchubekela embili yato ikhombisa tingucuko letinkhulu letibonakalako, letitawenabisa umphumela.2.5. IKhabhinethi yatisiwe ngemiphumela yabuye futsi yavuma netincomo ngenhloso yekukhulisa imiphumela ngekufezekiswa kweMkhakha Wetenhlalo Weluhlelo Lwemisebenti Yahulumende Leyengetiwe (i-EPWP-SS).Loluhlelo ludlala indzima lenkhulu kutekuvikela kutenhlalo kwebantfu labadzala labangaguli ndzawo labangasebenti, ngekutsi bafakwe emisebentini lekhicitako nekutsi batfole umholombhasha welizinga lelisemkhatsini we-R1 517. 69 njalo ngenyanga. Linyenti letinhlelo temkhakha wetenhlalo linika batfu labasengotini nemimango lephuyile tinsita letikhetsekile  I-EPWP-SS yakhula ngemandla emkhatsini wesigaba sekucala nesigaba sesibili, yesuka kutinhlelo leti-5 yaya kuletinge-22 letaholela ekuzuzeni ematfuba emisebenti le-175 769 esigabeni sekucala kanye nemisebenti le-866 246 esigabeni sesibili, lokungetulu kakhulu kulebeyihlosiwe le-750 000.Letincomo tigcile ekwenteni kancono kufezekiswa kunciphisa kubate kwemakhono ekutsatfweni kwetincumo, kufezekisa (kukhokhwa kwemiholombasha) kanye kekucecesha, kanye nekuchumanisa.   2.6. IKhabhinethi yatisiwe ngalokutfoliwe yabuye futsi yemukela netincomo tekuhlolwa kwedizayini nekufezekiswa kweSelekelelo Sekutfutfukisa Kuhlaliswa Etindzaweni Tasemadolobheni kanye neLuhlelo Lwekwenta Kancono.Loku lokutfoliwe kwesekela kugcinwa kweSelekelelo Sekutfutfukisa Kuhlaliswa Etindzaweni Tasemadolobheni njengesibonelelo sekugcwalisela lesisita ngetimali umbono lomkhulu wekuhlaliswa lokuchubekela embili ngalokungenamkhawulo kute kutsi kuzuze bantfu labaphuyile kanye nemakhaya latfola imali lengenako lesezingeni lelisemkhatsini.  Loku kubalulekile ekuzuzeni imigomo lehlosiwe levela kuLuhlakamsebenti Lwendlelalisu Lwethemu Lesemkhatsini; kuvetwa kwematfuba etindlu leti-1 495 etindzaweni tekuhlala letingutonatona nga-2019.2.7. IKhabhinethi iwuvumile umbiko weKufezekiswa neKuhlolwa Kwemphumela weTebucwepheshe neTisebenti teLuhlelo lweTimboni, kuphendvula kwebaphatsi kulombiko kanye neluhlelo lwekwenta kancono lolungeniswe Litiko Letekuhwebelana  Netimboni.Loluhlelo lwetfulwa Litiko Letekuhwebelana Netimboni nga-1992 kucinisa kutfutfukiswa kwemakhono kutesayensi, tebunjinela netebucwepheshe. Lufaka sandla ekwakhekeni kwematfuba emisebenti ngekutsi lukhicita kufika kwenabacwaningi labanelikhono lelisezingeni lelisetulu kanye nebaphatsi betebucwepheshe betimboni kanye nekutfutfukisa kucudzelana kwetinhlangano temabhazinisi letihlanganyelako.LoLuhlelo lungilo, lubalulekile futsi luyincenye leyenele yekwesekela lokusha lokuniketa lokulingana nemali ngekwekutfutfukiswa kwetebucwepheshe nekutfutfukisa tisebenti kanye nemakhono laphatselene netimboni. Luphindze futsi lucatsiniseka kahle kakhulu naletinye tinhlelo temave emhlaba.2.8. IKhabhinethi yatiswa ngalokutfolwe nguMbiko Welicembu Lekusebenta Letindvuna lebeluhlola tinsolo  tikhundla tabothishela letitsengiswako  lokufaka ekhatsi bantfu labatimele, tinhlangano tabothishela kanye netikhulu teMatiko Etemfundvo Etifundza letitsite. IKhabhinethi itivumile tincomo tekubukana naloko lokutfoliwe ngalokuhlelekile nangekwesekela.Embikweni wayo wekugcina leLicembu Lekusebenta Letindvuna liniketa luhlatiyo lwendzima ledlalwe ngubo bonkhe labatsintsekako kulenchubo yekukhetsa nekufuna bothishela.Iphindze futsi yemukela tinkinga letinkhulu kulenchubo lekhona kwamanje yekubeka bothishela etikhundleni emkhakheni wetemfundvo lesisekelo; libuye futsi libeke tincomo tekusita Litiko Letemfundvo Lesisekelo kanye nemkhakha wetemfundvo lesisekelo jikelele kute kulungiswe letinsayeya letitfoliwe.3. Imitsetfosivivinyo3.1. IKhabhinethi ivume kwetfulwa ePhalamende Umtsetfosivivinyo Wekuchibela Temahlatsi. LoMtsetfosivivinyo uchibela Umtsetfo Wetemahlatsi Wavelonkhe, 1998 (Umtsetfo 84 wa-1998).Kufesekiswa kwaletichibelo kutawenta kancono kulawulwa kwemahlatsi lokuchubekela embili ngalokungenamkhawulo kubuye futsi kukhutsate kuhlanganyela kwemacembu lasengotini, laphila ngetemahlatsi, kuMkhandlu Wekweluleka Ngetemahlatsi Wavelonkhe.4. Imikhosi letako4.1. Mengameli Jacob Zuma utawuhlanganyela emkhosini wekubekwa esihlalweni nekufungiswa kwaMengameli Yoweri Museveni wase-Uganda eKampala mhla ti-12 Inkhwekhweti 2016. Lukuvakasha lokutako kutawucinisa ngalokuchubekako budlelwanobubili lobusemkhatsini weNingizimu Afrika ne-Uganda.4.2. Mengameli Zuma utawuhola Lilanga Lavelonkhe leKuthantaza lelitawubanjelwa eNkhundleni Yetemidlalo yase-ABSA eDurban mhla tinge-29 Mabasa 2016. Baholi betenkholo kanye nebaholi betinhlangano temmango batawujoyina hulumende ekuthantazeleni kuhlanganiswa lokuchubekako kwentsandvo yelinyenti, kubumbana kwavelonkhe, kuchumana kwemimango yetenhlalo kanye neLukhetfo Lwahulumende Wendzawo lolunekuthula naloluyimphumelelo.4.3. IKhabhinethi yatiswe ngeluhlelo lweLitiko Letebuciko Nemasiko  kutsi litawungenisa Inyanga Ye-Afrika ngeNkhwekhweti-2016 ngaphansi kwengcikitsi letsi:  Kwakha i-Afrika Lencono neMhlaba Loncono  njengencenye yekugubha umkhosi kwalelive kugujelwa kusungulwa kweNhlangano Yekuhlanga kwe-Afrika (i-OAU), manje leseyibitwa ngekutsi Bunye Be-Afrika (i-AU) kanye nemsebenti leyiwentile.  Mengameli Jacob Zuma utawetfula Inyanga Ye-Afrika ngeLilanga Lekuthantaza Lavelonkhe mhla tinge-29 Mabasa 2016.Nga-2016 Inyanga ye-Afrika itawugcila kubomake kanye nemitamo yekutfutfukisa lusha, sibe sikhumbula umnyaka we-60 weKushuca kwaBomake kanye nemnyaka we-40 weTibhelu Telusha taseSoweto.Bantfu baseNingizimu Afrika bacelwa kutsi bahlanganyele eluhlelweni lwemikhakhaminyenti lolufaka ekhatsi imisebenti leminengi lefaka ekhatsi tebuciko lobubukwako, itiyetha, umculo, tifundvo kanye netingcungcutsela tetemfundvo kanye nemgubho we-10 wase-Afrika wekugubha Sikhwama Semagugu Emhlaba.  Inyanga Ye-Afrika iyinkhundla yekuchumana nekutinikela kabusha kwetfu kuMcondvo weKubumbana kwe-Afrika kanye neKuncoba Kwe-Afrika ekuhlanganiseni bantfu balalelivekati.    4.4. Mhla tinge-20 Inkhekhweti 2016 hulumende utawuhola  kugujwa kwemkhosi wavelonkhe weminyakalikhulu weNyuvesi yaseFort Hare kuluphiko loluse-Alice eMphumalanga Kapa. Mayelana nekulungiselela lomgubho lomkhulu, Mengameli Jacob Zuma sewusungule Likomidi LeTindvuna (i-IMC) kutsi lihlele libuye futsi lichumanise lomgubho wemnyakalikhulu loyincophamlandvo.Lesikhungo sekufundza lesiyincophamlandvo sibe sikhonkhwane ngesikhatsi semzabalazo wekutfola inkhululeko sibuye futsi satiwe ngekutsi  libhodo lekuphekelwe kulo baholi base-Afrika  ngoba kwafundza khona bantfu labebalwa nelubandlululo, bantfu labakhulu labafanana nabo-ZK Matthews, Nelson Mandela, Robert Sobukwe, Oliver Tambo kanye naGovan Mbeki. Ngiyo kuphela inyuvesi yaseNingizimu Afrika lekhicite baholi bemibuso labasihlanu:  Nelson Mandela waseNingizimu Afrika, Yusuf Lule wase-Uganda, Robert Mugabe waseZimbabwe, Ntsu Mokhehle waseLesotho kanye na-Sir Seretse Khama waseBotswana.Njengencenye yekugujwa kwemkhosi wemnyakalikhulu weNyuvesi yaseFort Hare iKhabhinethi imema titjudeni lebetifundza kulenyuvesi kanye nemalunga emmango kutsi babelane ngaloko labakukhumbulako ngeFort Hare bentele umkhankhaso weCoca Yakho Indzaba basebentisa #MyFortHare.4.5. Lisekela laMengameli  Cyril Ramaphosa litawuhola litsimba letitfunywa laseNingizimu Afrika liye kuForamu Yetemnotfo Yemhlaba (i-WEF) ye-Afrika ye-26 eRwanda emkhatsini wamhla ti-11 namhla ti-13 Inkhwekhweti 2016. Leforamu itawubanjelwa ngaphasi kwengcikitsi letsi:  Kuchumanisa imitfombolusito yase-Afrika ngeTingucuko tekweDijithali .Hulumende ngaloLuhlelo lwakhe Lwemaphuzu Layimfica utfutfukisa tigucuko tekwedijithali telive lakhe.  Wetfula sigaba sekucala semtamo wakhe we-inthanethi lesebenta ngekushesha letawuchumanisa tisetjentiswa tahulumende letingetulu kwaleti-5 000 kubomasipala besigodzi labasiphohlongo eminyakeni lemitsatfu. Sekubekwe eceleni imali letigidzi letinge-R740 yekwesekela lokwetfulwa.4.6. INDABA 2016 eSikhungweni Senkhomfa sase-Inkosi Albert Luthuli eDurban kusukela mhla ti-7 kuya kumhla ti-9 Inkhwekhweti 2016, yinkhundla ye-Afrika Yonkhe letawukhutsata kutsengwa kwemikhicito yetfu yetekuvakasha bantfu bemave angaphandle.Tekuvakasha, njengalenye yetinsika letisitfupha tekukhula kwemnotfo teLuhlelo Lwetekutfutfukisa Lwavelonkhe, tifake tigidzi letinge-R357 kuSambakhulu Semkhicito Wasekhaya (i-GDP) nga-2014 tabuye futsi tesekela i-9% yako konkhe kukhokhelwa kwaseNingizimu Afrika. Umkhandlu Wemhlaba Wetekuhamba kanye neTekuvakasha ulinganisela kutsi tekuvakasha titawufaka tigidzigidzi letinge-R560 ku-GDP yetfu nga-2025 kantsi futsi titawesekela imisebenti lengetulu kwaletigidzi letimbili.Kukhulisa umphumela weTekuvakasha eMnotfweni Waselwandle kuyinsika lebalulekile yeLuhlelo Lwemaphuzu Layimfica, lokwesekelwa ngemakhono lasengakatsintfwa etilwandle tetfu, lokungafaka sandla ekukhuleni kwemnotfo. Umnotfo waselwandle kanye netekuvakasha kuniketa ematfuba lamanyenti ekukhula kwemnotfo kanye nekwakheka kwematfuba emisebenti.4.7. Mayelana nekukhunjulwa kweLilanga leTisebenti mhla lu-1 Inkhwekhweti 2016, iKhabhinethi ihamba etinyatselweni tekutinikela kwelive letfu ekuvikeleni emalungelo etisebenti ngekwemtsetfo wetisebenti lotfutfukako.Kusukela nga-1994 hulumende ngekusebentisa umtsetfo lefanana neMtsetfo Webudlelwane Betisebenti Nebacashi, Umtsetfo Wetimo Tekucashwa Letisisekelo, Umtsetfo Wekucashswa Ngekulingana kanye neTemphilo yasemsebentini neKuphepha yatfutfukisa emalungelo etisebenti.4.8. IkKabhinethi icela bafundzi beLibanga le-12 kutsi bacale manje bakhiphe ku-inthanethi emafomu ekufa ticelo tetindzawo tekufundza etikhungweni tetemfundvo lephakeme nobe bafake ticelo ku-inthanethi njengencenye yeMkhankhaso i-Apply Now/Khetha Career GuidanceLomklamo uchutjwa njalo ngemnyaka Litiko Letemfundvo Lephakeme Nekucecesha, utawuchutjwa kulo lonkhe lelive kute kube yiNyoni 2016 futsi usita bafundzi kutsi bakhetse kahle nabafaka ticelo tendzawo yekufundza etikhungweni temfundvo lephakeme.Bafundzi bakhutsatwa kutsi batsintse Sikhungo Setinsita Tekutfutfukisa Imisebenti nge-SMS nome batfumele  please call me  ku: 072 204 5056 nobe :086 999 0123, incwadzigezi: careerhelp@dhet.gov.za, ku-Facebook ku: www.facebook.com/careerhelp nobe ku-Twitter ku: http://twitter.com/rsacareerhelp.5. Tincumo teKhabhinethi etindzabeni letibalulekile tesimondzawo5.1. IKhabhinethi ikhutsata labatsintsekako kutsi baphawule ngeluhlaka lolubuyeketiwe lwaseNingizimu Afrika lweShatha Yekuhlonyiswa  Ngemandla Emnotfo Umkhakha Lobanti Webantfu Labamnyama kanye neMboni Yetimbiwa, lwanga-2016 lolwashicilelwa kuGazethi yaHulumende.Loluhlaka lolwabuyeketwa lweShatha Yetetimbiwa iyachubeka ihlanganise tinchubomgomo tahulumende tekutfutfukisa kanye nemtsetfo kute kutsi kuchutjwe emabhizinisi kalula, kwakheke kucaca kwekulawula, kucombeleleka kanye nekuciniseka. Kuphindze futsi kuhambisane neMtsetfo Wekuhlomisa Ngemandla Emnotfo Umkhakha Lobanti Webantfu Labamnyama, 2003 (Umtsetfo No. 53 wanga-2003) kanye  neMakhodi Ekusebenta Ngalokufanele (Emakhodi e-DTI).5.2. IKhabhinethi ikwemukele kutsi kuvunywa kutfolwa kwe-SAB Miller yi-AB InBev lokuhlongotwako kubukwa tiphatsimandla temicudzelwano. IKhabhinethi iyayemukela  indlela levunywe yiNdvuna Yekutfutfukiswa Kwetemnotfo kanye ne-AB InBev kutiphatsimandla temcudzelwano ngekwetintfo letinyenti letitsandvwa ngummango. Lokutinikela kwalenkampani kusebenta njengenkhombandlela, yetindzaba letitsandvwa ngummango, kuletinye tinkampani letihlanganiswako kanye nekutfola etimeni letinjalo.Loku kufaka ekhatsi kutinikela lokuvunyelwene ngako ngulenkampani kwekusebentisa sigidzigidzi si-R1 kuleminyaka lesihlanu letako kute kukhutsate kulima kwebalimi labancane kanye nekutfutfukiswa kwemtfulitinsita wendzawo, emabhizinisi lamasha, bucwepheshe bagezi nemanti lenele kanye nekutfutfukiswa kwelusha. Kutinikela kumisebenti kufaka ekhatsi kugwema kutsi kulahleke imisebenti ngekudendwa kwetisebenti emsebentini ngekungatikhetseli ngenca yalokuhlanganiswa kwaletinkampani kanye nekugcina emazinga ekusebenta kulenkampani kuleminyaka lesihlanu letako, kuyincenye yesivumelwano lesiveta lokusha lesisemkhatsini walenkampani nahulumende sekwesekela timboni, kutfutfukiswa kwemabhizinisi lamancane kanye nekuvetwa kwematfuba emisebenti.5.3. Etehlakalweni letehlukene, iKhabhinethi iyakwemukela kucala kusebenta kwemigomo yeMtsetfo Wekuchibela Imicudzelwano lowenta kutsi kube licala kutsi bacondzisi nebaphatsi bavumelane ngalokuyimfihlo kutsi balungise tintsengo, emathendza nobe timakethe. Lemigomo iyincenye yetinyatselo tekucinisakulwanetinhlangano letikhulisa tintsengo ngalokungekho emtsetfweni lokulimata umnotfo kubuye futsi kubite batsengi tintsengo letishisiwe.Simema emabhizinisi eNingizimi Afrika kutsi acudzelane ngetintsengo letiphasi, lokunyenti lokusha, lizinga lelincono lekudla lokuniketwako nobe tinsita temtfulitinsita laninika emakhasimende kunekuvumela ngalokuyimfihlo.5.4. IKhabhinethi ikwemukele kutsi umkhakha wemabhange ulawulwa ngalokusezingeni lesitulu kanjani eNingizimu Afrika - nasemhlabeni wonkhe, kanye nesidzingo sekutsi iNingizimu Afrika ifanele kutsi ihambisane nemazinga emhlaba lafanana neBasel III kanye nemitsetfosimiso Lelwa nekwenta sengatsi imali letfolakele ngebugebengu itfolakale ngetindlela letifanele yeMbutfo Wekusebenta Wesinyatselo Setimali (i-FATF), lebeyivunywe yiKhabhinethi phambilini, yabuye futsi yesekelwa ngumtsetfo losisekelo lovunywe nguHulumende. Inchubo ye-Twin Peaks itawuphindze ilawule kutiphatsa kwetimakethe emkhakheni wetemabhange nalobanti.""5.5. IKhabhinethi iyayemukela imiphumela yeMhlangano Wesikhwama Setimali Wemave Emhlaba kanye neweMacembu Elibhange Lemhlaba weNtfwasahlobo yanga-2016 lobanjwa ngaphasi kwengcikitsi letsi  Tinsayeya Temave Emhlaba, Tisombululo Temave Emhlaba . Kwahlongotwa indlela lemkhakhamitsatfu letawubasela ngemandla kukhula ezingeni lemave emhlaba, lekhutsata emave kutsi asebentise tonkhe tigwadluli tenchubomgomo kute phelwe kukhula,  imali yahulumende lengenako kanye nekuntjintjwa kwetimiso. Emave lanendzawo yemali nemali yahulumende lengenako akhutsatwa kutsi asebente kakhulu kute akhuphule timfuno; nanoma kunjalo, kufezekiswa kwekuntjintja kwetimiso bekubalulekile kuwonkhewonkhe.  Kulinyenti loku kufaka ekhatsi kutjala imali kusakhiwonchanti, kulokusha kanye nekwenta kancono simondzawo sekulawula, emkhatsini waletinye tintfo.  5.6. IKhabhinethi ikhumbuta bonkhe bavoti labafanele labasengakabhalisi futsi labangakacinisekisi imininingwane yabo kutsi basengabhalisa nobe bacinisekise imininingwane yabo ngekutsi bavakashele Lihhovisi leKhomishini Yelukhetfo Letimele (i-IEC) yendzawo yakubo. Loku kuyadzingeka kute kutsi kucinisekise ligama lakho eluhlwini lwebavoti lokutawenta bavoti labafanelekile kutsi basebentise lilungelo labo lentsandvo yelinyenti mhla ti-3 Ingci 2016.IKhabhinethi icela bavoti labafanelekile kutsi bacinisekise kutsi bayahlangabetana netidzingo tekuniketa lihhovisi leKhomishini Yelukhetfo Letimele (i-IEC) emakheli abo. Imibuto lemayelana nelukhetfo ingacondziswa esikhungweni sekuchumana se-IEC ku: 0800 11 8000, lelivula njalo ngeMsombuluko kute kube nguLesihlanu kusukela ngensimbi ye-7 ekuseni kute kube yinsimbi ye-9 ebusuku.5.7. IKhabhinethi ihalalisela iTransnet, Umkhandlu Wetebushushisi Wavelonkhe, Inhlangano Yetekusakata Ngemoya YaseNingizimu Afrika (i-SABC) kanye neLitiko Letemfundvo Lephakeme Nekucecesha, Litiko Letebudlelwane Nekubambisana Kwemave Emhlaba, kanye neLetebulungiswa Nekutfutfukiswa KweMtsetfosisekelo ngekutsi abekwe ezingeni lekutsi  Abacashi Labahehana Kakhulu  eNingizimu Afrika yinkampani lebeka bacashi luphawu, UNIVERSUM.5.8. IKhabhinethi incoma Indvuna yeLitiko Letesayensi Netheknoloji, Naledi Pandor, lotfole umklomelo we-Order of Merit kuFederal Republic of Germany ngekufaka kwakhe sandla ekutfutfukisweni kwetesayensi emaveni emhlaba. Lomklomelo uklonyeliswe bantfu labavela emaveni emhlaba ngekuzuza kwabo emikhakheni yetepolitiki, tetenhlalo nome tetemfundvo.5.9. IKhabhinethi ihalalisela  Umcondzisi Jikelele weLitiko Letemvelo Nosipho Ngcaba ngekutfola Umklomelo We-Eco-Logic Wemphilo Yonkhe Wanga-2015/16 lovela kumagazini  yetemvelo, i-The Enviropaedia.5.10. IKhabinethi ihalalisela sobuciko Kemang Wa Lehulere ngekuba  ""nguSobuciko Wemnyaka"" wa-2017 lowesekelwa yiDeutsche Bank. Wa Lehulere, lohlolisisa kufaneleka kwalokukhonjiswa yiNingizimu Afrika ngemuva kwelubandlululo, utawukhangisa imisebenti yakhe yedvwana kwekucala eGermany eDeutsche Bank KunstHalle eBerlin kulomnyaka lotako.5.11. IKhabhinethi ihalalisela  Litiko Letekuvakasha ngekuphumela kutfola umklomelo weNchubomgomo Yemmango/Kwesekela Lehamba Embili kuMiklomelo Yetekuvakasha Lokunesibopho yanga-2016. Lomklomelo uklonyeliswa litiko lemkhakha wahulumende, umtimba lophetse nobe nanobe ngusiphi sikhungo lesitinikele ngalokucacile sabuye futsi safaka sandla ekutfutfukiseni tekuvakasha etinesibopho.  5.12. IKhabhinethi ihalalisela umdlaligaluva Branden Grace ngekuwina mcudzelwano wakhe wekucala we-PGA Tour e-RBC Heritage eHilton Head, e-US.5.13. IKhabhinethi idzabukile ngekushona kwaBertie Lubner lowafaka sandla lesikhulu ekutfutfukeni kweNingizimu Afrika kutsi ibe ngumholi kutemabhuzinisi, umvelisi wemusa nesihawu kanye nasihlalo wemphilo yekubonga weNhlangano YemaJuda aseNingizimu Afrika.5.14. IKhabhinethi yendlulisele emavi ayo endvudvuto kubangani nemindeni yalaba labalishumi (Tiisetso Tselo, Sesi Mtshali, Sana Sibeko, Mphikeleli Malindi, Gugulethu Sithole, Vusi Nkabinde, Daphney Linda, Sicelo Kheswa, Sphamandla Gedle and Simphiwe Nhlapo) labashone kunhlekelele yengoti yebhasi babuya kuRali Yekwetfulwa KweManifesto ye-ANC eBhayi. IKhabhinethi iphindze yafisela labo labalimele kutsi belulame ngekushesha.5.15. Ikhabhinethi yendlulisele emavi ayo endvudvuto emndenini nakubangani ba-Dkt. Herman Nditsheni Netshidzivhani, dokotela lokhetsekile wekucala lomnyama eNingizimu Afrika wetembeleko. Njengemsunguli wemtfolamphilo wetembeleko eSibhedlela ePark Lane eJozi, Netshidzivhani wasita bantfu labanengi baseNingizimu Afrika kutsi babe nemindeni yabo.5.16. IKhabhinethi yendlulisele emavi ayo endvudvuto emndenini nakubangani baDene Smuts, lobekaLilunga lePhalemnde leDemocratic Alliance esikhatsini lesendlulile. IKhabhinethi imetfulela sigcoko ngekufaka sandla kwakhe kahle kakhulu ekutfutfukisweni kwentsandvo yetfu yelinyenti.5.17. IKhabhinethi ijoyina Mengameli Jacob Zuma ekufiseleni Make Winnie Madikizela-Mandela kwelulama ngekushesha iphindze futsi icela kutsi lomndeni uhlonishwe ngalesikhatsi lesi. Winnie Mandela uhlonishwa kakhulu ngendzima yakhe layidlala ekulweleni kwetfu inkhululeko lokwafaka sandla ekucedzeni tinchubomgomo letigcilatanako kanye nekuletsa intsandvo yelinyenti eNingizimu Afrika.6. Kubekwa EtikhundleniKutawuhlolwa ticu tabo bonkhe lababekwe etikhundleni kubuye futsi kucinisekiswe ngalokufanele.6.1. Paul Steenkamp kuMkhandlu Wetekweluleka Ngalokusha Wavelonkhe.6.2. Clarinda Elizabeth Simpson njengeSikhulu Lesikhulu Setimali saseSENTECH.6.3. Lumko Caesario Mtimde njengeSikhulu Lesiphetse seLuphiko Lwetemisebenti Lefananako kanye ne-Ejensi yeKufinyelela yaseNingizimu Afrika.6.4. Kuphindza futsi kubekwa esikhundleni kwa-Adv. Rory Wayne Voller njengeLisikelaKhomishani leKhomishini Yetinkampani kanye Nemisebenti Yebuciko.6.5. Kwelulwa kwekontileka yaLungisa Fuzile njengeMcondzisi Jikelele weMgcinimafa Wavelonkhe.6.6. Kwelulwa kwekontileka yaNosipho Ngcaba njengeMcondzisi Jikelele weLitiko Letemvelo.6.7. N Mafu njengeLisekela leMcondzidi Jikelele: Kuhlomisa Ngemakhono Nekulawulwa Kwalabatsintseko kuLitiko Letigayigayi Temphi.6.8. TLM Makotoko njengeSikhulu Setkusebenta kuLitiko Letemvelo.Imibuto ingacondziswa ku:Donald Liphoko082 901 0766"
Sitatimende Semhlangano WeKhabhinethi Wamhla ti-11 Inkhwekhweti 2016,12 May 2016,https://www.gov.za/speeches/statement-cabinet-meeting-11-may-2016-12-may-2016-0000,https://www.gov.za/ss/speeches/statement-cabinet-meeting-11-may-2016-12-may-2016-0000,"1. Kufezekiswa Kwetinhlelo Tahulumende Letibalulekile1.1. IKhabhinethi iyawemukela umbiko lovela eNdvuneni yeTetimali locondziswe kuMengameli, lomayelana nenchubekelembili nekubonisana kwaHulumende nemkhakha lotimele netetisebenti mayelana nemnotfo. Mengameli ugunyate Indvuna kutsi ihole tinkhulumiswano nalabalingani betenhlalo kutsi bente indlelalisu babuye futsi batfole tindlela tekukhulisa umnotfo nekulondvolota silinganisotikweleti salelive.  Kuyayitfokotisa Ikhabhinethi kutsi lomsebenti sewucinise imitamo letawenta kancono litsemba lemnotfo walelive. NgeMsombuluko Mengameli umemetele imitamo leminyenti lehamba embili, lefaka ekhatsi: (1) sikhwama senhlanganisela yemkhakha lotimele kanye nemkhakha wahulumende seKwesekela Emabhizinisi Lamancane, (2) kulungisa tintfo leticindzela kukhula kwelutjalomali kute kutsi kusheshiswe umnotfo lofaka konkhe ekhatsi, (3) lubanjiswano lwelutjalomali kutakhiwonchanti lwemkhakha lotimele kanye nemkhakha wahulumende lolumiselwe ekuphumeleleni kweLuhlelo Lwekuphehla Emandla Lolutimele kanye (4) nekucinisa Emabhizinisi aHulumende kucinisekisa kutsi anemali lengapheli kanye nekucinisekisisa indzima yawo layidlalako ekugcugcuteleni intfutfuko.Letimemetelo tisicinisekiso saloko lokungazuzwa ngulelive nangabe bonkhe bahlanganyeli bangasebentisana basebentele umgomo munye.1.2 IKhabhinethi iyachubeka nekutetsemba kutsi kuhlanganiswa kwetimali lokunemandla kwahulumende, kugcogcwa kwetigidzigidzi tetigidzigidzi-R1 lokungumlandvo tagcogcwa Luphiko Lwekugcogca Imali LwaseNingizimu Afrika (i-SARS) kanye netinyatselo tekungenelela letisihlanu tesikhatsi lesifishane letisandza kumenyetelwa, konkhe loku kuphelelisa luhlelo Lwemaphuzu Layimfica kute kutsi kucinisekiswe tingucuko letinhle kumnotfo wetfu. Kugcogcwa kwamalingena lokukhulile yi-SARS kutawuchubeka kwente Hulumende kutsi etfule tinsita letiphucula lizinga lemphilo lato tonkhe takhamuti taseNingizimu Afrika.1.3 IKhabhinethi iyasemukela simemetelo lesentiwe yi-ejensi lelinganisa tikweleti, iMoody s Investor Services, lekutsi kuleliviki leliphelile icinisekise silinganisosikweleti salelive kutsi singemazinga lamabili ngetulu kwengoti yelutjalomali lelizingancane. Ekucinisekiseni silinganisosikweleti, iMoody's ikucaphele kutsi iNingizimu Afrika isondzela ezingeni lekuntjintja ngemuva kweminyaka yekuba butsakatsaka futsi tindlela tekuhlanganiswa lokunemandla kulwabiwomali lwanga-2016 kutawutintisa sikwelete sahulumende kuSambakhulu Semkhicito Wasekhaya (i-GDP) kulomnyaka. Onkhe emacembu avumile kutsi kudzingeka kutsi kucinisekiswe imitamo yekubambisana kute kutsi inike emandla kuvuka kwemnotfo.  Siphindze futsi siyakunaka umsebenti weNdvuna Yetetimali nebalingani betenhlalo ufaka ekhatsi umkhakha wekusebenta lotawutfola luntjintjo netingelelo tekulondvolota timakethe temali letinemandla taseNingizimu Afrika kanye nesilinganisosikweleti selizinga lelutjalomali lelingetulu kwelizinga lelincane lebungoti.  1.4 Mengameli uyawutfokotela Mcombelelo lolwentiwe ngito tonkhe Tindvuna lolulungisa tonkhe tidzingo taseNingizimu afrika. Imibiko yenchubelembili kanye netinhlelo letivela kuMcombelelo weMatiko ikhombisa kutsi iNingizimu Afrika isive lesisebentako, lesiholwa nguhulumende, lesakha imphilo lencono yabo bonkhe bantfu.Kumiswe ngemumo tindlela letitawunciphisa umphumela lomubi wekwehla kwemnotfo emhlabeni wonkhe jikelele, kanye nekulungiselela kukhula lokunemandla lapho imijikeleto yemnotfo igucuka iba ngulemihle. Siphindze futsi sisebenta ngemandla kususa tintfo tasekhaya levimba kukhula.Lomcombelelo uphindze futsi ukhombise kutsi hulumende, tisebenti kanye nemabhizinisi kuyasebentisana, kundlula tonkhe letinte tikhatsi, kutfola tindlela tekuvisetela ngemandla kukhula kanye nekwakha imphilo lencono yabo bonkhe. Loku kufaka ekhatsi kufezekiswa lokunemandla kweLuhlelo Lwemaphuzu Layimfica, lokwamenyetelwe nguMengameli Zuma eNkhulumeni yakhe Yebunjalo Belive yanga-2015 kanye ne-Operation Phakisa, lokwentelwe kusheshisa kufezekiswa kwetisombululo etindzaweni letibalulekile letitfutfukiswako. LoLuhlelo Lwekutfutfukisa Lwavelonkhe, njengekunciphisa buphuya nekungasebenti.1.5 IKhabhinethi icinisekise bantfu baseNingizimu Afrika kutsi lesimo sekubate imisebenti siyalungiswa nekufezekiswa kweLuhlelo Lwekutfutfukisa Lwavelonkhe (i-NDP) ngekungenelela kweLuhlelo Lwemaphuzu Layimfica lolufuna kufaka emandla kukhula lubuye futsi lukhuphule imisebenti emikhakheni lebalulekile yemnotfo wetfu. Kuhlangana kwemkhakha lotimele kubaluleke kakhulu kumphumela loyimphumelelo.Hulumende usebentisa yonkhe imitamo lekhona kufaka ekhatsi Luhlelo Lwekusebenta Lwenchubomgomo Yetimboni (i-IPAP) kwakha umkhicito lotsatsa tisebenti letinyenti kanye nemikhakha yetinsita lelungisa tekubabete kwemisebenti lokuchutjiselwe lutsi ekhatsi timo letimatimo tetemnotfo wemave emhlaba kanye newasekhatsi.  Indvuna Yetekuhwebelana Netetimboni, Rob Davies yetfule umnyaka wesiphohlongo wekuphindvwa kwe-IPAP kusuka nga-2016/17 kuya ku-2018-19 mhla tiyi-9 Inkhwekhweti 2016 lapho khona basunguli bekwentiwa kwetinsimbi nemishini kutawuba bantfu labamnyama nga-100% eGauteng. Hulumende igcizelela kubaluleka kwekubambisana netinkampani tetimboni tendzawo letiphucuke ngalokusezingeni lelisetulu letingahlanganyeli nje kuphela ekutfutfukiseni sakhiwonchanti, titfutsi, nekufezekiswa kwemisebenti leminyenti, kepha nasemikhakheni leyehlukahlukene lenebucwepheshe lobusetulu, lelungele kutsengisela lamanye emave kanye nalenetisebenti letinyenti temnotfo lophelele waseNingizimu Afrika.Nanobe nje Luklayo Lwetisebenti Lwekota yekucala yanga-2016 lukhombise kukhula nge-27% kwelizinga lekubate imisebenti njalo ngekota, emazinga ekubate imisebenti anga-2016 asetulu nge-204 000 ebantfu labacashiwe nakucatsaniswa nekota yekucala yanga-2015.1.6 IKhabhinethi iyakwemukela kuniketelwa kweBeaufort West Youth Hub, eNshonalanga Kapa, nguMengameli Jacob Zuma, lokunika bantfu labasha sikhungo, lapho khona bangatihlomisa ngemandla. Lesikhungo sinetisetjentiswa letehlukene letiniketa kutfutfukiswa lokuphelele kwebantfu labancane kanye nemmbango ngebubanti bawo. Letisetjentiswa letikulesikhungo titawunika bantfu labancane lababuya emimangweni lephuyiyile ematfuba latawubenta kutsi bahlanganyele kancono futsi bafake ligalelelo lelakhako emimangweni yabo nakulelive.  Lesikhungo Semakhono lesinetisetientiswa letiphelele sichutjwa Likoloshi laseNingizimu Kapa stawucecesha-200 ngemnyaka bahlanganyenli beMbutfo Weluphiko Lwelusha Lwasemaphandleni Lwavelonkhe (i-NARYSEC) kutekulawula emabhizinisi, kusebentisa ngcondvomshini kanye nekutfutfukisa umntfwana eminyakeni yekucala. I-NARYSEC luhlelo lwesikhatsi lesidze lapho khono kucondvwa lusha lwasemaphendleni, luyahlwaywa luphindze lunikwe emakontileka eminyaka lemibili.Lusha loluneminyaka yebudzala lesemkhatsini we-18 kuya kulenge-25 luyahlwaya bese lubhaliselwa kuceceshelwa emakhono lehlukene latawubahlomisa ngelwati lwengcondvo kanye nelwenta ngalokubonakalako, kutsi batakhele imisebenti yabo kanye nalabanye bantfu emimangweni yabo. Lesikhungo seLusha singumjlamo wekulinga kufezekisa akuta sewube khona phambilini, futsi utawentiwa kulesifundza.1.7 IKhabhinethi iyawemukela Umhlangano Wesifundza Sase-Afrika weLubanjiswano LwaHulumende Loluvulekile (i-OGP) wanga-2016  losandza kubanjwa lebewungeniswe yiNingizimu Afrika ngaphasi kwengcikitsi letsi ""Hulumende lovulekile weNtfutfuko Lechubekela Embili Ngalokungenamkhawulo e-Afrika"" kusuka mhla ti-5 tiya kumhla ti-6 Inkhwekhweti 2016.Lomhlangano wenteke ngemuva kwetinyanga lestisikhombisa iNingizimu Afrika ibe nguSihlalomholi weLubanjiswano LwaHulumende Lovulekile. Tinchumbomgomo tahulumende lovulekile tibaluleke kakhulu ekuzuzeni umkhakha lobanti kakhulu wemigomo yentfutfuko lechubekela embili ngalokungenamkhawulo, kuchumanisa kuvuleka nebuholi bekutfutfukiswa kwebantfu labaphuyile emhlabeni.Lolubanjiswano LwaHulumende Lovulekile kanye naHulumende Lovulekile nako kuyintfo lebalulekile letawusita umhlaba kutsi ucuze i-Ajenda yanga-2030 yeNtfutfuko Lechubekela Embili Ngalokungenamkhawulo.  Lengcungcutsela yeSigodzi beyiyiNgcungcutsela yeSigodzi yeLubanjiswano Lwahulumende Lovulekile (i-OGP) lenkhulu kakhulu lehlelwe y-OGP lebenemiphumela lemikhulu yeseshini ngayinye kuyo yonkhe inkhomfa.Ngokuhambisana nekutinikela kwabohulumende ekubambisaneni nakubuholi lobukahle, lengcugcutsela beyinebahlanganyeli labavela kuTinhlangano Temimango (ema-CSO) letehlukene temave emhlaba jikelele letimiselwe emimangweni emikhakheni leyehlukene ngaphandle kwema-CSO letayelekile labekaloku ayincenye yalolubanjiswano.1.8 IKhabhinethi iyakucaphela kuvunywa kuhlanganiswa kwetinkampani letintsatfu tekukhicita nekusabalalisa tinatfo temabhodlela kute kwakhiwe nkampani lenkhulu kakhulu kulelivekati yekukhicita nekusabalalisa tinatfo temabhodlela, iCoca-Cola Beverage Afrika. IKhabhinethi iyasemukela sivumelwane setimo talokufunwa ngummango salokuhlanganiswa lokusemkhatsini wahulumende nemcembu ekuhlangasiswa eCoca-Cola Beverages Africa lesekela lemitamo yetfu yemnotfo lomkhulu wetimboni.Lesivumelwane sivikela emazinga laphelele ekusebenta kulenkampani sikhatsi lesiminyaka lemitsatfu, sivikela tisebenti kuluphiko lwekubonisana ngemigomo nemibandzela yekudendwa emsebentini lokuphatselene nalokuhlanganiswa, sesekela inchubo yekusabalalisa ekhaya sibuye futsi sitinikele ekutfutfukiseni balimi labebancishwe ematfuba phambilini ngekwemlandvo kanye netfulitinsita balenkampani. Ngetulu kwaloko, tigidzi letinge-R400 setinikwe kutsi tisite ngemali kutfutfukiswa kwetinkampani kumkhakha wetekulima kwatsi futsi letinye tigidzi letinge- R400 lutjalomali lwekukhulisa kusabalaliswa lwemkhicito lovela kumacembu emkhicito kanye nemakhono ekutsengisa kanye nekutfutfukiswa kwemakhono lahambisana nako nekucecesha. I-Appletiser letsandvwa kakhulu itawuchubeka nekukhicitwa lapha eNingizimu Afrika.Lesivumelwane sivula indzawo yefriji kuticandzisi takaCoca-Cola noma letinika batsengisi labatsengisa nantfu ngabanye: emaphesenti lalishumi atawuniketwa imikhicito letitsa kusuka kubakhiciti labancane etikhungweni tekutsengisela bantfu ngabanye lapho khona kuneticandzisi letiniketwa nguCoca-Cola. Loku kuvula iminyango kute kutsi kungene betemabhizinisi labasha kanye nalabasha labancane bemikhicito yetinatfo temabhodlela nekutisabalalisa, kusita kugwema tebhizinisi lenemkhawulo letenta kutsi emabhizinisi lamancane nalasemkhatsini avaleleke ngaphandle kwemakethe.Kwengeta, lutjalomali lwesikhatsi lesidze lwalenkampani kulelive kutawentiwa kancano ngekusungulwa kwenhlokohhovisi yaletinkampani letihlanganisiwe eNingizimu Afrika.  Lesivumelwane silandzela sivumelwane lesisandza kwentiwa yi-Annhauser Beush InBev lesiphatselene nekutsengwa kwe-SAB Miller. Inkakhulu, ekugcizeleleni kucasha, bendzawo kanye nekutfutfukisa emabhizinisi lamancane, letivumelwane tikhomba kubaluleka kwekusimamisa bemabhizinisi lahlanganisiwe kanye netindzaba temmango bese kubekwa lizinga lekusebenta kwetinkampani leticabanga ngekuhlanganiswa lokufanana naloku.1.9 IKhabhinethi ikucaphele kwetfulwa kwe-Mpact Polymers yetigidzi letinge-R350 tesakhiwonchanti selibhodlela ebhodleleni ekubambisaneni neCoca-Cola. Lomtamo uphendvula luhlakamsebenti lwetemtsetfo lwaHulumende lwekusebenta kumgomo weNdlelalisu Yavelonkhe Yekulawula Inkhukhuma Yetesimondzawo kute kukhutsatwe emabhizinisa ekhicita kabusha lesekulahliwe kwentiwe umkhicito lomusha.  Lesakhiwonchanti siyincalisakula kulelivekati lase-Afrika sitawujikisa emathani la-29 000 tenkhukhuma yemabhodlela (e-polyethylene terephthalate) i-PET ngekhatsi kwemamithakhiyubhikhi  lalinganiselwe la-186 000 yendzawo yekulahla inkhukhuma futsi kutawunciphisa sikhutsa  (i-CO2) ngemathani la-53 000 ngemnyaka. Ikoporasi Yekutfutfukiswa Kwetimboni (i-IDC) inikete imalimboleko yetigidzigidzi leti-R210 kanye netigidzi letinge-R30 te-21% yemasheya futsi Litiko Letekuhwebelana Netetimboni linikete sigaba 12(I) sesikhutsamtsele. Lesisakhiwonchanti sekukukhicita kabusha lobesekulahliwe kwentiwe umkhicito lomusha siniketa imisebenti yetisebenti letinge-80 kanye nemisebente le-1 000 yebagcogcinkhukhuma.Kubambisana kwaloluhlobo kutinjini letibalulekile tekutfutfuka kwemnotfo, kwakha imisebenti letinkhulungwane emkhakheni wekukhicita kabusha lesekulahliwe kube ngumkhicito lomusha wetigidzigidzi lenge-R50. Kwamanje, kukhicita kabusha emapulasitiki lalahliwe entiwe umkhicito lomusha kukodvwana nje kuniketa ematfuba emali lengenako yebagcogci laba-60 000. Mpact Polymers, sakhiwonchanti lesisezingeni lelisetulu sekukhicita lokulahliwe kwentiwe umkhicito lomusa siyahambisana nemigomo ye-EU yetekuphepha kwekudla futsi kuyifekhthri yekucala e-Afrika lebuye futsi ihlangabetane nenchubo lephelele yaCoca-Cola yekucinisekisa yemabhodlela e-PET.1.10 IKhabhinethi iyamukela umbiko weNdlelalisu Lehlanganisiwe Yekulawulwa Kwabobhejane lokhombisa kutsi iNingizimu seyitijikisile tikeyi ekutingelweni kwabobhejane ngalokungekho emtsetfweni. Kusukela ekucaleni kwalomnyaka nje kuphela sekubanjwe basolwa laba-206 labatingela bobhejane ngalokungekho emtsetfweni.Lendlelalisu Lehlanganisiwe Yekulawula yemukelwa yiKhabhinethi nga-2014 lokwaba nemphumela wekutsi Iklasta yeTekuvikela iphumelelise tindlelanyenti letehlukene, tingenelelonyenti temikhakha kute kuvikelwe bobhejane eNingizimu Afrika.1.11 IKhabhinethi ihalalisela lelive ngekungenisa  i-Tourism Indaba  yanga-2016  lebe yimphumeleo, lebeyibanjelwe eDurban KwaZulu-Natal, lephele ngeMsombuluko, 9 Inkhwekhweti 2016 lebe nekutsintsana lokunyenti lokwakakho lokube semkhatsini webakhangisi laba-1 047 lavavela emaveni ase-Afrika la-18 kanye nebatsengi laba-1 856 labavela emaveni emhlaba.  Kulomnyaka, lenkhomfa, i-INDABA ingenise imihlangano le-3000 ngetulu kwaleyo lengeniswe kulomnyaka lophelile. Sekuphelele ibe-14 000 imihlangano yetebhizinisi lebekhona kulamalanga lamatsatfu e-INDABA, lokwenta kuzuza emandla ekuzuza kwetemnotfo lokubalulekile. Lomkhosi uphindze futsi wahanjelwa tintsatseli tavelonkhe netemave emhlaba letinge-576.Le-INDABA beyigcile kumabhizinisi lamancane, lasemkhatsini kanye nalamancane kakhulu (e-SMME) emkhakha wetekuvakasha akhangisa ngemikhicito netinsita temabhizinisi lamancane etekuhamba. Emabhizinisi lange-70 azuze kumihlanganosikolwa kutsi timakethe tifinyelelwa kanjani   futsi tikhule kanjani. Ema-SMME anematfuba lamahle ekutsi angaba ngemabhizinisi lamakhulu. Le-INDABA yesekele tindzima letidlalwa ngema-SMME ekutfutfukisweni kwemnotfo wemave lasatfutfukile kanye nalawo lasatfutfuka, ekukhuliseni umkhakha wetekuvakasha. Kuvulela ematfuba ema-SMME kungulenye yetintfo letibalulekile letikhutsata umnotfo kuloLuhlelo Lwemaphuzu Layimfica latawukhula abuye futsi antjintje lomnotfo aphindze futsi avule nemisebenti. 2. Tincumo teKhabhinethi letibalulekile2.1. IKhabhinethi icocisene ngekufezekiswa kwetincomo teKhomishini Yemaciniso Nekubuyisana (i-TRC) yabuye futsi yaphakamisa netindlela nekufezekiswa kweMiklamo Yekubuyisela Imimango Esimeni Lesifanele.Kubakhona kweMiklamo Yekubuyisela Imimango Esimeni Lesifanele kulungisa loko lokungesibo bulungiswa lokwentiwa esikhatsini lesendlulile ngekutsi kubuyiselwe esimeni lesifanele imimango le-128 leyafakwa etentweni tebudlova nekubhujiswa ngesikhatsi sekungcubutana (1 Indlovulenkhulu 1960- 10 Inkhwekhweti 1994).Litiko Letebulungiswa Nekutfutfukiswa Kwemtsetfosisekelo litatfola emagalelo alabatsintsekako labafanele (bemikhakha letimele neyahulumende) kute kutsi litfole imitfombolusito leyenele letawenta kutsi kube netingenelelo letiphelele kulemimango le-128, lekhonjwe yi-TRC ngekweludzaba neludzaba lolungehluka ngekwemali kepha lizinga lelisetulu letigidzi letinge-R30. Loku kutawucinisekisa kutsi Imiklamo iyenteka kantsi futsi ichubekela embili ngalokungenamkhawulo kute kutsi kuzuzwe loko lokufunwa ngummango.Loku kufaka ligalelo ekutsini kuzuzwe Luhlelo Lwetekutfutfukisa Lwavelonkhe ngekukhulisa kuvana nekubumbana kwemmango, kulungiswe kungalingani kwesikhatsi lesendlulile kanye nekuzuzwa kwembuso lotfutfukisako, lokhonako nalonenkhambo lefanele lophatsa takhamuti ngalokunesizotsa nesitfunti.2.2 IKhabhinethi ibikelwe ngemiphumela ngeNkhomfa Yemhlaba Yetekuchumana Ngemsakato Wemoya (i-WRC-15) lebeyibanjwa kusuka mhla ti-2 kuya kumhla tinge-27 Lweti 2015 eGeneva, eSwitzerland. INingizimu Afrika yahola Licembu laseNingizimu Afrika letingcogco lokwaholela ekutsini lesigodzi sitfole umgamu lowengetiwe we-inthaneti yamakhalekhikhini lesebenta ngekushesha kantsi i-Afrika yakhona kuvikela umgamu lophasi we-UHF yamabonakudze wedijithali.  Kwabuye kwaniketwa leminye imigamu kutinsita taselwandle,  tetindizamshini kanye netemkhatsi.Luhlelo Lwemagagasi Emoya Lwavelonkhe (i-NRFP) lutawulungiswa kute kutsi lukhombise tincumo te-WRC-15, letitawucala kusebenta mhla lu-01 Bhimbidvwane 2017. Kufakwa kwalomgamu ngekhatsi ku-NRFP kutawuchuba tinhlelo tekusebenta taletimphiko letehlukene letibalulekile ekutfoleni tinzuzo temnotfo, temasiko netetenhlalo ngekusebentisa lomgamu njengemtfombolusito wemvelo. Mayelana nekwesekela imigomo yeLuhlelo Lwatekutfutfukisa Lwavelonkhe, lomgamu utawusetjentiselwa kufezekisa kwavelonkhe kwe-inthanethi lesebenta ngekushesha, mabonakudze losebenta ngekwedijithali, kuchumana ngesathelayithi kanye nekuvikelwa kwemmango nekusitwa kutetinhlekelele, kanye naletinye tinsita.  2.3 IKhabhinethi yatisiwe ngeTincumo letatsetfwa ngumkhandlu weBaholi beMave eBunye be-Afrika  (i-AU) kanye naHulumende ngeNhlaba 2015 kutsi kubuyeketwe kukhokha kwemnyaka lekwentiwa ngeMave Langemalunga kusukela nga-2016, kute kutsi kwentiwe kancono likhono layo lekufezekisa tinhlelo.IKhabhinethi ikuvumile kufezekiswa kwekukhokha lokusha lokuhloliwe kweNingizimu Africa ku-AU ngekuhambisa neSincumo seMkhandlu weSikali lesisha seKuhlola. Loku kumiselwe kumtsetfomgomo wekuvelana, kukhokhelwa ngalokulinganako kanye nemandla ekukhokha, ngendlela letawucinisekisa kutsi kute ngisho nalinye live lelitfola lwabiwomali lolungalingani.3. Imikhosi letako3.1. Mengameli Zuma utawungenela Luhambo Lwekuvakasha Lwembuso abhekise emabombo eDoha, kulaseQatar mhla ti-19 Inkhwekhweti 2016 kuyewucinisa budlelwane betepolitiki netemnotfo emkhatsini walamave omabili.3.2. Lisekela laMengameli Cyril Ramaphosa, njengesitfunywa lesikhetsekile saMengameli Jacob Zuma eSouth Sudan, utawuvakashela eJuba mhla ti-16 Inkhwekhweti 2016. Lelilanga leli libalulekile kubantfu baseSouth Sudan lapho bagubha Lusuku Lwemkhosi Wetekuvikela Wekukhulula Baantfu.Ngesikhatsi sekuvakasha kwakhe Lisekela laMengameli litawulandzelela kufezekiswa kwesivumelwane sekuthula. ISouth Sudan yafinyelela ligcatsi ekupheleni kwaMabasa 2016ngekufungiswa kungene esihlalweni hulumende wesikhashana welibumbano lwavelonkhe.3.3. Mengameli Jacob Zuma utawuhola ivelonkhe kanye neNhlangano Yetekutfutfukisa Emave aseNingizimu ne-Afrika (i-SADC) ekugubheni umkhosi weMinyaka Lelikhulu WeNyuvesi yaseFort Hare mhla tinge-20 Inkhwekhweti 2016. Ligalelo lalenyuvesi ekukhiciteni bafundzi labavelele kulelive kanye ne-Afrika leseNingizimu kucinisa kakhulu kugujwa kwemikhosi ye-Nyanga ye-Afrika.3.4. IKhabhinethi ikhutsata bantfu kutsi bahlanganyele eluhlelweni lwemikhakhaminyenti lweNyanga ye-Afrika lolufaka ekhatsi titukulwane letehlukene netemibhalo ngaphansi kwengcikitsi letsi  Kwakha i-Afrika Lencono kanye neMhlaba Loncono . Yonkhe imisebenti ikhutsata bunsika bemimango yendzawo kantsi futsi kufaka ekhatsi imikhakhanyenti leyehlukene lefaka ekhatsi: umculo, tinkondlo, umdanso, emafilimu, kudla, ifanshini, temisebenti yetandla nekudizayina, kukhulumisana kwalabajule ngetemfundvo kanye nemisebenti yelubanjiswano yabosobuciko baseNingizimu Afrika kanye nabozakwabo bakulelivekati kanye nabanye bozakwabo labatfutsela kwamanye mavekati.3.5. Lilanga Lemindeni Lavelonkhe litawugujwa mhla ti-15 Inkhwekhweti 2016 ngaphansi kwengcikitsi yavelonkhe letsi  Imindeni, timphilo letinemphilo kanye neLikusasa lelinenchubekela Embili Lengenamkhawulo  lehambisana ne-Ajenda yanga-2030 yeNtfutfuko Lengenamkhawulo (leyemukelwa nga-2015). Lusuku Lwemindeni Lwavelonkhe lwamenyetelwa nguMkhandlu Jikelele Wamhlabuhlange futsi lugcile kuMindenini: temphilo yebantfwana neyelusha nekuphila kahle; imiphumela yetemphilo nekusimama kwekusebenta kwemndeni; kanye nelizinga lemphilo lelincono lebantfu labadzala.3.6. Kusukela mhla ti-16 kuya kumhla tinge-20 Inkhwekhweti 2016 Litiko Letemanti Nekuhanjiswa Kwendle litawuhola Liviki Lekuhanjiswa Kwendle Nekuhlanteka ngaphasi kwengcikitsi letsi:  Akusimayelana nekufulasha . Lomkhankhaso utawucaphelisa bantfu ngekubaluleka kwekuhanjiswa kwendle kanye nekukhutsata kuhanjiswa kwendle lokusezingeni lelisetulu.Luhlelo lolubalulekile kuLuhlelo Lwekucedza Emabhakede; lenchubo ifaka ekhatsi kupheliswa nya kwemithoyi yemabhakede etindzaweni tasemiukhukhwini KwaZulu-Natal, eNyakatfo Nshonalanga, eMpumalanga naseGauteng. Inshonalanga Kapa iyicedze ngemaphesenti lange-99.8. Inchubekelembili kuletinye tifundza ifaka ekhatsi kupheliswa kwemithoyi yemabhakede lenge-20 560: eFreyistata (4 056), eMphumalanga Kapa (2 672); eNyakatfo Kapa (2 421) kane neNyakatfo Nshonalanga (398).Indvuna yeTemanti Nekuhanjiswa Kwendle, Nomvula Mokonyane utawuhlanganyela  kunkhomfa yeLikomdi Lavelonkhe Lemadamu Lamakhulu (i-ICOLD) le-84 eSandton Convention Centre kusuka mhla ti-15 kuya kumhla tinge-20 Inkhwenkhweti 2016. Lenkhundla itawabelana ngelwati mayelana nekudizayinwa, kwakhiwa, kugcinwa esimeni lesifanele kanye nemtselela wemadamu lamakhulu. Kutawuphindze futsi kufanele ekhatsi kuvakashelwa kwemadamu lamakhulu eNingizimu ye-Afrika futsi kutawufaka ligalelo kumitamo yetfu yekongiwa kwemanti.3.7. Njengencenye yeNdlelalisu Lehlanganisiwe Yekufundza Nekubhala Nekubala, Litiko Lemfundvo Lesisekelo lingenise mncintiswano wekubhala wanga-2016, i-Spelling Bee, kute kutsi kwentiwe kancono kufundvwa kwetilwimi.IKhabhinethi imema tonkhe tikolwa, bothishela nebatali kutsi bakhutsate bafundzi bemabanga laphasi kutsi bangenele lomncintiswano wekubhala wanga-2016, i- Spelling Bee, ngembi kwekutsi kuvalwe mhla tinge-31 Inkhwekhweti 2016. Mayelana nelwatiso lolubanti vakashela: www.education.gov.za.4. Tincumo teKhabhinethi etindzabeni letibalulekile tanyalo4.1. IKhabhinethi igceka ngemandla lubandlululo lolungenamahloni lolukhonjiswe ngulabanye bantfu kulelive letfu, ikakhulu etikundleni tekuchumana nge-inthanethi. Kutiphatsa ngalendlela lena kuphambene nenkhambo lenhle yeMtsetfosisekelo wetfu, tibopho nemagugu lavikelwe, kanye nekwentela phaso emalungelo ebantfu betfu. Loku kute indzawo eveni letfu lelibuswa ngentsandvo yelinyenti. IKhabhinethi ikhale kakhulu ngetinkhulumo telubandlululo leticondziswe elungeni lelikhulu leTebulungiswa, Lijaji leNkantolo Lephakeme Mabel Jansen.Kukhuluma ikakhulu lokwentiwa lilunga letebulungiswa lelihlonphekile akuhambisani naloko lokulindzelwe ngebantfu kumalunga etebulungiswa. Tebulungiswa tifanele kutsi tingatsatsi cala futsi kube ngendlela lenakugcekwa.Kubeketelelana nekuhloniphana bekusisekelo semzabalazo wetfu wenkhululeko futsi kuyachubeka nekuba yincenye lebalulekile yesisekelo seNingizimu Afrika lebuswa ngentsandvo yelinyenti. Asibumbane futsi kute kutsi sisonkhe sincobe butsa belubandlululo eveni letfu.Litiko Letebulungiswa Nekutfutfukiswa Kwemtsetfosisekelo lihlela kubukana naletindzaba leti ngekutsi lingenise umtsetfo wekulungisa lubandlululo futsi ikakhulu inkhulumo lenentondvo.  IKhabhinethi iyachubeka futsi imema bonkhe bantfu baseNingizimu Afrika kutsi bahloniphane njengobe kucatjangelwe kuMculu Wemalungelo.4.2. IKhabhinethi iphindza emavi aMengameli Jacob Zuma ekugceka kubhujiswa kwetikolwa letinge-24 bantfu labafanele kutsi babe bahlali basigodzi saseVhembe eLimpopo. Lokubhujiswa kwesakhiwonchanti setemfundvo kuncisha bantfwana betfu ematfuba kubuye futsi kubukele phasi imitamo yalelive yekunika imfundvo lenguyonayona.IKhabhinethi iyawemukela umhlangano waMengameli Jacob Zuma kanye neNkhosi yemaVenda, Nkhosi Thovhele Toni Mphephu Ramabulana lowacelwa ngusilosikhulu mhla ti-8 Inkhwekhweti 2016 kutsi kusonjululwe tinkinga eVuwani.Mengameli Jacob Zuma sewusungule licembu lekusebenta leliholwa Litiko Letekubusa Ngekubambisana Netendzabuko kutsi lihole tinchubo kwentiwe umklamo wehlelo lesakhiwonchanti setenhlalo   yaMasipala Wendzawo waseMakhado. IKhabinethi ibonga Licembu Lekusebenta Letindvuna leliholwa yiNdvuna Desmond van Rooyen yekungenelela lokwentiwe kute kutsi kusonjululwe loludzaba iphindze futsi ibonga nendzima ledlalwe Lihhovisi leNdvunankhulu Stanley Mathabatha, kanye naSodolobha waseVhembe, Tshitereke Matibe; Sodolobha waseThulamela, Grace Mahosi kanye naSodolobha waseMakhado, David Mutavhatsindi.Ngemihlangano yaLelicembu Lelisebentako, baholi bendzabuko labahlanganyelako batinikela ekusebentisaneni nahulumende kusombulula letinhlekelele babuye futsi bagceka kubhujiswa kwemphahla nebudlova baphindze futsi bacela kutsi kusonjululwe lesimo ngekushesha. Kulemihlangano baholi bendzabuko kanye neLicembu Lekusebenta bacinisekisa imiphumela yalomhlangano naMengameli bancuma kubika inchubelembili kuMengameli. Njengaloku sikhuluma leLicembu Lekusebenta likhulumisana nabo bonkhe labatsintsekako ngemtamo wahulumende lochubekako wekuzitsisa lesimo saseVuwani kanye nakumimango lebomakhelwane.IKhabhinethi ibonga emalunga emmango kanye nebaholi bendzabuko labangenelele kute kuvikelwe tikolwa letisele kanye nekwenta simondzawo sekukhulumisana lokuchubekako.Kute sizatfu lesingiso sekutsetselela lokubhujiswa ngalokungenangcondvo kwesakhiwonchanti semmango lesibalulekile njengetikolwa. Labo bahlali labatawutfolakala banelicala lekushisa tisetjentiswa temmango batawubukana nemtsetfo.IKhabhinethi ikhumbuta tonkhe takhamuti kutsi kunetinkhundla letinyenti tekuvakalisa kukhatsateka kanye nekukhulumisama ngalokwakhako kute kutfolakale sisombululo lesifanele.  Bahlali balesigodzi bakhutsatwa kutsi behlukane nato tonkhe tintfo letiholela ekubhubhiseni likusasa lebantfwana baphindze futsi batibike kuma-ejensi ekucinisekisa umtsetfo.Esehlakaleni lesehlukile kodvwa lesifananako nalesi Ikhabhinethi icaphele ngalokukhulu kukhatsateka budlova lobuchubekako bekuphatamisa kufundza etikolweni kanye nekushiwa kwetisetjentiswa telitiko letitfutsi endzaweni yeGrabouw eNshonalanga Kapa. IKhabhinethi iyaphindza futsi iyasho kutsi labo labatawutfolakala banelicala letemisebenti yebugebengu batawubukana nesandla setemtsetfo4.3. IKhabhinethi yendlulisela emavi ayo endvudvuto emndenini nakubangani yabo labashone etikhukhuleni etindzaweni taKwaZulu-Natal. Hulumende uniketa bahlukunyetwa tinsita tekwelekelela kutinhlekelele kanye nekuhhamuleka.4.4. IKhabhinethi iyachubeka nekucela bantfu basNingizimu Afrika kutsi basebentise emanti kancane kute kutsi bongele likusasa, ngoba kusenetindzawo kulelive letibukene netimo tesomiso.Lusito lwahulumende luyachubeka nekunciphisa imiphumela lemibi yesomiso ngelwabiwomali lwesikhatsi lesifishane nalesisemkhatsini kusita ngetimali tinhlelo tangekhatsi ematikweni letiphendvula kutidzingo letikhetsekile tetindzawo letihlaselwe somiso kanye nesidzingo sekulungisa kulahlekelwa ngemanti kumanethiwekhi labalulekile laniketa emanti.Hulumende sewusungule Licembu Lekusebenta Letindvuna kuteKwetfulwa Kwetisinta, lelinalamelele imikhakha leyehlune. Njengencenye yetinyatselo tekunciphisa imiphumela yesomiso, imisetfo yekusebenta kwemadami seyisetjentiswe kumadamu lange-35 kanye netinchubo letine (4) tekubeka imikhawulo mayelana nemtfombolusito wemanti (ligunyamkhawulo ekusetjentisweni wekasekhaya nekwekulima).Kunciphisa imiphumela yesomiso kulabasebentisa emanti, Litiko Letemanti Nekuhanjiswa Kwendle selisebentise ngetulu kwetigidzi letinge-R500 kutingenelelo letiphutfumako netisikhatsi lesifishane KwaZulu-Natal, eFreyistata, eNyakatfo Nshonalanga, eMphumalanga Kapa, eMpumalanga, eLimpopo, eNshonalanga Kapa kanye naseNyakatfo Kapa.Letinyatselo tekungenelela tesikhatsi lesifishane nesikhatsi lesidze kuhloswe ngato kutsi kucinisekiswe kutsi simelana kakhulu nekugucuka kwesimo selitulu, lokunciphisisa ingoti yekubakhona kwesomiso esikhatsini lesitako.Indlela lesetjentiswa nguhulumende ekubukaneni nesomiso kanye nenkinga yekugedvuka kwemhlaba, kuchuba kuphendvula kwangekhatsi kuhulumende lokuhlangene nalokubumbene, lokunguloku, luhlelo lwekunakekela Umhlaba, Kusebentela Emanti, Kusebentela Umlilo kanye Nekusebentela Ematete, lokufaka sandla ekudaleni imisebenti, kudla, kutfutfukisa emakhono, konga, kubuyisela umhlaba esimeni sawo lesifanele kanye nekutfutfukiswa kwetindzawo tasemaphandleni.  Kufika kwalesomiso lesikhona kwamanje kudzinga kusetjentiswa kwetebucwepheshe letichubela kumelana nesimo lokusezingeni lelisetulu. Njengobe kunjena nga-2015 iNingizmu Afrika yavuma kusetjentiswa kweluhlobo lwemmbila lolulungisiwe kute kutsi kulungiswe ludzaba lwekudla. Siphindza futsi senta kancono emadizayini esimanje kanye netebucwepheshe letidzingeka ekubuyiseleni esimeni lesifanele tindzawo letitsintsekile kute kutsi sivimbe kugedvuka kwemhlaba kanye nekuba nemkhicito lochubeka ngalokungenamkhawulo.Njengencenye yalendlela lehlanganisiwe iNingizimu Afrika seyitinikele ekubeni ngumlingani ibe ngumzuzi weluhlelo lwekusita Lemave Emhlaba leNkhomfa yaMhlabuhlangene Yekulwa Nekugedvuka Kwemhlaba (i-UNCCD). Ngekusetjentiswa kwaletinyatselo tekungenelela, sijoyina ekufezekisweni kwemathagethi ekutikhetsela njengencenye yekuzuza Imigomo yekutfutfukisa Yavelonkhe Lechubekela Embili Ngalokungenamkhawulo. Umtsetfomgomo lomkhulu Wekubasemkhatsini Wekugedvuka Kwemhlaba ucinisekisa bantfu bendzawo kutinyatselo tekudizayina nekufezekisa kutsi beme futsi babuyisele emuva kugedvuka. Indlelalisu Yekwetayela Tingucuko Tesimo Selitulu lesandza kuphetfwa ikhomba tingenelelo letihamba embili ibuye futsi yente kube nekuvana emkhatsi wetinhlelo letibalulekile teManti, Tekulima, Kwehlukahlukana Kwetitjalo Netilwane, Temphilo, Kuhlaliswa Kwebantfu, kanye netinhlelo teKunciphisa Ingoti Yetinhlekelele kutsi tibe Luhlelo Lwekwetayela Lwavelonkhe lolukhulu. Kususwa kweTitjalo Letingatsandzeki ngeluhlelo Lwekusebenta Emanti etindzaweni temanti letihlaselekile kufaka ligalelo kulizinga lemanti lelincono kanye nebunyenti.4.5. IKhabhinethi icaphele ngekukhatsateka siteleka seTemaposi AseNingizimu Afrika (i-SAPO), lokube nemphumela lomubi ekutsi tisebentele kahle bantfu baseNingizimu Afrika.Hulumende ngeLitiko Letakhiwonchanti Tetekuchumanisa Netinsita Teliposi usebentela kulungisa tinkinga teTemaposi kute kutsi kube nekuzitsa nekutsi kuguculwe lesimo. NgeNgci leyendlulile, Litiko likhetse ibhodi lensha, CEO lomusha laphindze futsi lacinisa baphatsi kute kutsi bakhombe indlela kusebenta nekutsi kubekhona kutinta ku-SAPO. Kutinta kwetimali te-SAPO kuyachubeka nekubekwa embili.Liposi laseNingizimu Afrika liyachubeka nekuba ngumtimba lobalulekile wekuchubekisa hulumende, tinsita tekutsengiselana ngekwe-elekhthroniki kanye netetimali kubantfu baseNingizimu Afrika ngekusebentisa emagatja ato lalinganiselwa kula-2 448. Siyakhutsateka kutsi baphatsi kanye nebaholi betisebenti batinikele ekukhulumisaneni njengendlela yekusombulula kungaboni ngeliso linye kwabo.4.6. IKhabhinethi ihalalisela licembu laseNingizimu Afrika lebafundzi (Liam Baker, Dylan Nelson, SangEun Lee, Ralph McDougall, Timothy Schlesinger, Hannah Clayton, Rauseenah Upadhey, kanye naMpho Nkwana) ngekuwina I-Olimphiyadi Yemave Ase-Afrika Yetibalo ye-24 lebeyiseSenegal. Lee, loneminyaka lenge-17 budzala, waphindze wetfweswa umchele wekuba yiNdlovukati yeTibalo iminyaka lemibili lelandzelanako.Imibuto ingacondziswa ku:Donald LiphokoTinombolo Tekutsintsana: 082 901 0766"
Sitatimende Semhlangano weKhabhinethi mhla tinge-25 Inkhwekhweti 2016,26 May 2016,https://www.gov.za/speeches/statement-cabinet-meeting-25-may-2016-26-may-2016-0000,https://www.gov.za/ss/speeches/statement-cabinet-meeting-25-may-2016-26-may-2016-0000,"1. Kucala kwekusebenta Kwetinhlelo taHulumende Letibalulekile1.1 Imicimbi yekugubha iminyaka lelikhulu yekubakhona kweNyuvesi iFort Hare lebeyisingatfwe nguMengameli Zuma ibe yimphumelelo. Emakhulukhulu ebahambeli, lokufaka ekhatsi labo labake bafundza kuleyo nyuvesi kanye naMengameli waseZimbabwe Robert Mugabe kanye nemancusa labehambele lomcimbi losetulu ngalendlela emlandvweni waseNingizimu Afrika.Loku kwenteke ngesikhatsi sinye neNyanga Yase-Afrika, lapho kukhunjulwa khona kusungulwa kweNhlangano Yelubumbano Lwe-Afrika (i-OAU) leyake yabakhona, nyalo leseyatiwa ngekutsi Lubumbano Lwe-Afrika (i-AU).IKhabhinethi iyayemukela incubekelembili leyentiwe mayelena nekusombulula tinkinga tebafundzi, intfo lebeyingakafaneli kutsi ngabe ibange kucekelwa phasi kwemphahla.1.2 Mayelana nekuvakasha ngekwemsebenti kwaMengameli Jacob Zuma eRiphabhulikhi yase-Uganda, totimbili leTihloko Temibuso tivumelene ngekucinisa budlelwane emkhatsini walamave lamabili, taphindze futsi tacocisana ngesimo sepolitiki kanye nesetekuphepha eRiphabhulikhi yaseBurundi kanye nasemphumalanga yeDemocratic Republic of Congo.Mengameli Jacob Zuma uphindze futsi wahambela umcimbi wekubekwa esikhundleni kwaMengameli Yoweri Museveni. INingizimu Afrika kanye ne-Uganda kute kube ngunyalo seyisayine tivumelwane emkhatsini walamave lamabili leti-20, kantsi kunetinkampani taseNingizimu Afrika letilinganiselwa etinkampanini letinge-70 kwanyalo letisebenta e-Uganda. Nga-2015, umkhicito waseNingizimu Afrika lotfunyelwe e-Uganda ube samba lesitigidzigidzi leti-R1.7 kwatsi imikhicito yase-Uganda lengene kuleli yabasamba setigidzi letinge-R98.1.3 IKhabhinethi iyakwemukela kuphotfulwa ngemphumelelo kuvakasha ngekwembuso eQatar kwaMengameli Zuma lapho kusayinwe khona tivumelwane letinyenti kanye nekutibophelela, njengeSivumelwane Sekusebentisana Ngekubambisana Kutekuphepha, Kusebenta Ngekubambisana Kutebuphoyisa, kanye Nekusebenta Ngekubambisana Kutebuciko, Temasiko Netemagugu.Kusungulwa kweLikomidi Lekutjala Timali Talamave Lamabili lekungamela kucala kusebenta kwaletivumelwane ekwengeteni Kulokubonisana Emkhatsini Walamave Lamabili kwenta ncono budlelwane lobusemkhatsini walamave lamabili kubuke ezingeni lelibalulekile.Tinhlanganiso Mengameli lebenato neNkhundla Yetemabhizinisi yeNingizimu Afrika neQatar loko kugcugcutele kusebentisana ngekubambisana Kutemabhizinisi lokuhloswe ngako kwandzisa iminotfo yalamave omabili. Njengobe lamave omabili angemave lanelwandlwe ematfuba okutsi asebente ngekubambisana macondzana neMnotfo waseLwandle kucocisanwe ngawo. Tinkampani letinyenti taseNingizimu Afrika, ikakhulu letisebenta emkhakheni lophatselene ne-Petrochemical tisebenta eQatar. Lenye inkampani lenkhulu yaseNingizimu Afrika yelitjalo timali eMphumalanga Lemaphakatsi yiSasol, futsi ledlala indzima lebalulekile ekutfutfukiseni tilulu tegesi yaseQatar.Letinye tindzaba lokucocisanwe ngato tifaka ekhatsi tekuhwebelana kanye netebudlelwane kutemnotfo kanye netindzaba tetekuphepha nekuthula emhlabeni wonkhe nasesifundzeni.1.4 Mengameli Jacob Zuma wendlulisele sincepheteliso semhlaba njengencenye yeSigaba se-1 sekufezekiswa kweticelonkhokhelo macondzana neKruger National Park. Samba setigidzi letinge-R84 tiniketwe imimango lesitfupha, mitsatfu yaseLimpopo kanye namitsatfu yaseMpumalanga. Ngekwendzawo lomhlaba ulinganiselwa emahektheni la-318 000.Lendlela lokufezekiswe ngayo lesicelonkhokhelo ibuke kubaluleka kweKruger National Park kanye nekucinisekiswa kwesincephetelo setetimali njengaloku labo labafake ticelonkhokhelo ngeke basakhona kubuyela emuva emhlabeni wabo. Loku kuhambisana nekulungisa ngekulingana lokwentiwa luhlelo lwahulumende lwekubuyisela umhlaba futsi kusho libanga lelibalulekile kuluhlelo lwalelive lwekuntjintja tintfo.Ekuchubekeni nekuhlomisa lemimango, 1% wesikhwama setivakashi ukhicite tigidzi letilinganiselwa kule-R6.5 ngemnyaka kute kuzuze ummango. Loku kuholele ekutseni kwakhiwe tisetjentiswa tetemfundvo letinyenti lokufaka ekhatsi sakhiwo setekuphatsa lapha esikolweni eDumisani High, litiko letingcondvomshini eMasiza High, ilabhorethi yetesayensi etikolweni eTlakula High kanye naseSibusisiwe High, likhishi kanye nenkhundla yetemidlalo yebafundzi beLibanga R lapha eTakheleni Primary. Nga-2016/17 ngekuhlanganyela nalemimango letsintsekile, kwakhiwa kwemalabhorethi etesayensi lamane lapha eMbuyane High; eMahlale Secondary; eLepato High kanye naseMakuya Secondary, lokufaka ekhatsi letifundza saseLimpopo nesaseMpumalanga letibekwe embili.IKhabhinethi igcizelele kubaluleka kwebudlelwane emkhatsini wetinhlanga letinyenti temmimango lokuyintfo lenemtselela lomuhle ekubumbaneni ngekwetenhlalo. Indlela yaseNingizimu Afrika yekubuyisela umhlaba iyagucuka nakubukwa tipiliyoni taphambilini kantsi nyalo seyiciniswa kudaleka kwetenzuzo temnotfo letisimeme kunaloko kunikwa nje kanye kwemali lebekunetinkinga ngaso sonkhe sikhatsi lebekushiya imimango ingakasitakali ngalutfo. Sigaba se-2  sekufezekiswa kweticelonkhokhelo sesitawuba nemiklamo lokuhloswe ngayo kucinisekisa kutsi imimango iyachubeka iyazuza ngekwesikhatsi lesidze kulamatfuba etemabhizinisi lakulePaki.1.5 Yemukelwa imiphumela yeNgcungcutsela Yekuhlanganisa Tinhlelo Tekuncephetelisa lebeyibanjwe ngaphasi kwengcikitsi letsi,  Kufinyelela kwabo bonkhe basebenti kuluhlelo lwekuncepheteliswa ngalokulinganako, ngalokungatsatsi luhlangotsi kanye nalokusimeme  lebeyiholwa yiNdvuna yeTemphilo Aaron Motsoaledi kanye neNdvuna yeTemisebenti Mildred Oliphant, basekelwa ngeMasekela eTindvuna yeTimbiwa, Temphilo kanye neyeTemisebenti.Lengcungcutsela beyigcile kutekuphepha nekuphila kwebasebenti endzaweni tekusebenta ngenhloso yekusungula luhlelo loluhlangene lwekuncephetelisa lwaseNgingizimu Afrika. Tindvuna letibuya esifundzeni seNhlangano Yekutfutfukiswa Kwemave lase-Afrika leseNingizimu (i-SADC), eTimbonini Tetitimayini taseNingizimu Afrika kanye netinhlangano tebasebenti letihlelekile kanye netinhlangano temisebenti nalabase basebenta etimayini nato betikhona kulengcungcutsela.Ngaloluhlelo lwekuncephetelisa loluhlangene lolucatjangwako, hulumende utawucinisekisa kutsi basebenti kanye nalabo labase basebenta etimayini batfola tinzuzo letihambelana naleto letisemakethe letitawukhona kutsi tente imindeni yato itfole inhlalakahle lesimeme. Ngekusebentisana nalabamelebasebenti kanye nemkhakha wetetimayini, hulumende uhlose kucala kusebentisa luhlelo lwekuhlola nekwelusa lolutawunika tikhutsati leto tinkampani letinemtsetfo lohambisana netekuphepha lomuhle kanye netincephetelo letinhle Tikhutsati.1.6 IKhabhinethi yakwemukela kuvulwa kwesikhungo sekucala salelive Sikhungo seMboni Yekutfutfukisa Kwakhiwa Kwalokuphilako (i-BIDC) ePitoli sivulwa Litiko Letesayensi Nethekhinoloji.Lesikhungo siyincenye yeLisu Lemaphuzu Layimfica lalelive lekuvula emandla emabhizinisi lamancane, lasemkhatsini kanye nalamancane kakhulu (ema-SMME).  Sesekela ema-SMME latimbandzakanya ekwakhiweni lokuphilako ngekutsi bawasite kutsi asebentise ematfuba etimakethe lakhona. Tinkampani letilapha e-BIDC tiyakhona kufinyelela kutfola tisetjentiswa lesetivele tikulungele kwenta lowo msebenti wekwakha lokuphilako, kwesekelwa ngekwelucwaningo kanye nangemalabhorethi etentfutfuko.Sigaba sekucala sitawuholela ekutseni kudaleke ematfuba emsebenti esikhatsi lesidze kanye newesikhashana lokutawuba nelifutse letemnotfo lelilinganiselwa etigidzini letinge-R250 ngemnyaka kuleminyaka lesihlanu letako. Kwanyalo le-BIDC yesekela emabhizinisi la-19 kantsi la-16 banikati bawo bosomabhizinisi labamnyama, lokufaka ekhatsi amabhizinisi abomake labamnyama laba-10.Kwengeta kuloko, kunetikhala temsebenti letinge-55 tesikhatsi lesidze kanye naleti-171 tesikhashana lesetivele tidalekile, kanye nalabo labafundza basebenta labange-54 bayaceceshwa.1.7 Lesimemetelo lesentiwe yiNdvuna Yetemandla, Tina Joemat-Pettersson sekusungula Inchubomgomo Yegesi letawuholela lelive kumnotfo losimeme wegesi yemvelo. Kungeniswa kwegesi njengemtfombo lowengetiwe wemandla kulokubhicaniswa kwemandla kwalapha eNingizimu Afrika kutakwehlisa kwetsembela emalahleni kucinisekise kutsi sinemandla lanele, lahlukahlukene kanye nekwenta kutsi takhamuti tiyawatfola emandla kanye nemnotfo, nyalo kanye nasesikhatsini lesitako. Loku kutawuphindza futsi kukhulise indlela yalelive yekufezekisa kutsi lomnotfo uphindze futsi wentiwe ube wetimboni, lokutawuholela ekukhuleni lokukhulu lokungukhukhulelangoco kanye nekudaleka kwemisebenti.Kwanyalo Litiko Letemandla limatasatasa ngeluhlelo lwemandla egesi, lolutawukhicita emamegawatsi (i-MW) agezi la-3,726 lokuyintfo letawuba sikhutsati sekutfutfukiswa kwemboni yagesi yalelive loko kutawugcugcutela kutsi simo selutjalotimali sibe ngulesihle. Ematfuba emisebenti latawube acondzene ngco nome nsombo nalemboni letfutfukiswako atawube alinganiselwa etigidzini le-1, 25 lokumisebenti yematfuba esikhatsi lesidze esikhatsini seminyaka lengetulu kwalenge-25. Ngesikhatsi lesifishane loluhlelo lwekusebentisa igesi ibe ngemandla lutawuba neligalelo ekuvikeleni kwehla kwemnotfo luphindze futsi luvikele kutsi kungalahleki imisebenti.1.8 Kucala lokusemtsetfweni kwemkhankhaso wavelonkhe wekonga emandla, i-Save Energy, ngesikhatsi seNgcungcutsela ya-2016 ye-African Utility Week, lebeyiholwa Litiko Letemandla, yakhela etikwemkhankhaso wahulumende Wekonga Emandla lowetfulwa nguMengameli Jacob Zuma nga-2015.    1.9 Lomunye futsi umkhankhaso lowetfulwako ngulowatiwa ngekutsi  Kuhlolwa Kwesisetjentiswa , i-Appliance Check,  sinyatselo sekukala kongeka kwemandla, lokuyintfo letawunika batsengi litfuba lekukhetsa nabatsenga tisetjentiswa tagezi. Kutawunanyatsiselwa sigcebhezana kuto tonkhe tisetjentiswa tagezi kukhombisa kutsi ngabe sisebenta njani macondzana neSilinganiso Lesiphasi Lesibekiwe Sekusebentisa Emandla.1.10 IKhabhinethi ikubonile kwetfulwa kwe-Africa Energy Inward Buying Mission lebeyiholwa Litiko Letekuhweba Netimboni kanye ne-South African Electrotechnical Export Council. Tinkampani taseNingizimu Afrika letetfula tinsita tekwakha nebunjiniyela tibe nelitfuba lekuhlangana nalabamelele labasebentisa tinsita temandla base-Ethopia, eKenya, eTanzania, eSouth Sudan kanye naseNigeria. Loku kubeke esimeni lesincono tinkampani taseNingizimu Afrika kutsi titimbandzakanye kumatfuba elutjalotimali nakucala kusebenta kwesakhiwonchanti setemandla e-Afrika lolulinganiselwa kutigidzigidzi letinge-$20 kanye netigidzigidzi letinge-$42 ngemnyaka kuleminyaka lengetulu kwale-10 letako.1.11 IKhabhinethi iyakujabulela kwetfulwa kwe-Acid Mine Drainage (i-AMD) lokusisombululo sesikhatsi lesidze lokwentiwe lapha e-AMD Central Basin eGermiston umkhakha wetetimayini utayisekela ngalokubili kulokutsatfu (i- ) ngetimali bese kutsi labasebentisa emanti bona bayisekele ngakunye kulokutsatfu (i- ).Loku kulandzela emva kwekuphotfulwa ngemphumelelo kwesisombululo sesikhashana lesentiwe Likomidi Lelihlanganisa Tindvuna mayelana ne-AMD. Nga-2011 hulumende wagunyata  baka-Trans-Caledon Tunnel Authority, sikhungo lesingaphasi kwahulumende ngaphasi kweLitiko Letemanti Nekuhanjiswa Kwekungcola, kutsi baletse sisombululo sesikhatsi lesifishane kulensayeya ye-AMD eGauteng.Inhloso yalesisombululo sesikhatsi lesidze kutsi kuchutjekwe nekuhlanta lamanti langcolisekile ngekutsi kususwe isalifeyithi bese kudaleka emanti langasetjentiswa ekwenteni inzuzo etimbonini nome lanatfwako.1.12 IKhabhinethi icela bonkhe bantfu baseLesotho labahlala lapha eNingizimu Afrika ngalokungekho emtsetfweni kutsi bafake ticelo Temvume Lekhetsekile yebantfu baseLesotho lapha eVisa Facilitation Service Centre ngembikwekutsi kushaye mhla tinge-30 Inhlaba 2016.LeMvume Lekhetsekile yaseLesotho ikhishwa ngaphasi kwesimo lesikhetsekile kwentelwa bantfu baseLesotho labasebentako, labafundzako nome labachuba libhizinisi lapha eNingzimu Afrika futsi bebasolo balapha kulelive solo banguloku ngembi kwamhla tinge-30 Inyoni 2015. Kwengeta kuloko, bantfu baseLesotho labatfole emadokhumenti aseNingizimu Afrika ngalokungekho emtsetfweni bayalulekwa kutsi bawaletse emahhovisi eLitiko Letasekhaya lakhona kute batfole incwadzi yashwele. Lesikhatsi sashwele sitawuphela mhla tinge-31 Ingongoni 2016. Bacashi bebantfu baseLesotho kufanele kutsi nabo basebentise lelitfuba lekutfola lemvume.1.13 IKhabhinethi iyasemukela lesimemetelo lesentiwa yiNdvuna Yetemidlalo Nekukhibika Fikile Mbalula lesitsi umdlalo wesibhakela sewuyasakatwa futsi ku-SABC. Kute kube ngulamuhla tinhlelo i- Boxing is Back  kanye na- TKO  ku-SABC setifinyelele kumakhaya langetulu kwesigidzi le-1.3. Kubuya kwalomdlalo kumabonakudze, kutawenta kutsi kwandzise kakhulu imalingena yeNhlangano Yetesibhakela yaseNingizimu Afrika, kucinise bashayisibhakela lababomake kanye nekusekela bagcugcuteli kanye nebashayisibhakela labasafufusa.2. Tincumo letimcoka teKhabhinethi2.1 IKhabhinethi yalandziswa ngalamafishane mayelana nesiphetfo setinkhulumiswano kanye nekulungiswa kwemaphutsa etemtsetfo kuSivumelwane Sekusebentisana Kutemnotfo (i-EPA) neLicembu LeNhlangano Yekutfutfukiswa Kwemave lase-Afrika leseNingizimu (i-SADC) kanye neLubumbano LwaseEurope (i-EU).IKhabhinethi ivumile kutsi Lesivumelwane Sekusebentisana Kutemnotfo singeniswe ePhalamende.LeSivumelwane sitakwakha kuhwebelana kunye emkhatsini we-Southern African Customs Union (i-SACU) ne-EU. Sitawuphindza futsi sikhutsate leNingizimu Afrika kutsi likhetse kufinyelela kutimakethe teLubumbano Lwe-Europe kutsi litfole imikhicito yetekulinywa leminyenti njengashukela, i-ethanol, iwayini, tinhlanti kanye netitselo. Le-EPA yakhela etikweSivumelwane Sekubambisana Intfutfuko Nekuhweba (i-TDCA) live laseNingizimu Afrika lelasisayina ne-EU.LeSivumelwane Sekusebentisana Kutemnotfo sinika iNingizimu Afrika indlela yekutsi yandzise inchubomgomo etindzaweni letinyenti. INingizimu Afrika iphindze futsi yacela Inchubo lekabili mayelana neTinkhomba Tetendzawo ne-EU, ngenca yekwandza kwenshisekelo yekuvikela emagama emawayini kanye nemikhicito yetekulima lekhetsekile. Ngaleyo ndlela-ke emagama ewayini la-102 utawuvikeleka ngaphasi kwaLesivumelwane kanye nemikhicito yetekulima lemitsatfu lebitwa ngekutsi yi-Rooibos, i-Honeybush, i-Karoo Lamb.Lesivumelwne sihambisana netinjongo teLuhlelo Lwekutfutfukisa Lavelonkhe (i-NDP) leNingizimu Afrika lolusebentisako kutfutfukisa tetimboni kanye nekukhangisa timphahla letiphuma lapha eNingizimu Afrika tiye emakethe yase-EU. Lokubaluleke kakhulu, le-EPA igcugcutela intfutfuko yesifundza lapha e-Afrika ngaleyo ndlela-ke bese kuba neligalelo ekuhlanganiseni sifundza.2.2 IKhabhinethi ikuvumile kushicilelwa kuMculu waHulumende kweMtsetfo Lohlongotwako Wekutfutsa Wemave ngemave kutsi sive siphawule ngawo. IKhabhinethi futsi ilandziswe ngalamafisha mayelana nekukhulumisana nalabatsintsekako kanye nemihlangano macondzana naLomtsetfo Losahlongotwako wa-2016/17.LoMtsetfo Losahlongotwako uhambisana ne-NDP futsi ulwa nekucedza buphuya kanye nekudala imisebenti lenesitfunti, kutfutsa kufanele kutsi kusetjentiselwe kucedza letinkinga, ngekutsi sandzise emakhono etfu kanye nelwati ngekutsi kususwe tihibe letivimba intfutfuko yesifundza. Loku kudzinga kutsi iNingizimu Afrika itjale timali ngekwendlelalisu kuchubeka nekutfutfukisa luhlelo lwekungena eveni lube nguloluphumelelako.Kucala kwekusebenta Kwekutfutsa Kwemave Ngemave kutasisondzeta ekutseni sikhone kwenta kutsi kube nebhalansi emkhatsini wetidzingo tentfutfuko yaseNingizimu Afrika nekwelusa bucotfo beNingizimu Afrika kanye nekuphepha kwavelonkhe.2.3 IKhabhinethi iphindze futsi yakuvuma kutsi Litiko Letekulima, Lemahlatsi Netinhlanti libambe ngekuhlanganyela Ingcungcutsela Yemhlaba Yenhlangano Yetekulima Ngekwasemantini, ne-Aquaculture Association of Southern Africa kusukela mhla tinge-26 kuya ku-28 Inhlaba 2017 eNingizimu Afrika. Loku kutawuba kwekucala ngca kutsi Ingcungcutsela Yemhlaba Yetekulima Ngekwemanti ibanjelwe e-Afrika.Lomkhakha wetekulima ngekwemanti hulumende uwubeke embili kute udlale indzima lebalulekile ekwenteni kutsi kube nekudla kanye nekukhula kwemnotfo walelive. Kulima ngekwemanti kufakwe njengesichamukelo lesimcoka ku-Operation Phakisa: Umnotfo Waselwandle. Kubanja kwaleNgcungcutsela kuleli kutawukwenta kutsi iNingizimu Afrika ihambise ngekushesha intfutfuko kanye nelutjalotimali kumkhakha wekulima ngekwasemantini ngekushiyelana lwatiso nelwati kanye nekuhlanganisa ematfuba.Kubanja kwaleNgcungcutsela kutawuphindza futsi kudale litfuba lemkhakha wetekuvakasha kutsi ukhangise ngaloko lokwentiwa tekuvakasha kantsi nebalimi bendzawo batawukhangisa ngalokusha kwethekhinoloji yabo embukisweni wekuhweba lotawube unalabatawubukisa labangetulu kwe-100 lababuya etiveni letiphuma embili kutekulima ngekwemanti emhlabeni wonkhe.Emave ase-Afrika atawuphindza futsi atfole lekutimbandzakanya kanye nekukhombisa imikhicito yawo lokuyintfo letawuba neligalelo lelihle ekutfutfukiseni umnotfo kumkhakha wetekulima ngekwemanti esifundzeni sase-Afrika kanye neNingizimu Afrika.2.4 IKhabhinethi yalandziswa ngalamafishane mayelana nekuntjintja lokwentiwe kuLuhlakamsebenti Lwendlelalisu Yesikhatsi Lesisemkhatsini (iMTSF) Sehluko mayelana Nemphumela we-12 kanye neLuhlelo Lwahulumende Lwekusebenta Lwa-2016/17. Loku kuyimphendvulo kulesincumo lesentiwe yiKhabhinethi kucinisa kuhambisana emkhatsini we-MTSF Sehluko mayelana Nemphumela we-12, Temisebenti Yahulumende letingadli imali naletiphumelelako naletihambisana nentfutfuko, tesikhatsi sa-2014 kuya ku-2019 kanye ne-NDP.3. Imikhosi letako3.1 NgeNhlaba kutawube kugujwa iminyaka lenge-40 tiphitsiphitsi tenyanga yeNhlaba mhla ti-16 nga-1976, lokuyintfo leyantjintja kakhulu simo setenhlalo netepolitiki lapha eNingizimu Afrika. Lomcimbi walomgubho ungaphasi kweliso leLikomidi Letindvuna.Inyanga Yelusha itakwetfulwa mhla ti-01 Inhlaba 2016 ngaphasi kwengcikitsi letsi  Lusha Luchubela iNingizimu Afrika Embili , lapha e-Hector Petersen Memorial, eSoweto yiNdvuna Yelihhovisi Lamengameli, Jeff Radebe. Kutawuba luhlelo lwenyanga yonkhe, luchunyaniswe yi-Ejensi Yavelonkhe Yentfutfuko Yelusha, lokuhloswe ngalo kugcugcutela lusha lwetfu kutsi lusebentise lamatfuba lakhona kuyo yonkhe imikhakha leyahlukahlukene kute lwente ncono timphilo talo kute lukhone kufaka ngemphumelelo ligalelo ekutfutfukiseni umnotfo kanye nalelive.Loku kutawuholela kuloko lokutawube kwentiwa ngeLusuku Lwavelonkhe Lwelusha mhla ti-16 Inhlaba 2016, lolutawube luholwa nguMengameli Jacob Zuma lapha etinkhundleni temidlalo tase-Orlando eSoweto.3.2 Litiko Letekutfutfukiswa Kwetenhlalakahle litawutfula Liviki Lavelonkhe Lekuvikela Bantfwana eBraakspruit Farm, eKlerksdorp mhla tinge-29 Inkhwekhweti 2016 ngaphasi kwengcikitsi letsi:  Sonkhe Asivikeleni Bantfwana Kute Sichubele iNingizimu Afrika Embili .  Leliviki litakwenteka kanye nemcibi weLusuku Lwemave Ngemave Lwebantfwana mhla ti-01 Inhlaba 2016  lotawube uholwa nguMengameli Jacob Zuma lapha esikhungweni setintsandzane nelusha e-Atteridgeville, eGauteng luphetse mhla ti-05 Inhlaba 2016 lapha e-Amersfoort, eMpumalanga. IKhabhinethi igcugcutela imimango kutsi ivikele bantfwana kutsi bangalahlwa, bangahlukunyetwa, bangaphatfwa ngeludlame futsi bangachashatwa ngekutsi kubikwe konkhe loko kutiphatsimandla.3.3 Litiko Letemvelo litawube lihola live ekugujweni kweLusuku Lwemhlaba Lwetemvelo mhla ti-05 Inhlaba 2016 kugcugcutela bantfu baseNingizimu Afrika kutsi batsatse tinyatselo letakhako tekuvikela umhlaba wetfu. Ingcikitsi yalonyaka yeLusuku Lwemhlaba Lwetemvelo itsi: ""Go Wild for Life,"" igcila ebugebengwini lobentiwa etilwaneni tasendle kanye nemonakalako lowentekako.Imphumelelo yeNingizimu Afrika ekongeni imvelo nalokuphilako kwelive kwente lelive lafunwa kakhulu ngemacembu etigebengu, bugebengu lobentiwa tigebengu letivela kulamanye emave kutemvelo kanye nasetilwaneni tasendle. Lifutse lebugebengu betemvelo nasetilwaneni tasendle libulala inhlalakahle yalokuphilako, imitfombo lesimeme yekungenisa imali kanye netekuvakasha.3.4 Kuhlonishwa kweLusuku Lwemhlaba Lwetilwandle mhla ti-08 Inhlaba 2016 ngaphasi kwengcikitsi letsi:  Tilwandle Letiphilile, Umhlaba Lophilile  kusinika litfuba lekubuka lifutse letilwandle eveni letfu kanye netindlela letahlukahlukene tilwandle letifaka ngato ligalelo emnotfweni wetfu. Kuphindze futsi kugcamise tinsayeya tekubukana nekungcoliseka kwelwandle, kugcina emandla elwandle ekulawuleni simo selitulu semhlaba wonkhe, kunika tinsita letibalulekile kanye nekunika tindlela tekufaka imali letisimeme kanye nekukhibika lokuphephile.4. Tincumo teKhabhinethi mayelana netindzaba letimcoka tanyalo4.1 Hulumende solo usagcilile ekuvuseteleni kukhula kutemnotfo, kugcina imisebenti lekhona kanye nekudala imisebenti leminye lesimeme ngekusebentisana nebetemabhizinisi kanye nebetemisebenti. Ngekusebentisa luhlelo lwetfu lwekuntjintja takhiwo kanye nekuhlanganisa loko lokuphatselene netimali tahulumende, hulumende utawusolomane amile emgomeni wakhe wekondla kucinisekisa kutsi umnotfo wetfu uba ngulocinile ngesikhatsi umnotfo wemhlaba wonkhe uvuka futsi.Mengameli Jacob Zuma uhole tinyatselo tekungenelela letinyenti letibe yimphumelelo ngekutsi kube nekubambisana khona lapha ekhaya kanye nasemaveni ngemave kute kukhutsateke kukhula kwemnotfo kanye nekudaleka kwemisebenti.4.2 IKhabhinethi ikubonile kukhula lokunyenti kwetichamukelo telutjalotimali letimemetelwe eveni letikhomba kutsi emave emhlaba ayawetsemba umnotfo walapha eNingizimu Afrika. Loku kukhomba kutsi live letfu lisendleleni yekuvuka futsi kutemnotfo nekukhombisa kutsi live letfu liyachubeka nekuba yindzawo lapho kungentiwa khona lutjalotimali.Bukhulu balolutjalotimali lolulandzelako bukhomba lokutsenjwa lokuchubekako bakhiciti betimoto mhlaba wonkhe labanako ngeNingizimu Afrika njengendzawo yelutjalotimali, kanye netinchubomgomo tahumulende letesekela lutjalomali.  4.3 Loku kufaka ekhatsi lutjalotimali lwakaToyota lwesikhungomkhicito lesisha lesakha i-Toyota Hilux kanye ne-Toyota Fortuner lesilapha eProspecton, eDurban, lesavulwa nguMengameli Jacob Zuma. Loku kwaphumelela ngenca yekwesekwa Litiko Letekuhweba Netimboni lokuyintfo lehehe lutjalotimali lolungetulu kwetigidzitetigidzi letinge-R25 kulemboni yetetimoto eminyakeni lesihlanu leyengca. Lolutjalomali lutawusekela imisebenti lengetulu kwemisebenti le-4 000 kantsi kucashwa kwebantfu kulesikhungomkhicito sekuvele kungetulu kwemisebenti le-8 000.Lesikhungomkhicito siyincenye yeligalelo labakaToyota selutjalotimali setigidzididzi leti-R6.1 labalufake embonini yetekwakha yaseNingizimu Afrika kanye nekukhicitwa kwetigitjelwa kwalelive.BakaToyota bakwandzisile kutsenga kwabo kulelive kulichungechunge lwekungenisa imphahla kute basekele luphiko lwalelive lwebatsengisi, lenkampani iphindze futsi yasekela kucashwa kwabonjiniyela labasikati kanye nekunika bomake ematfuba lamanyenti kutsi basebente.4.4 IKhabhinethi isemukele futsi lesimemetelo lesentiwe baka-BMW macondzana nekucala sakhiwo sesikhungomkhicito semtimba wetimoto setigidzigidzi leti-R6 lesisha, lesisezingeni lelisetulu. Lokwandziswa kwemsebenti kutawusita baka-BMW kutsi bakhicite baphindze batfumele kulamanye emave tinhlobo letinsha tema-BMW X3. Loku kukhombisa kutsi leSikhungomkhicito saseRosslyn sicudzelana ngalokusezingeni lelisetulu kunethiwekhi yemhlaba wonkhe yetekukhicita yaka-BMW ngekwetindleko tekukhicita kanye nangelizingagugu.4.5 Kulolunye lutjalotimali, Indvuna Yetekuhweba Netimboni yetfule Sikhungomkhicito saka-Dursots & All Joy sesitigidzi leti-R100 lapha eModjadjiskloof dvute naseTzaneen. Lemboni kwanyalo isacashe bantfu labange-70 lokubhekeke kutsi bakhule bafinyelele kulabange-300 kulomnyaka lotako. Loko kutawuphindza futsi kudale imisebenti leyentiwa ngetikhatsi letitsite temnyaka lenge-900. Lenkampani iphindze futsi yacala luphiko lwekutsengisela emave langephandle futsi ihlele kutsengisela emave langephandle lange-25% yemikhicito wayo eMphumalanga Lemaphakatsi, eChina kanye nase-Afrika yonkhe.Lolutjalotimali lukhombisa kucala kancane kwekusebenta kweLisu Lemaphuzu Layimfica kanye neLuhlelo Lekwenta Lenchubomgomo Yetetimboni (i-PAP) leligcile ekungeteni bugugu lobeyame ekwakheni, kudaleka kwemisebenti kanye nekutsengisela kakhulu emave langephandle kute sikhulise umnotfo futsi sidale nemisebenti. Nanome kunetinsayeya kutemnotfo wemhlaba wonkhe, umnotfo waseNingizimu Afrika unekutetsemba kutsi utawuchubeka ukhule uye embili.4.6 IKhabhinethi ikhumbuta bonkhe labo labatawuvota kutsi basebentise ngendlela lenekutibophelela lilungelo labo lemtseftosisekelo mhla ti-3 Ingci 2016. lKhabhinethi ivakalisa kubonga kwayo kubo bonkhe bavoti labatsatse sikhatsi sabo bahamba bayowubhalisela kuvota kanye nekucinisekisa imininingwane yabo, kucinisekisa kutsi emagama abo ayavela yini kuluhlu lwebavoti, njengaloku nyalo sekuvaliwe.Indvuna van Rooyen ulufake kumculu wahulumende walumemetela lusuku lwelukhetfo lwabohulumende basekhaya, kuvumela kucala kwato tonkhe tinchubo telukhetfo ngekulandzela luhlelosikhatsi. Lesimemetelo siphindze futsi sivale luhlu lwebavoti kutsi babhalisele kuyowuvota kulolukhetfo lolutako.IKhabhinethi iyakwemukela lokusayinwa kweSifungo Sekutiphatsa Ngelukhetfo ngemacembu etepolitiki nekutibophelela kuhlonipha imitsetfo yelukhetfo kanye nekucinisekisa kutsi lolukhetfo lutawuba ngulolukhululekile nalolungavuni luhlangotsi. Loku kukhombisa kuvutfwa nekubhadla kwentsandvo yetfu yelinyenti.4.7 IKhabhinethi iyawemukela Umhlangano Lokhetsekile wa-2016 Wavelonkhe Wemalunga lobanjwe Inhlangano  Yabohulumende Basekhaya eNinginzimu Afrika (i-SALGA). Loku kwenteka ngesikhatsi lapho lelive litilungiselela kungena kuthemu lelandzelako yabohulumende basekhaya ngembikwelukhetfo lwabomasipala langa-2016.Lomhlangano ubuke inchubekelembili lebekhona kuleminyaka lenge-16 leyengcile kanye nakuyo lethemu yabohulumende bamakhaya lesikuyo. Indzima ledlalwa nguhulumende wasemakhaya ekuletseni tinsita kanye nekubuyiswa kwesitfunti sebuntfu nako kuphindze futsi kwabukwa. Tinsayeya letimcoka kanye nekutinikela kuluhlelo lwe-COGTA lweKubuyela Kusicalonchanti.Loku kuhlahla indlela yethemu yahulumende wentsandvo yelinyenti wasekhaya wesine ngekutsi kuniketwe tinhlelo tekwesekela bomasipala kanye nekulawula lokuntjintja kute kucinisekiswe kutsi kunekuzinza futsi kute kutsikameteka kwekuletsa tinsita kubantfu baseNingizimu Afrika.4.8 IKhabhinethi ivakalise kukhatsateka kwayo ngalokutsikameteka lokwenteka ePhalamende, losekwenteka njalo futsi nangemandla. IPhalamende isikhungo setfu sentsandvo yelinyenti lesisilwele kamatima futsi siyinkhundla yesive lokulindzeleke kutsi bonkhe bantfu bayihloniphe.4.9 IKhabhinethi iyawudvumisa umsebenti weLikomidi Lelihlanganisa Tindvuna leliholwa yiNdvuna yeKubusa Ngekubambisana Netendzabuko Des van Rooyen kanye nelicembu lesifundza lelijutjelwe umsebenti wekubuyisela simo lesitayelekile eVuwani, nome kunjalo kuyabonakala kutsi tisekhona tinsayeya letichubekako kuletinye tincenye.Hulumende usebente ngekutikhandla kutsi uhlanganise imimango ngenhloso yekusombulula tinkinga kanye nekuletsa tinsita, lokufaka ekhatsi kubuyisela kufundza. Kuniketwa kwetindlu tekufundzela tesikhashana kwente sicinisekiso sekutsi temfundvo tiyacala tiyachubeka.Hulumende uyaphindza futsi ucela imimango nebaholi kutsi bakalise tinkinga tabo ngekusebentisa tindlela netinkhundla letimisiwe kute kucocisanwe. Lesento lesingakafaneli sekuhlala imfundvo yebantfwabetfu ngabhongwane asemukeleki.IKhabhinethi idvumisa onkhe ema-ejensi ekucinisekisa kugcinwa kwemtsetfo ngemsebenti lawentile lo holele ekuboshweni kwalabange-34, labasoleka ngekutimbandzakanya ekucekeleni phasi kwetikolo letinge-28, lokuyintfo empeleni leshabalalise likusasa lalabo bantfu labasha labebasatidzinga kangaka.IKhabhinethi iyayidvumisa leyo mimango kanye netinhlangano tesive letikhwice imikhono yato takhuculula tagcogca timali tekuphindza kutsi kuvulwe letikolo tendzawo. Bonkhe batali, bondli kanye nemalunga emmango ayacelwa kutsi asite labantfwana kutsi babambe loko loluhlelo lwemsebenti weLitiko Lemfundvo Lesisekelo labasilele ngawo emuva. I-IMC itawuchubeka ihlanganiselabatsintsekako kanye nemimango kucinisekisa kutsi yonkhe lendzawo iba nekuthula futsi tintfo tibuyele njengalokutayelekile.4.10 IKhabhinethi icocisene ngalemishuco yaseHammanskraal yaphawula kutsi Litiko Letekuhlaliswa Kwebantfu lenta singenelelo kuleyo ndzawo kanye neTekubusa NgekubambisanaNetendzabuko taseGauteng kanye Netekuhlaliswa Kwebantfu, kanye naSodolobha waseTshwane, Likhansela Kgosientso Ramokgopa.IKhabhinethi ivakalisa kudzabuka kwayo ngekushona kwebasebenti lababili ngesikhatsi kususwa bantfu lapha eHammanskraal futsi ivelana nemindeni yalabo labasishiyile emhlabeni. Ema-ejensi kufanele kutsi asebente ngalokuphindvwe kabili kute kubanjwe lababulali bayowubukana nemtsetfo.4.11 IKhabhinethi ihalalisela Inhlangano Yetekusakata Ngemoya yaseNingizizmu Afrika ngesincumo sayo sekudlala  90% wemculo walelive kuyo yonkhe imisakato yayo kute kutfutfukiswe umculo wasekhaya.Lesincumo sikhombisa inchubomgomo yetekusakata yahulumende legcugcutela kugcinwa, kunotsa nekuciniswa kwemasiko kanye netenhlalo taseNingizimu Afrika. Lokukhangiswa kuphindze futsi kukhutsate bonkhe labo labanemakhono baseNingizimu Afrika labasafufusa.IKhabhinethi igcugcutela tonkhe takhamuti kutsi tisekele imboni yetemculo yakulelive lokuyintfo letawufaka ligalelo lelibalulekile kutemnotfo kanye nekonga emasiko lahlukahlukene alelive.4.12 IKhabhinethi ivile ngekuphenywa kwemikhumbi yetekudoba yemave angaphandle leyimfica lokwentiwa Litiko Letekulima, Temahlatsi Netekudoba futsi iyakudvumisa kusebenta ngekuhlanganyela lokufaka ekhatsi Temikhumbi taseNingizimu Afrika, Umtimba waseNingizimu Afrika  Wetekuphepha eMantini lokuholele ekutseni lemine yalemikhumbi ibanjwe.Lokubanjwa kwalemikhumbi kukhombisa kutimisela kwetfu njengelive ekuvikeleni iminyele yelive letfu kanye nendzawo yetemnotfo. Imitfombolusito yaselwandle yetfu ingumtfombo wekubakhona kwekudla futsi idlala indzima lenkhulu kutsi sifeze tinjongo tetfu te-Operation Phakisa ngako-ke kufanele kutsi tivikelwe.4.13 IKhabhinethi ikwemukele kukhishwa kwembiko welicembu letindvuna lelakhetfwa yiNdvuna Angie Motshekga kutsi liphenye ngetinsolo tekutsengiswa kwemisebenti yabothishela lokwentiwa ngemalunga enyonyana kanye netiphatsimandla telitiko kumatiko esifundza etemfundvo.4.14 IKhabhinethi ihalalisele labo baseNingizimu Afrika labaklonyelisiwe, somabhizinisi Luvuyo Rani kanye neClothing Bank, lebekadze basemkhatsini walabo labaphumelele kuMiklomelo ya-2016 Yebetemabhizinisi eTenhlalo baklonyeliswe yiSchwab Foundation for Social Entrepreneurship emcimbini lobewubanjelwe eWorld Economic Forum (e-WEF) e-Afrika, eKigali eRwanda.4.15 IKhabhinethi imtfulela sigcoko futsi imfisela lokuhle Dikgang Moseneke lobekadze aLisekela Lelijaji Lelikhulu lotsatse umhlalaphasi ngemuva kwekujoyina Inkantolo Yemtsetfosisekelo nga-2002.LobekaLisekela Lelijaji Lelikhulu ulijaji lelitsatselwa etulu kakhulu nalelihlonishwako kumzabalazo wenkhululeko kulelive. Ngesikhatsi asasemncane, Moseneke bekatimbandzakanye kumzabalazo wenkhululeko njengelilunga lePan Africanist Congress. Wagwetjwa wakhandzakala anelicala ngetento takhe tebupolitiki futsi, aneminyaka le-15 yebudzala, wabasiboshwa lesincane lesaboshelwa eRobben Island. Bekayincenye yelikomidi lababuya etinhlanganweni letehlukene leladvweba Umtsetfosisekelo wesikhashana nga-1993 kwatsi kamuva wakhetfwa kutsi abe lisekela lasihlalo weKhomishini Letimele Yelukhetfo ngembikwelukhetfo lwaseNingizimu Afrika lwekucala lwentsandvo yelinyenti.IKhabhinethi iphindze futsi ihalalisele lijaji lelikhulu Lenkantolo Yekundlulisa Emacala Lijaji Lex Mpati lotsatsa umhlalaphasi ngeNkhwekhweti emva kweminyaka lenge-27 asebentela ngendlela letawukhumbuleka iNingizimu Afrika. Lijaji Mpati ukhombisa buntfu bemagugu ekuba ngetulu kwebuwena, kutfobeka, kutinikela kanye nekuphuma embili; nekutiphatsa ngalokufanele.IKhabhinethi ihalalisela iphindze futsi ifisele Lijaji Baaitse  Bess  Nkabinde lokuhle njengelibambela Lelisekela Lelijaji Lelikhulu eNkantolo Yemtsetfosisekelo sidzimate lesikhala sivalwe.5. Kubekwa etikhundleniKonkhe kucashwa kuya ngekucinisekiswa kweticu tabo kanye nekuvunyelwa lokufanele.5.1 Lihhovisi Lekhomishini Yetisebenti Tahulumende:a) Dkt. DC Mamphiswana njengeMcondzisi Jikelele, eHhovisi Lekhomishini Yetisebenti TahulumendeKubutwa ku:Liezel CerfInombolo Yekumtsintsa: 076 778 2380 "
Sitatimende semhlangano weKhabhinethi mhla ti-8 Inhlaba 2016,9 Jun 2016,https://www.gov.za/speeches/statement-cabinet-meeting-8-june-2016-9-jun-2016-0000,https://www.gov.za/ss/speeches/statement-cabinet-meeting-8-june-2016-9-jun-2016-0000,"1.1. Sitivile tibuketo tema-ejensi temave ngemave, iFitch, i-Standard & Poor s kanye neMoody s letilinganisa emandla elive ekukhokheni tikweleti, lokube yintfo lecinisekise silinganiso selutjalotimali selizinga letikweleti kanye nekugcina kubukeka kwalelizinga kusimeme. Letibuketo tekulinganisa emandla alelive ekukhokheni tikweleti kucinisekisa kusebenta ngekuchubeka kwahulumende ekuguculeni umnotfo kanye nekunika lelive indzima ledzingekile yekuchubeka licalise ngekusebentisa emasu alo ekungenelela.1.2. Umsebenti wekutimisela weLicembu LaseNingizimu Afrika lelakhiwe nguhulumende, temabhizinisi kanye netemisebenti licinisekisa kutsi iNingizimu Afrika iyasigwema simo sekulinganisa emandla alelive njengalesehlulekako ekukhokheni tikweleti. INingizimu Afrika icala kusebentisa Luhlelo Lwekutfutfukisa Lwavelonkhe (i-NDP) lokutawucinisekisa kutsi lelive liba ngulelo longatjala timali kulo.Loku kusho kutsi ngekusebenta ngekubambisana singawuvusetela lomnotfo wetfu, sihehe lutjalotimali siphindze sidale imisebenti bantfu baseNingizimu Afrika labayidzinga kakhulu.1.3. Nanome Sambakhulu Semkhicito Wasekhaya(i-GDP) mbamba sehle nge-1.2% ngekota yekucala ya-2016, njengaloku kusho tinombolo letikhishwe Lihhovisi Lelubalobalo laseNingizimu Afrika (baka-Stats SA), hulumende sewuvele ucale ngekusebentisa tingenelelo letimcoka kuleyo mikhakha letsintsekile kakhulu njengetekulima, tekutfutsa, gezi kanye netimayini, ngekusebentisa i-Operation Phakisa, kute kuvulwe tihibe letivimba kukhula kwemnotfo.1.4. Kubekwa ndzawonye kwetilinganiso tesambakhulu semkhicito wasekhaya nyalo sekuseHhovisi Lelubalobalo  laseNingizimu Afrika. Phambilini, umsebenti wekuhlanganisa nekukhipha tinhlelo tema-akhawunti avelonkhe aseNingizimu Afrika bekukutsi baka-Stats SA ngibo lebebenta tilinganiso temnyaka netekota te-GDP bese kutsi Libhangesilulu laseNingizimu Afrika lona likhiphe tilinganiso tetindleko te-GDP.1.5. Njengahulumende sibukana netidzingo tetakhamuti kanye nekusebenta ngekuhlanganyela kute sintjintje timphilo tebantfu baseNingizimu Afrika. Sikhungomkhicito setigizi leti-R116 sekuhlanta emanti lesiseSteytlerville, lengephandle kweBhayi eMphumalanga Kapa, sitawulwa nekushoda kwemanti. Loku kwetfulwa Litiko Letekuhwebelana Netimboni (i-dti), ngekusebentisa Luhlelo Lwesakhiwonchanti Lesimcoka, Litiko Letemanti Nekuhanjiswa Kwekungcola, kanye naMasipala Wasekhaya waseBaviaans.Eveni lapho kuswelakala khona emanti, lesikhungomkhicito lesisha sekuhlanta emanti sitawenta kutsi ummango kanye nebetemabhizinisi bakhone kufinyelela kutfola emalitha lange-24 ngemzuzwana kusukela kumalitha lasiphohlongo kuya kula-10, lokuyintfo letawukhona kuhlangabetana nesidzingo semanti sasendzaweni yaseSteytlerville kuleminyaka le-15 letako.Lesikhungomkhicito lesisha siphindze futsi sakhe incenye yentfutfuko yetemnotfo kulelidolobha njengaloku senta kutsi kube nekusimama kubalimi, kubosomabhizinisi labancane kanye nakubatjalitimali. Kusekelwa ngetimali lokuvela kubaka-dti lokucondziswe kuMasipala Wasekhaya waseBaviaans kute kwakhiwe lesakhiwonchanti kuholele ekutseni lomklamo udale imisebenti yekwakha lelinganiselwa kumisebenti lenge-238 kulendzawo. Lomklamo umcoka ekukhutsateni kukhula kwemnotfo kanye nekudala imisebenti ledzingeka kakhulu.1.6. Njengencenye yeluhlelo lwahulumende lwekuvusetela jantji wesitimela, iKhabhinethi ikwemukele kuhlolwa kwetitimela letinsha letigibeta ebantfu, i-X Trapolis Mega, te-Ejensi yaseNingizimu Afrika Yabojantji Labagibela Ebantfu (i-Prasa).Letitimela letinsha letisezingeni lelisetulu lokuhlelwe kutsi ticale kusebenta ngeMphala lonyaka tineminyango letivalekelako, tinemaphaseji lavulekile kuso sonkhe sitimela, sine silinganisizingalichwa, nemakhamera kucinisekisa kuphepha kwebagibeli.Letitimela tihlanganisa bantfu baseNingizimu Afrika tiphindze tidlale indzima lemcoka ekusekeleni tekutfutsa temmango kanye nekuvusetela kukhula kwemnotfo.1.7. Ekwenteni kutsi emabhizinisi lamancane asebente kancono, Temafa Avelonkhe kanye neMkhandlu Wetemabhizinisi alaBamnyama (i-BBC) usungule sikhungo lotiyela kuso ngetinyawo lesitawusita bosomabhizinisi labancane ngekutsi bawabhalise kuLuhlu Lavelonkhei Lebatfulitinsita (i-CSD), imibuto ngema e-tender kanye nangaletinye tinsita teMafa Avelonkhe.Loku kusita kakhulu ekunciphiseni kubambeleleka futsi kwenta kutsi kube lula kubosomabhizinisi, ikakhulu emabhizinisi lamancane, kutsi asebentise lamatfuba etemnotfo kanye nekudlala indzima ekutfutfukiseni umnotfo nalelive.1.8. Sikhutsatsa labafisa kuba batfulitinsita kanye nalabo vele labangibo kutsi babhalise ku-CSD, lokungumtfombo welwatiso labo bonkhe batfulitinsita kuyo yonkhe imikhakha yahulumende. Inhloso yekwenta kutsi uhlu lebatfulitinsita bahulumnde kunciphisa kuphindzaphindzeka kwemsebenti kanye netindleko kumetfulitinsita kanye nakuhulumende ngekutsi kube netinchubo tekutsenga te-inthanethi.1.9. Lokube ligalelo lelinye lekudala imisebenti lenesitfunti ngekusebentisa tekukhula kwemnotfo letingukhukhulelangoco, kubanjwa kweMbukiso Wavelonkhe Wemisebenti losandza kwentiwa ngephasi kwengcikitsi letsi:  Ingcugcutsela Yemisebenti kanye Nembukiso Wemisebenti   umsebenti wami likusasa lami . Lombukiso uhlomisa labangatfoli umsebenti ngemakhono ekwenta imisetjentana, lwatiso kanye nekufuna ematfuba ekubekwa emisebentini, ikakhulu macondzana nekuchubeka kutsi bafundze, batisebente, kusebenta ngekubambisana kanye netinhlelo temisebenti yemmango.1.10. Kuphasiswa kweMtsetfosivivinyo Wekutsatfwa Kwemphahla Yabelwe Ummango yiPhalamende kwenta kutsi kube nesiciniseko setemtsetfo sekutsi umbuso uchubeke nekucala kusebentisa luhlelo lwelive letfu lwekuntjintja tenhlalo netemnotfo ngemfutfo kute kusonjululwe indzaba yemhlaba hulumende layibeke embili etintfweni lekumele atente. Kuchaza  inchubo yetekuphatsa lenebulungiswa  nanome ngumuphi umtimba loneligunya lekutsatsa imphahla uyabele ummango lekumele kutsi uyilandzele.LoMtsetfosivivinyo Wekutsatfwa Kwemphahla Yabelwe Ummango kanye naloMtsetfo lofunwako wenta kutsi kube nenchubo lengatsatsi sikhatsi, lenekucinisekisa kanye nalenekutsatfwa kwemphahla yabelwe ummango lokuphutfumako kakhulu ngendlela ummango lofuna ngayo, lokufaka ekhatsi kubuyiselwa kwemhlaba kubanikati.Umuntfu nome ummango lowatsatselwa imphahla eminyakeni lengemakhulukhulu ufanelekile ngekusho kwaloMtsetfosivivinyo kutsi abuyiselwe leyo mphahla nome kulungiswe ngendlela yekulingana.Uphindze futsi ushaye imitsetfo hulumende langayilandzela ekufakeni sicelonkhokhelo semhlaba  njengaloku kufisa ummango  kanye  nangetinjongo temmango.  LoMtsetfosivivinyo ulandzela Umculu Wemalungelo kanye nesidzingosimo seSigatjana seMphahla lekumele sibukwe nangabe kuncepheteliswa kutsatfwa kwemphahla yabelwe ummango. Kutakwenta futsi kutsi banikati bemphahla bancepheteliswe ngalokungavuni luhlangotsi futsi ngalokulinganako.Nasewusayiniwe sewungumtsetfo, loMtsetfosivivinyo ucitsa Umtsetfo Wekutsatfwa Kwemphahla Yabelwe Ummango, wa-1975 (Umtsetfo we-63 wa-1975).1.11. Kukhula kwemnotfo lokungukhukhulelangoco nguloko Umkhandlu waMengameli Wetekweluleka Wemculu Lobanti Wekutfutfukiswa Kwalabamnyama Kutemnotfo (i-B-BBEE) logcile kuko losandza kuhlangana nje esikhatsini lesisandza kwendlula. LoMkhandlu Wetekweluleka we-B-BBEE utawusebentisana ngekuhlanganyela neLicembu LaMengameli Elibhekene Netetingcweti, lelisungulwe nguMengameli Jacob Zuma, kucinisekisa kutsi tindzaba letitsintsa tingcweti letimnyama tiyalungiswa.Lokuhlangana kungulenye inkhomba yemoya wekubumbana nekusebentisana kute kuvuselelwe kukhula kwemnotfo ngendlela lengukhukhulelangoco, kungakhohlwa injongo ye-BEE kute sikhone kuchubekelembili ekuntjintjeni umnotfo kutsi ungabi weluhlanga lolutsite kuphela.1.12. INingizimu Afrika kwekucala kutsi itimbandzakanye emhlanganweni wetinsuku letimbili weTenkhundla Yelwati Lwethekhinoloji (i-IT) ye-VIII Yemave Ngemave loseKhanty-Mansiysk, eRussia, lapho itawube imelelwe khona Indvuna Faith Muthambi.Lomhlangano utawubanjwa kusukela mhla ti-8 kuya mhla ti-9 Inhlaba 2016, kanye nekusebentisa kakhulu tesayensi nethekhinoloji ekusombululeni letinye tetinsayeya letinkhulu emfundvweni yetfu kanye nasetinhlelweni tetemphilo. Titfunywa kulomhlangano tifaka ekhatsi labo labamelele temabhizinisi, tinhlangano tetingcweti, telucwaningo, tingcweti kutemfundvo nete-IT letivela emibusweni yemalunga e-BRICS (eBrazil, eRassia, eIndiaa, eChina neNingizimu Afrika).1.13. Ingcungcutsela Yemnyaka We-5 Yekulawulwa Kwekungcola, ebitwa ngekutsi yi-Khoro, leholwa yiNdvuna Yetemvelo ngaphasi kwengcikitsi letsi  Kukhutsata Kwenta Lokusha kanye Nekutfutfukisa Temabhizinisi  kuhloswe ngayo kwenta ncono kuletfwa kwetinsita, kucinisekisa kulawulwa kwekungcola ngendlela lephangisako kute kutfutfukiswe umnotfo wekusetjentiswa futsi kwemfucuta, ngaleyo ndlela simbandzakanye kakhulu imimango yetfu kumnotfo lomkhulu, ngekutsi sente kutsi kube nekutfolakala masinyane kwematfuba emisebenti emkhakheni wetekungcola.1.14. Kukhishwa kwemiphumela yeluhlolomabhuku lwa-2014/15 labohulumende basekhaya lukhomba kubancono kwemiphumela yeluhlolomabhuku yabomasipala kusukela nga-2010/11 kuya ku-2014/15.Linani labomasipala lelitfole imiphumela yeluhlolomabhuku lemihle linyuke kusukela kubomasipala laba-13 kuya kulabange-54.Ngetulu kwaloko, letinye tikhungo tabomasipala leti-18 tiphindze tatfola imiphumelo yeluhlolomabhuku lehlobile, lokwenta kutsi bomasipala labanemiphumela yeluhlolomabhuku lehlobile ibe nge-72 kulesikhatsi sanyalo. Kube nekwehla lokumcoka nalokubonakala kwemibiko lemibi yekuhlolwa kwemabhuku kusukela ngetulu -kwa-30% nga-2010/11 kuya ku-11% wabomasipala kulesikhatsi sanyalo.Lokukhombisa kubancono kwemiphumela yeluhlolomabhuku labomasipala kube ngenca yeLuhlelo Lwekubuyela Kusicalonchanti, umkhankhaso weluhlolomabhuku, i-Operation Clean Auditi, buholi lobucinile ekutsatseni tincumo, kulawulwa kwetimali nekusebenta lokwentiwe ncono kanye nekugcina kahle mibiko.1.15. IKhabhinethi isibonile sehlulelo seNkantolo Lenkhulu Yekundluliswa Kwemacala ngekuvakalisa kutsi Inchubomgomo Yekuntjintjela Kutekusakata Ngedijithali nga-2015 ibingekho emtsetfweni, futsi yayibeka eceleni. Lihhovisi laMengameli, Litiko Letekuchumana, Letakhiwonchanti Tetekuchumanisa Netinsita Teliposi, Tebulungiswa Nekutfutfukiswa KweMtsefosisekelo kanye neTekuhweba Netimboni titakweluleka hulumende macondzana nelifutse leliphelele lalesehlulelo.1.16. Njengaloku Lukhetfo Lwabohulumende Basekhaya luhlelwe kutsi lube ngaLesitsatfu mhla ti-03 Ingci 2016, onkhe emacembu etepolitiki kufanele kutsi atibophelele ekutiphatseni ngekulandzela indlelamgomo yekutiphatsa yelukhetfo, onkhe emacembu layisayinile. Loku kubophelela onkhe emacembu lacudzelanako kulolukhetfo kutsi adlale indzima yawo ekucinisekiseni kutsi lolukhetfo luba ngulolukhululekile nalolungavuni luhlangotsi.Emacembu etepolitiki kanye nebalandzeli bawo kufanele kutsi balandzele Umtsetfosisekelo bese kutsi labo labatawutfolakala banelicala lebugebengu batawubukana nemtsetfo ngalokuphelele. Ngekubuka lokungabeketelelani kutepolitiki lokusandza kwenteka, Indvuna Yetembutfo Wemaphoyisa isungule licembu lekusebenta lelihlanganisa imikhakha lelakhiwa Luphiko Lebunhloli Lembutfo waseNingizmu Afrika Wetemaphoyisa (iSAPS), Luphiko Letekuphenya Emacala, Lihhovisi Letemcondzisi Letekuphenya Emacala Labekwe Embili (ema-Hawks) kanye Netesayensi Yekuphenya Emacala kute kusekelwe umbononchanti weLuhlakamsebenti Lwendlelalisu Lethemu Lesemkhatsini Lemphumela Wesitsatfu, lotsi  Bonkhe bantfu baseNingizimu Afrika baphephile futsi bativela bavikelekile. 1.17. Macondzana nendzaba yesicapheliso sekusabisa ngekuhlaselwa lesikhishwe Indlu Yemancusa ase-United States lesePitoli. IKhabhinethi isaphindza leso sitatimende lesentiwe Lihhovisi Lamengameli lesitsi Inhlanganisela Yetekuphepha ihlangene itolo kute kuchutjekwe kucocwe ngalendzaba, ngenhloso yekucinisekisa kutsi bonkhe bantfu bavikelekile kulelive.Kwengeta kuloko, Hulumende waseNingizimu Afrika utawuchubeka ucocisane naHulumende wase-United States njengencenye yekuchubeka kwekusebentisana macondzana netindzaba tekuphepha emkhatsini walamave lamabili. Live laseNingizimu Afrika kanye nelase-United States ayachubeka nekujabulela budlelwane lobucinile nalobuhle kulokunengi lapho lamave asebentisana khona lokufaka ekhatsi kutepolitiki, kutemnotfo, kutenhlalo kanye nakutekuphepha.1.18. Kulomnyaka kugujwa iminyaka lenge-40 yekukhumbula tiphitsiphitsi tamhla ti-16 Inhlaba 1976, letantjintja kakhulu simo setenhlalo nesembusave lapha eNingizimu Afrika.Mengameli Zuma utawuba engamele mkhosi weLusuku Lwavelonkhe Lwelusha lapha etinkhundleni temidlalo e-Orlando eSoweto nalugujwa mhla ti-16 Inhlaba 2016 ngaphasi kwengcikitsi letsi:  Lusha Luchubela iNingizimu Afrika Embili. Emabalengwe aloko lokutawube kwenteka kutawufaka ekhatsi Inkhulumo Lemcoka letawube yetfulwa nguMengameli kanye nemkhosi wekubekwa kwetimbali Endzaweni Yesikhumbuto ka-Hector Pieterson.Kutawuba nemhlangano lokhetsekile nebetindzaba ngaLesibili, mhla ti-14 Inhlaba 2016 kuchaza mayelana nemininingwane lengetiwe, lephatselene neluhlelo lweLusuku Lwelusha.Tindvuna kanye neMasekela eTindvuna betisolo ticocisana nebantfu bakitsi, ikakhulu lusha kuyo yonkhe lenyanga lukhutsatwa kutsi bantfu labasha batsatse lamatfuba lakhona emikhakheni leyahlukahlukene ngenhloso yekwenta ncono timphilo tabo kute bakhone kudlala indzima ngemphumelelo ekutfutfukiseni umnotfo kanye nalelive. Tinhlelo teTindvuna letitawube titimbandzakanye eLuhlelweni Lwenyanga Yelusha titawushicilelwa kumawebhusayithi ahulumende kanye nasetinkhundleni tekuchumana nge-inthanethi.1.19. Njengaloku kucala sikhatsi sekusoka, bantfu labadvuna labanengi labasha batilungiselela kungena esigabeni sebudzala.Hulumende, ngekuholwa Litiko Letekubusa Ngekubambisana Netendzabuko (i-CoGTA), usebentisana neTikhungo Tebaholi Bendzabuko kanye nabo bonkhe labasintsekako kucinisekisa kutsi sikhatsi sekusoka sa-2016  Sibate Kufa  lokuyintfo legcugcutelwa ingcikitsi letsi:    Siyawatsandza Emasiko Etfu, Sineligugu Ngemphilo Yelusha Letfu. Imindeni, batali kanye nabondli kufanele kutsi bente siciniseko sekutsi labantfu labasha bakhetsa kuphela tikhungo tekusoka letisemtsetfweni, lapho kwentiwa khona luhlolo lwekwendvulela, kanye nabodokotela labakuceceshelwe kahle loko futsi nebatali babati kahle.Imimango iyacelwa kutsi ibike konkhe lokungekho emtsetfweni lokwentekako kulenombolo: 0800 111 166 nome #zero tolerance on initiation deaths.2. Tincumo teKhabhinethi Letimcoka2.1. Mengameli waseRiphabhulikhi yaseNingizimu Afrika, Mengameli Jacob Zuma, ukhetselwe kutsi abelilunga Letinhloko Tembuso Tephaneli Leselizingeni Leliphakeme Yetemati; kwatsi Umcondzisi Jikelele Welitiko Letemanti Nekuhanjiswa Kwekungcola wakhetfwa njenge-Sherpa (sisebenti sahulumende nome lincusa lelenta umsebenti wekulungiselela ngembikwekutsi kube nemhlangano wengcungcutsela) kuMengameli waseNingizimu Afrika njengeLilunga Lephaneli Leselizingeni Leliphakeme Yetemanti.Libhodi Lekweluleka Mabhalane Jikelele Wamhlabuhlangene (i-UNSG) Ngetemanti Nekuhanjiswa Kwekungcola lincome kusungulwa kwePhaneli Yetinhloko Tembuso Lesezingeni Leliphakeme Yetemanti kutsi ihole lomkhankhaso wesichamukelo semanti nekutayeta, ngekulandzela kwemukelwa kwe-AJenda Yentfutfuko Ya-2030 nguMabhalane Jikelele Wamhlabuhlangene ngeNyoni 2015.Lephaneli itawuphutfumisa kutsi kucale kusebenta kweNhloso Ye-6 Yetentfutfuko Lesimeme (emanti lahlobile nekuhanjiswa kwekungcola), lokuyintfo lebe nekugcila lokuvusetelwe kabusha ngenca yelifutse lelikhulu lekuntjintja kwesimo selitulu macondzana nekujikeleta kwemanti. Kungaleso sizatfu-ke futsi nangekubuka kuphikelela kwalesomiso lesikhona eveni lonkhe, ngaleyo ndlela Bantfu baseNingzimu Afrika bagcugcutelwa kutsi batimbandzakanye ekuhlanteni imifula, imifudlana netitete mhla ti-18 Kholwane, njengencenye yemisebenti leyentiwa njalo ngemnyaka lapha eNingizimu Afrika ngeLusuku lwaMandela.2.2. Indlelalisu Yekuchumana mayelana Nembononchanti wa-2030 we-NDP ibonakalisa kucala kusebenta kwe-NDP futsi litawuchaza lifutse le-NDP kubantfu baseNingizimu Afrika. Kutawubanjwa umhlangano lokhetsekile nebetindzaba kuchaza lendlelalisu yekuchumana, kusetjentiswa kwe-logo, tinkhombandlela teluphawukuhweba kanye nekusetjentiswa kute kucinisekiswe indlela yekuchumana lefananako kuwo onkhe ematiko ahulumende kanye nakuma-ejensi lafezekisa kucala kusebenta kwalo. 2.3. Umbiko Welizinga Lekudaleka Kwelugwadvule eNingizimu Afrika kanye nelifutse lwalo emnotfweni wetindzawo letisemaphandleni kanye netindlelalisu letisetjentiswako ekubukaneni naletinsayeya.Umphumela lomubi Wekudaleka Kwelugwadvule, Kuphupha Kwemhlaba kanye Nesomiso kunetihibe emitameni lokuhloswe ngayo kucedza buphuya, kucinisekisa kutsi kudla kuhlala kukhona, kwenta ncono lizinga lemanti nelinani lawo, kumelana kanye nekutetayeta nalengucuko yesimo selitulu kanye nekufezekisa intfutfuko lesimeme.Ngaleyo ndlela-ke iNingizimu Afrika yetfule emathulusi lamanengi etemtsetfo, tinchubomgomo, tindlelalisu kanye netinhlelo letentekako lokuhloswe ngato kulwa nekudaleka kwelugwadvule kanye nekuphupha kwemhlaba kuwo onkhe emazinga. Letingenelelo tifaka ligalelo ekongeni kwemvelo kanye nasekutfutfukiseni tenhlalomnotfo ngaleyo ndlela kudaleke ematfuba emsebenti, kutfutfukiswa kwemakhono kanye nekwentiwa ncono kwetimphilo tebantfu.2.4. Kukhishwa kwalombiko kuyindlela yekwatisa kutsi mhla ti-17 Inhlaba Lusuku Lwemhlaba Lwekulwa Nekudaleka Kwelugwadvule kanye Nesomiso, lolwamenyetelwa nguMhlangano Jikelele Wamhlabuhlangene. Kulomnyaka Lusuku Lwemhlaba Lwekulwa Nekudaleka Kwelugwadvule kanye Nesomiso lwesekela kubaluleka kwekusebenta ngekuhlanganyela kute kubuyiselwe esimeni kuphindze kuvuselelwe umhlaba losewuphuphile kanye nekufezekisa Tinjongo Tetfuntfuko Lesimeme. Ngekwenta njalo, iNingizimu Afrika ifeza tibophelelo ngaphasi kweNgcugcutsela Yamhlabuhlangene Yekulwa Nekudaleka Kwelugwadvule.2.5. Umbiko wekuphendvula mayelana netindzaba letivela eKomitini Lamhlabuhlangene mayelana Nemalungelo Ebantfwana, uvunyiwe. Loku kumacondzana nembiko wesibili lomayelana nekucala kusebenta Kwetincumo Temhlangano Wemalungelo Ebantfwana kanye Nendlelanchubo Yekutikhetsela mayelana Nekutsengiswa Kwebantfwana, Kutsengisiswa Kwebantfwana Umtimba kanye Netitfombe Tebantfwana Labangcunu.Loku kutawubukwa kuSeshini Ye-73 letawubanjelwa lapha eGeneva kusukela mhla ti-13 kuya kumhla tinge-30 Inyoni 2016. IKhabhinethi futsi iyakubona kucala kwenchubo yekugcogca idatha yemibiko yesivumelwane lesitako mayelana Nemculu we-Afrika Wemalungelo Ebantfwana neSivumelwane se-UN Ngemalungelo Ebantfwana lesitawungeniswa mhla ti-07 Bhimbidvwane 2017 kanye nmhla ti-15 Kholwane 2017.2.6. Letinco mo netiphakamiso letentiwe kuMbiko Logcwele lomayelana Nekubuketa kucala kwekusebenta Kwemtsetfo Lohlongotwako Wetenhlalakahle wa-1997 tivunyiwe. Loku kutawuphutfumisa Umtsetfo Lohlongotwako lobuyeketiwe Wetenhlalakahle, lokuyintfo lehambelana nendlela yahulumende yekubeka embili kubumbana, kunakekela, imimango lesimeme nalevikelekile.Letincomo tigcile kuloko lokubekwe embili kuLisu Lavelonkhe Lentfutfuko, letibuka kuvikeleka kutenhlalo kanye netentfutfuko kutenhlalo njengetindlela letinenchubekelembili ekufezeni intfutfuko kutenhlalo. Kucala kwekusebenta kwaloku kutawuba nelifutse lelihle etimphilweni tebantfu labasebungotini, labahlaseleka lula futsi labaphila imphilo yebuphuya lobukhulu, ikakhulu bomake, bantfwana kanye nebantfu labanekukhubateka. Kutawucinisekisa kutsi lawo macembu ayakhona kufinyelela kutfola emabhasikidi langumgogodla etinsita tentfutfuko kutenhlalo letidzingekako kutsi bente ncono lizinga labo lekuphila kanye nekutfutfukisa tenhlalakahle yabo.2.7. INingizimu Afrika itawuba neSivumelwane Lesichibiyelwe Sekubuyiselwa Kwebantfu Labanemacala Eveni Labo neRiphabhulikhi yaseBotswana, ngekulandzela sigaba se-231(1) seMtsetfosisekelo.Inhloso kutsi kube nekusebentisana ngemphumelelo emkhatsini weNingizimu Afrika kanye neBotswana kute kuhanjiswe ngemfanelo ticelo tekubuyiselwa kwebantfu labanemacala eveni labo letivela eBotswana lapho kusanesigwebo khona sentsambo.Loku kugcizelela kutsi live laseNingizimu Afrika ngeke libe yindzawo lapho kujangaza nje khona tigebengu ngako-ke ngekutsi kube nekubuyiselwa emaveni abo kwebantfu lababalekile kanye nekukhutsata kucinisekisa kugcinwa kwemtsetfo ekuvikeleni, ekuphenyeni kanye nekushushiswa kwebugebengu.2.8. Umbutfo waseNingizimu Afrika Wetemaphoyisa esikhatsini lesingasikudzala lesitako utawushicilela munye umbiko logcwele wemnyaka kanye nelubalobalo lebugebengu njalo ngekota. Lombiko wemnyaka logcwele utawufaka ekhatsi tingucuko letikhona kutelubalobalo lebugebengu letingabangwa kucinisekisa lokusezingeni kanye netingucuko letihambelana nesimo semacala langenteka ngesikhatsi sekukhishwa kwalowo mbiko.Kuphuma kwelubalobalo njalo nje kutakwenta kutsi hulumende akhone kutsatsa tincumo kancono kubukana netinkinga letitsintsa timomvama temacala. Loku kufaka ligalelo kulensika ye-NDP, lelitsi bantfu labaseNingizimu Afrika kufanele kutsi bafake ligalelo ekwakheni imimango levikelekile.3. Imitsetfosivivinyo3.1. Umtsetfosivivinyo Wekuchibiyela Emalungelo Ebunikati kanye Nemtsetfosivivinyo Wekuchibiyela Kuvikeleka Kwebadlali utakwetfulwa ePhalamende. Umtsetfo Wemalungelo Ebunikati, wa-1978 (Umtsetfo we-98 wa-1978) kanye Nemtsetfo Wekuvikela Badlali, 1967 (Umtsetfo we-11 wa-1967) seyengcelwe sikhatsi futsi ayitibuki tintfutfuko letisemazingeni lamanengi futsi awutibuki tindzaba letiphatselene nedijithali.Loku kuhambelana netinjongo te-NDP lekugcugcutela kutsi kwentiwe lokusha, kukhicita lokuncono, kufuna ngemandla umnotfo welwati kanye nekusebentisa kancono litfuba lekucudzelana nekucatsanisa.Lokubuyeketwa kwalenchubomgomo lokwentiwako njenganyalo kweyame esidzingweni sekutsi kwentiwe umtsetfo Wemphahla Lecanjiwe kutsi uhambisane nesikhatsi sedijithali kanye netintfutfuko letisemazingeni lamanyenti. Loku futsi kucinisekisa indlela yekuba nenchubomgomo yinye ezingeni lavelonkhe kanye nasezingeni lemave ngemave lebuya kuhulumende. Lokubuyeketa kuphindze futsi kufake ekhatsi kuvumela lokumcoka macondzana nelilungelo lebunikati kanye nekuvikela badlali.4. Imikhosi letako4.1.  Likomidi Lelihlanganisa Tindvuna (i-IMC) selisesigabeni lesisetulu macondzana nemalungiselelo ekubamba Ingcungcutsela Ye-21 Yemave Ngemave YeNgculazi (i-AIDS), letawubanjelwa lapha e-Inkosi Albert Luthuli International Convention Centre eDurban kusukela mhla ti-18 kuya mhla tinge-22 Kholwane 2016, letawube hulumende ayente ngekuhlanganyela neNhlangano Yemave Ngemave Ye-AIDS.INingizimu Afrika ikulungele kubamba lengcungcutsela, lokuyintfo letawuphindza futsi isite imboni yetekuvakasha, emabhizinisi lamancane, lasemkhatsini kanye nemkhakha wetekuhweba longakahleleki.Lengcungcutsela idala litfuba lelibalulekile kutsi lelive likhangise ngekuphumelela kwalo lokukhulu ekubukaneni netindzaba letitsintsa iSandvulelangculazi (i-HIV) kanye ne-AIDS.Inekubaluleka lokutsintsa umhlaba wonkhe ngobe iheha bantfu labasemkhatsini walabati-18 000 kuya ku-20 000 kubahambeli balengcungcutsela labasuka emaveni la-180. Baholi bemhlaba wonkhe babohulumende, baholi betepolitiki, baholi betimboni, tinhlangano temmango, lesibambisene nabo kutentfutfuko kanye netikhungo tetemfundvo.Umhlangano lolandzelako we-IMC utawubanjelwa eDurban futsi utawufaka ekhatsi kuhlolwa kwetisetjentiswa kutsi tiyilungele yini lengcungcutsela. Umhlangano lokhetsekile nebetindzaba utawubanjwa ngeMsombuluko, mhla ti-13 Inhlaba 2016.4.2. Mengameli Zuma utawutsatsa luhambo Lwekuhlola Kusebenta lolubitwa ngekutsiyi-Siyahlola ayowuvakasha e-Kwaggafontein eMpumalanga ngaLesihlanu mhla ti-10 Inhlaba 2016Lokuvakasha kulandzela kucocisana kwaMengameli nebantfu baseNingizimu Afrika ngeNdlovana lapha e-Marabastad ePitoli lapho bagibeli bavakalise khona tinsayeya letimacondzana nekuletfwa kwetinsita lapha eKwaggafontein.Loluhlelo lwe-Presidential Siyahlola Monitoring lutawunika Mengameli Zuma kanye nebaholi bahulumende kutsi batibonelo bona timphumelelo netinsayeya letikhona kulendzawo. Mengameli utawuphindza futsi asebentise lelitfuba kutsi aphendvule ngetinsayeya takhamuti letibukene nato kuloMkhandlu Wamasipala iThembisile Hani. 5. Tincumo teKhabhinethi etindzabeni tesimondzawo5.1. Siyabahalalisela futsi sibafisela lokuhle laba labalandzelako:a. David Gatebe kanye na-Charn  Bosman ngekugijima baphumelele emikhakheni yalabadvuna kanye nakulabasikati ku-Comrades Marathon ya-2016. Gatebe uphindze futsi wenta lirekhodi lelisha lalabadvuna ngekugijima ema-awa lasihlanu kanye nemizuzu le-18.b. Simemetelo lesitsi sikhungomkhicito saka-Volkswagen Group South Africa (i-VWSA) lese-Uitenhage eMphumalanga Kapa sisikhungomkhicito lesiphume embili emhlabeni wonkhe kunethiwekhi yekukhicita ka-VW nga-2015. Baka-VW lapha eNingizimu Afrika batfole liphuzu lelisetulu lenkhombamkhicito nge-113.2% emkhatsini wetikhungomkhicito emhlabeni jikelele.c. Bacimimlilo baseNingizimu Afrika laba-301 labakhishwe Litiko Letemvelo Labasebenta Ngeluhlelo Lwemlilo, labaye eCanada, kusita tiphatsimandla takhona macondzana nekucisha umlilo lishise tikhotsa letingalawuleki inyanga yonkhe. IKhabhinethi ibafisela lokuhle kanye nekutsi babuye ekhaya baphephile.d. Kuklonyeliswa kweNdvuna Derek Hanekom nge-The Order of Merit, lokungumklomelo wekumhlonipha losetulu kakhulu live laseJalimani leliwunika lowo nalowo ngekuphumelela kutepolitiki, kutemnotfo, kutenhlalo kanye nangekuhlakanipha. Lomklomelo unikwe Indvuna Hanekom ngenca yeligalelo lakhe ekwenteni kutsi kube nekusebentisana emkhatsini welive laseJalimani kanye nelaseNingizimu Afrika ngesikhatsi sakhe asaseyiNdvuna yeTesayensi Nethekhinoloji.e. IKhabhinethi ifisela onkhe ema-Muslims i-Ramadan lebusisekile.5.2. Sivakalisa kudzabuka kwetfu kulaba labalandzelako:a. Kubantfu baseSaharawi ngekushonelwa nguMengameli Mohamed Abdelaziz.b. Emndenini wakaBrowde ngekusishiya emhlabeni kweMmeli Jules Browde SC lowamela tinkhulungwane tebantfu labebabukene nekususwa ngenkhani emhlabeni wabo ngaphasi kweMtsetfo Wekuhlaliswa Ngetinhlanga ngesikhatsi sekucindzetelwa lokukhulu ngesikhatsi selubandlululo. Ummeli Browde wamela tishikashika letinengi lebetiphikisana nelubandlululo, lokufaka boMengameli baphambilini baKhongolse Nelson Mandlela kanye na-Oliver Tambo. Bekakadze futsi alilunga lelingumsunguli wenhlangano ye-Lawyers for Human Rights.c. Kumndeni, bangani kanye nakummango wetenkholo ngekusishiya emhlabeni kwaMfundisi Dkt. Simon Gqubule. Bekangulomunye webaholi betenkholo lophuma embili kulelive, kutemfundvo kanye nekuba ngumnkantjubovu kumzabalazo wenkhululeko. Dkt. Gqubule waklonyeliswa nge-Order of Luthuli in Silver mhla tinge-28 Mabasa 2016 nguMengameli, ngeligalelo lakhe lelihle kumzabalazo wenkhululeko kanye nakutemfundvo nenkholo.d. Emndenini nakubangani wemdlali longumakadzebona kanye nemcondzisi Nyembezi Kunene, losishiye emhlabeni emva kwekugula sikhatsi lesidze. Kunene  bekanemsebenti lomuhle futsi ufake ligalelo lelibalulekile ekutfutfukiseni imboni yetemafilimu kulelive.e. Emndenini nakubangani bemceceshi waphambilini weBafana Bafana, Ted Dumitru, labekadze anemsebenti lomuhle nakacecesha iKaizer Chiefs, iMamelodi Sundowns kanye ne-Orlando Pirates. Waphindza futsi wacecesha iBafana Bafana ngesikhatsi seNdzebe Yetive Tase-Afrika nga-2016.f. Emndenini, kubangani kanye nakubantfu baseNigeria ngekushona kwamakadzebona waseNigeria elibholeni letinyawo, Stephen Keshi. Waphumelela kutfola Indzebe Yetive Tase-Afrika asasengumdlali waphindza futsi wayiwina lapho asangumceceshi, wafaka ligalelo elibholeni letinyawo e-Afrika kanye nasemhlabeni wonkhe.g. Siphindza futsi sihlanganyela nemmango wemhlaba wonkhe ekulileni ngekusishiya emhlabeni kwamphetsa wesibhakela kubosondvolimatima kanye nesilomo semave ngemave kutemidlalo Muhammad Ali. Ali bekangulomunye lofake bantfu labanengi lugcozi emhlabeni wonkhe waphindze wasebentisa sikhundla sakhe kutsi alwele emalungelo ebantfu, bulungiswa kanye nekulingana.6. KucashwaKonkhe kucashwa kuya ngekucinisekiswa kweticu tabo kanye nekuvunyelwa lokufanele.6.1. Sikhwama Savelonkhe Sekuhlomisa:Make Philisiwe Mthethwa uphindze futsi wakhetfwa njengeMphatsi Lomkhulu (i-CEO).6.2. I-Ejensi Yentfutfuko Yemabhizinisi Lamancane:Make Nondumiso Mandisa Tshikwatamba locokelwe sikhundla sekuba yi-CEO.6.3. I-Ejensi Yekucinisekiswa Kwetenhlalakahle ENingizimu Afrika  (i-SASSA):Umnu. Thokozani William Magwaza locokelwe sikhundla sekuba yi-CEO.6.4. Litiko Letekulima, Temahlatsi Netinhlanti:Umnu. Michael Mlengana locokelwe sikhundla sekuba Mcondzisi Jikelele (i-DG).Imibuto icondziswa ku: Make Nebo Legoabe (Libamba Lemcondzisi Jikelele we-GCIS)Makhalekhikhini: 082 453 2874"
Sitatimende Semhlangano weKhabhinethi wamhla tinge-22 Inhlaba 2016,23 Jun 2016,https://www.gov.za/speeches/statement-cabinet-meeting-22-june-2016-23-jun-2016-0000,https://www.gov.za/ss/speeches/statement-cabinet-meeting-22-june-2016-23-jun-2016-0000,"1. Kucala kwekusebenta kwetinhlelo letimcoka tahulumende1.1. IKhabhinethi icocisene mayelana nemibiko yenchubekelembili yekota yesine lemayelana nekucala kusebenta Kweluhlelo Lwekusebenta (i-PoA) lwahulumende kanye nemiphumela. Hulumende uyachubeka mayelana nekusombulula tinsayeya kanye nekungenelela ekuvaleni tikhewu mayelana nekucala kusebenta kwe-PoA.Hulumende uyatetsemba kutsi wenta imphumelelo macondzana nekuphumelelisa Luhlakamsebenti Lwendlelalisu Yethemu Lesemkhatsini, Luhlelo Lwemaphuzu Layimfica bese kutsi ekugcineni kufezeke Umbono Wa-2030 weLuhlelo Lwekutfutfukisa Lwavelonkhe (i-NDP).Tekuchumana Tahulumende Nekuniketa ngeLwati(i-GCIS) timatasatasa tenta emalungiselelo emihlangano nebetindzaba yekuniketa umbiko ngenchubelembili nga-PoA kute kwatiswe sive ngalokwentekako.1.2. IKhabhinethi iyayemukela imiphumela lebuya eCenjini LaMengameli Letemisebenti, lelibambe umhlangano mhla tinge-21 Inhlaba 2016 kute licocisane ngetemnotfo kanye nangaletinye tindzaba tenhlalo nemnotfo.Kulomhlangano kuvunyelenwe kute kucinisekiswe kutinikela kwalelicembu ekusebenteni ngekubambisana kute kusonjululwe tinsayeya iNingizimu Afrika lebukene nato njengaloku senta esikhatsini lesengca. Sidzinga kutsi sakhele etikwalobudlelwane kanye nekubumbana lesakwakha ngemnyaka wa-2008 ngesikhatsi lesibambisene nabo kutenhlalo senta sivumelwane lesavikela tisebenti enkingeni yekuwa kwemnotfo kwemhlaba wonkhe. Lomhlangano watsatsa sincumo lesitsi lekumele kutsi kubekwe embili kuvikelwa kwekulahleka kwemisebenti, kudala imisebenti leminengi lenesitfunti   ikakhulu yebantfu labasha   kanye nekwenta ncono timo tekusebenta tabo bonkhe basebenti kute kwentiwe ncono imphilo kubo bonkhe bantfu.LeNgcungcutsela Yetemisebenti lehlelwe nguhulumende kanye netemisebenti itawunika bantfu baseNingizimu Afrika litfuba lekucocisana kutsi singayidala kanjani imisebenti kanye nekukhulisa umnotfo wetfu kulesimo setemnotfo lesimatima ngalendlela njenganyalo.1.3. IKhabhinethi ivakalisa kubonga kwayo kubo bonkhe bantfu baseNingizimu Afrika labatihluphile batsatsa sikhatsi sabo Kumgubho We-40 wetiphitsiphitsi taseSoweto, lomele umzabalazo webuchawe webantfu labasha banga-1976. LoLusuku Lwavelonkhe Lwelusha belugujwa ngaphasi kwengcikitsi letsi  Lusha Luchubekisela iNingizimu Afrika Embili. Lomgubho wavelonkhe, lebewuholwa nguMengameli Jacob Zuma enkhundleni yemidlalo e-Orlando mhla ti-16 Inhlaba 2016, ube ngulomunye wemicimbi lebeyibanjwe eveni lonkhe ngenhloso yekuhlonipha umshiyandvuku wesitukulwane sangemnyaka wa-1976.Hulumende ucinisekisa bantfu labasha balelive letfu kutsi umzabalazo wekufinyelela kutemfundvo yawonkhewonke kuyintfo hulumende layibeke embili leyo. Hulumende angeke aphumule angakayifezi lenjongo leyo njengaloku kubhaliwe Kumculu Wenkhululeko kwaphindze futsi kwabhalwa nakuMculu Wemalungelo Eluntfu Kumtsetfosisekelo wetfu, kulomnyaka logubha iminyaka lenge-20 ukhona.Loluhlelo loluchubeka inyanga yonkhe lunetichamkelo letahlukahlukene letentiwa nguhulumende, betemabhizinisi kanye netinhlangano temmango ngekugcamisa tindzaba letitsintsa lusha ngekwenta lokwahlukahlukene.1.4. INingizimu Afrika ibambe ngemphumelelo Ingcungcutsela Yemhlaba Wonkhe Yemnyaka Ye-60 Yenkhundla Yebatsengi Bemphahla (i-CGF), Lisekelamengameli Cyril Ramaphosa latfula inkhulumo yakhe kuyo. Loku kucinisekisa kuvuka kwalelivekati njengemakethe yebatsengi lokuyintfo ledala ematfuba lamasha.Lapha eNingizimu Afrika, imboni yetimphahla letitsengwako, isasengumgcugcuteli lomkhulu wekukhula kutemnotfo. Simondzawo setemabhizinisi kulelive sisimeme, siyajabulisa futsi sivumela kuhweba kakhulu kanye nekutjala timali. Lutjalotimalo lwalapha kulelive kanye neIwemave angephandle luvikelwe yimitsetfo lefanele.Tinkampani taseNingizimu Afrika letahlukahlukene kanye netemave ngemave letihlangene tingemalunga e-CGF tiyahweba futsi titjala timali lapha eNingizimu Afrika, lokuyintfo leneligalelo ekukhuleni kwemnotfo wetfu kanye nasekudaleni imisebenti.1.5. Sivumelwane lesisha sekuhwebelana lesisayinwe yiNdvuna Yetekuhwebelana Netetimboni  Rob Davies kanye Lubumbano Lwe-Europe (i-EU) siyamukeleka. Loku kutakwenta kutsi imikhicito leminengi yetekulinywa yaseNingizimu Afrika itfunyelwe e-Europe. Live laseNingizimu Afrika kanye nelaseBotswana, iLesotho, iMozambique, iNambia kanye neseSwaziland basayine Sivumelwane Setekusebentisana Kutemnotfo (i-EPA) lokwacocisanwa ngaso ne-EU.Le-EPA inika imikhicito yaseNingizimu Afrika ematfuba langetiwe ekufinyelela emakethe, lokufaka ekhatsi umtsamo loncono kakhulu wewayini kanye nekufinyelela kwemikhicito yashukela ne-ethanol kumakethe lensha. Ngaphasi kwalesivumelwane lesisha, umtsamo wewayini yaseNingizimu Afrika lengadvonselwa umtselo wekuhweba letfunyelwa kumave angemalunga e-EU kulindzeleke kutsi uphindzeke kabili. Imitsetso Yemvelaphi yetimphahla iphindze futsi yentiwa yabalula kantsi loko kutawugcugcutela laseNingizimu Afrika kutsi litfumele timphahla talo kumave e-EU.I-EPA itsatsa sikhundla sesehluko setekuhweba kuSivumelwane seNtfutfuko Yetekuhweba kanye Nekusebenta Ngekuhlanganyela, lesasayinwa nga-2000, emkhatsini we-EU neNingizimu Afrika. Lesivumelwane siphindze futsi sifake ekhatsi kuvikeleka kwemikhicito yaseNingizimu Afrika lokufaka ekhatsi kakhulu emagama ewayini aseNingizimu Afrika, i-Rooibos, i-Honeybush kanye ne-Karoo Lamb.1.6. Lolutjalotimali lwetigidzi letinge-R500 tesikhungo semicondvo lemisha lesiseJozi lolwentiwe inkhampani lehweba nemave emhlabeni wonkhe  yase-United States, iGeneral Electric (i-GE), lwemukelwe futsi loko kuyinkhomba yekutsi iNingizimu Afrika kanye nalelivekati iyindzawo lokungatjalwa kuyo timali. Lesi sikhungo se-10 salenkhampani lehweba emhlabeni wonkhe kantsi sekucala kutsi sibekhona lapha e-Afrika. Lesakhiwo siphindze futsi sibe yinhlokohhovisi ye-GE Healthcare, lesikhombisa tebuchwepheshe letahlukahlukene tetemphilo.Loku kukhombisa kutinikela kwe-GE kwesikhatsi lesidze kulelivekati kanye nasekutfoleni tindlela letinsha tekusombulula tinkinga tesakhiwonchanti kanye netemphilo e-Afrika. Lesikhungo sihlose kwenta ncono tifiso temisebenti tabonjiniyela labangetulu kwalaba-100 lababuya kuleyo mimango lebeyincishwe ematfuba esikhatsini lesengcile. Sekukhona nendzawo leseyibekelwe eceleni lapho imiklamo yekuhlanganyela kanye nesisombululo ngekusebenta ngekuhlanganyela neTransnet kanye ne-GE kumiklamo lesetindzaweni letahlukahlukene. Lesikhungo sitawusekela futsi nekutfutfuka kwemabhizinisi lamancane lakhona kuphakela imakethe yalelive kanye nekuphakela netinye tinkhamphani te-GE emhlabeni wonkhe. IKhabhinethi icela letinye letinkhulu kutsi tilandzele sibonelo lesentiwe yi-GE.1.7. IKhabhinethi iyakwemukela kuphotfulwa kwesigaba sekucala sekuvusetelwa kweBotshabelo Industrial Park eFreyistata, leyatfulwa yiNdvuna Davies.Lesigaba sekucala sekuvusetelwa sifaka ekhatsi kwentiwa ncono kwesakhiwonchanti setekuphepha, fenisi, kufakwa kwemalambu etitaladini kanye netidzingo tagezi letimcoka ngelinani letigidzi letinge-R24. Loku kuyincenye yetigidzi leti-R189 letitjalwe kutikhungo tetimboni letitfupha letibekwe embili letichumene neLuhlelo Lwekusebenta Lwenchubomgomo Yetimboni (i-IPAP). I-Botshabelo Industrial Park itawudala ematfuba emsebenti kubantfu baseBotshabelo kanye nasetindzaweni letakhelene nayo, kutfutfukisa tetimboni kanye nekukhula kwemabhizinisi lamancane kanye netinhlangano tekusebenta ngekuhlanganyela, kuheha lutjalotimali kanye nekugcugcutela kwakhiwa kwemphahla.1.8. Kuphendvula kulesidzingo semanti saMasipala Wendzawo yaseMoqhaka, IKhabhinethi iyakwemukela kwetfulwa kweSikhungo Sekuhlanta Emanti Langcolile saseKroonstad  lokwentiwe yiNdvuna Yetemanti Nekuhanjiswa Kwekungcola, Make Nomvula Mokonyane.Lendzawo ihlaselwe somiso lesisandza kwengca kwatsi emazinga emanti ehla ngendlela lengazange seyibonwe. Kutfunyelwe emaloli latfwala emanti kwaphindze kwentiwa nemitamo yesikhatsi lesifishane nalesidze lokufaka ekhatsi kumbiwa kwemigodzi yekudvonsa emanti kanye nekuyivusetela eKroonstad kute kungetwe kuphakelwa kwemanti kulendzawo.1.9. Mengameli Zuma uhambele Ingcungcutsela Ye-6 Letayelekile Yemave Ngemave yaseSigodzini saseGreat Lakes (i-CGLR) ngaphasi kwengcikitsi letsi:  Kukhutsata Kutsi Kuphangise Kucala Kusebenta Ngemphumelelo Kwesivumelwane kanye Nemitsetso yaso kute kube neSifundza seGreat Lakes lesibuswa ngentsandvo yelinyenti nalesisimeme.  Lengcungcutsela icocisane, emkhatsini waletinye tintfo, ngesimo setepolitiki kanye nesekuphepha emaveni laseSifundzeni saseGreat Lakes lafaka ekhatsi iSouth Sudan, iBurundi, iDemocratic Republic of Congo kanye neCentral African Republic, kantsi umbiko logcwele weNgcungcutsela ye-ICGLR utakwetfulwa eNgcungcutseleni yeLubumbano Lwe-Afrika (i-AU) lelandzelako.Mengameli Zuma utsite nyalo sekunelitsemba lelikhona lekutsi leto tinkinga lebetikadze tibanga kungcubutana kanye nekungasimami kuleSifundza saseGreat Lakes titawusonjululwa.1.10. Sikhwama Savelonkhe Sekusita Bafundzi Ngetimali (i-NSFAS) sikhokhele bafundzi bemfundvo lephakeme labangetulu kwetigidzi le-1.7 kusukela sasungulwa. Lesikhwama sinika bafundzi labaphuyile nalabo imindeni yabo lehola miholo lephansi lusito lwetetimali. Kucinisekisa kutsi loku kwentiwa ngendlela lesimeme, i-NSFAS igcogca kubuyiswa kwemali lebolekwe bafundzi. Lokukhokhwa kubuyiselwe emuva kwalemali kucinisekisa kutsi lesikhwama sihlale njalo sinemali kute kusitwe lesinye situkulwane sebafundzi esikhatsini lesitako.Loku kugcugcutela kufinyelela kanye nemphumelelo emfundvweni lephakeme kanye nalokuchubekako nekucecesha, lokuyintfo iNingizimu Afrika lephokophelele kuyenta njengenjongo yavelonkhe yekutfutfukisa umtfombolusito lobantfu.IKhabhinethi igcugcutela bonkhe labazuze kusikhwama se-NSFAS labasebentako kutsi batsintsane nemahhovisi aka-NSFAS bacale bakhokhe imali yaka-NSFAS labayibolekile. Kusemahlombe akho kutsi nawe udlale yakho indzima ekusiteni labanye bafundzi njenganyalo labadzinga lusito lwetimali.2. Tincumo teKhabhinethi letimcoka2.1. IKhabhinethi itjelwe ngalamafishane mayelana nesichamukelo lesinye se-Inthanethi lesitakwenta ncono kulawulwa kwelwatiso, lesibitwa ngekutsi i-Digital Object Architecture (i-DOA). IKhabhinethi iluvumile lutjalotimali loluchubekako ekutfutfukiseni kanye nekumukela lesichamukelo se-DOA nekutsi iNingizimu Afrika ibe yi-Multi-Primary Administrator yenethiwekhi ye-DOA mhlaba wonkhe. Lobuchwepheshe buneligalelo ekufezeni tinjongo te-NDP ngekutsi lente ncono emandla embuso ekutfola tisombululo letinsha tetinsayeya leticakile. Loku kuphindze futsi kwente ncono kuletfwa kwetinsitakalo ngekusebentisa tinhlelo letifanana ne-e-government kanye nekuphepha ku-inthanethi.Tinzuzo tekusebentisa i-DOA ekulawuleni lwatiso kutawukhula kuphindze kwakhe nemakhono alelive kutebuchwepheshe be-Inthanethi kanye nekusungula tinhlelokusebenta tengcondvomshini letifanele letisuselwa ku-Open-Source Software. Loku kutawuba neligalelo ekutfutfukiseni kokubili imboni yetetinhlelokusebenta tengcondvomshini kulelive kanye nekwenta ncono ekulawuleni tinhlelo telwatiso kanye nenzuzo lebuya ngephandle. Lenye inzuzo kutsi le-DOA iyasebentiseka futsi iyakhona kuntjintjanisa lwatiso khona ekhatsi etinhlelweni te-Inthanethi. Loku kutawusita hulumende kutsi anciphise tindleko letichubekako letikhona tekubhalisa bunikati betinhlelokusebenta tengcondvomshini.2.2. Ngekulandzela sicelo lesibuya kuKhomishini Yelubumbano Lwe-Afrika, Ikhabhinethi ivumile kutsi Inkhundla Yase-Afrika Yekulawula I-Inthanethi (i-IGF) ibanjelwe lapha eNingizimu Afrika ngeMphala 2016. Kulawula i-Inthanethi kufaka ekhatsi tindzaba letibanti tepolitiki netenhlalo. Loku kufaka ekhatsi kutimbandzakanya kumnotfo ngekwe-inthanethi, imisebenti lecanjiwe, kuphepha ku-inthanethi kanye nebungasense kanye nekufinyelela kutfola imitfombolusito lemcoka yelwati lolutsite, njengemagama e-domain kanye nemakheli ePhrothokholi ye-Inthanethi lenta kutsi tinsitakalo te-Inthanethi titfolakale.Kubanjelwa kwe-IGF Yase-Afrika kuleli kunike i-Afrika litfuba lekutsi isungule tindlelalisu tekutimbandzakanya kumnotfo wemhlaba wonkhe we-Inthanethi lokuyintfo lemcoka ekutfutfukiseni iminotfo yase-Afrika. Kwanyalo umnotfo we-Inthanethi ulinganiselwa kutigidzigidzi letinge-R59 lapha eNingizimu Afrika.Lenkhundla iphindze futsi inike bohulumende base-Afrika litfuba lekudvweba i-ajenda yekutsi batsatse umcondvo munye mayelana neKulawulwa kwe-Inthanethi. Loku kulandzela imiphumela Yengcungcutsela Jikelele Yamhlabuhlangene lebeyimayelana neKubuketwa Lokusezingeni Lelisetulu Kwelwatiso Lwetive lebeyingeNgongoni 2015. Loku kucinisekisa Sivumelwane SaseTunis, lesitsi Kulawulwa kwe-Inthanethi kungumtfombolusito wemhlaba wonkhe lokufanele kutsi kulawulwe ngetindlela letinengi, ngalokungafihli futsi nangekulandzela tinchubo tentsandvo yelinyenti, ngekuhlanganyela ngalokugcwele kwabo bonkhe labatsintsekako. Bohulumende base-Afrika batawuphindza futsi batfole litfuba lekucocisana ngetincenye letimcoka te-Inthanethi ngenhloso yekugcugcutela kuphakela ngalokulinganako kanye nekusetjentiswa kwemitfombolusito ye-Inthanethi.3. Imikhosi letako3.1. Lamuhla, mhla tinge-23 Inhlaba 2016 Mengameli Zuma uvakashela iVulindlela Rural Enhanced People s Housing Process (i-EPHP) kuMasipala Wendzawo yaseMsunduzi KwaZulu-Natal kuyogubha kwetfulwa kwetindlu tahulumende letingetulu kwetigidzi letine kanye netibonelelo kusukela kwacala intsandvo yelinyenti nga-1994.LaphaKwaZulu-Natal, hulumende sewetfule tindlu tahulumende netetibonelelo letingetulu  kwa-700 000 letifaka ekhatsi tindlu leti-12 000 eVulindlela Rural Housing Project letakhiwe ngekusebentisa i-EPHP. I-EPHP yinchubo lapho bazuzi batimbandzakanya khona ekutsatseni tincumo mayelana nendlela etakwakhiwa ngayo kanye neluhlobo lwendlu, futsi badlala indzima ekwakheni tindlu tabo.3.2. Mengameli Zuma utawutsatsa luhambo lwembuso Lwekuvakashela eFrance emkhatsini wamhla ti-10 namhla ti-12 Kholwane 2016, ngenhloso yekucinisa budlelwane emkhatsini walamave lamabili.Ngalesikhatsi avakashile Mengameli utawuhambela Umgubho Welikhulu Leminyaka Wemphi yaseDelville Wood Yemphi Yemhlaba Yekucala, mhla ti-12 Kholwane 2016, lapho emasotja lamanengi aseNingizimu Afrika ashonela khona.Nanome Sikhumbuto saseDelville Wood sicondziswe emasotjeni aseNingizimu Afrika, tinchubomgomo tahulumende welubandlululo ngaleso sikhatsi tabandlulula emasotja lamnyama aseNingizimu Afrika ashona ngesikhatsi semphi kwatsi emasotja lamhlophe angcwatjwa kwindzawo Yesikhumbuto saseDelville Wood.Lendzawo yesikhumbuto iyaguculwa kute ikhombise indzima ebalulekile leyadlalwa bantfu labamnyama baseNingizimu Afrika eMphini Yekucala Yemhlaba kanye naseMphini Yesibili Yemhlaba kute baniketwe kuhlonishwa lokubafanele. Ngaleyo ndlela Mengameli utawukhumbula emasotja lamnyama angcwatjelwa e-Arques-la-Bataille.3.3. Mengameli Zuma utawuhola litsimba laseNingizimu Afrika nakuyiwa Kuseshini Letayelekile Ye-27 Yemhlangano we-AU, lehleleke kutsi itawubanjwa kusukela mhla ti-13 kuya mhla ti-17 Kholwane 2016 eKigali, eRwanda. Lomhlangano utawubanjwa ngaphasi kwengcikitsi letsi:  2016, Umnyaka We-Afrika Wemalungelo Eluntfu, ngekugcila ngalokukhetsekile Kumalungelo Abomake.  Umnyaka wa-2016 ukhomba tinkhomba temphumelelo letibalulekile kulelivekati kanye nakumhlaba wonkhe mayelana ne-ajenda yabomake ngekulingana kwebulili kanye nekuhlonishwa kwabomake. Ngekwalelivekati, ngumgubho weminyaka lenge-30 kwasungulwa Umculu Wase-Afrika mayelana Nebantfu kanye Nemalungelo Ebantfu nga-1986 kanye nekucala kwesigaba sesibili seLishuminyaka Yabomake base-Afrika 2010-2020. Ngekwemhlaba wonkhe, umnyaka wa-2016 ugubha iminyaka lenge-36 kusukela Ingcungcutsela Yamhlabuhlangene Lemayelana Nekucedvwa Kwalolonkhe Luhlobo Lwekubandlulula Bomake kanye nemgubho we-21 weSimemetelo sanga-1995 saseBeijing kanye Nenkhundla Yekwenta, lokuyinchubomgomo lemcoka yemhlaba wonkhe mayelana nekulingana ngebulili. Tinhloko Temibuso kanye naboHulumende titakuwubuka lombiko weMkhandlu Wetekuphepha Nekuthula Welubumbano Lwe-Afrika macondzana nesimo sekuthula e-Afrika. Ngetulu kwaloko, lomhlangano utawubuka uphindze uvume sabelotimali se-AU sa-2017 lesiphakamisiwe.3.4. Mengameli Zuma utawuphindza futsi ahole litsimba lahulumende waseNingizimu Afrika bahambele Ingcungcutsela Lenkhulu Lengakavami ye-Double Troika YeNhlangano Yekutfutfukiswa Kwemave AseAfrika LeseNingizimu (i-SADC), letawubanjelwa lapha eGaborone, eRiphabhulikhi yaseBotswana mhla tinge-28 Inhlaba 2016. Lengcungcutsela ilindzeleke kutsi ibuke simo setepolitiki kanye nesekuphepha esifundzeni se-SADC, igcile kakhulu esimeni saseLesotho.3.5. Lelive selime ngemumo kutsi libambe Ingcungcutsela Ye-21 Yengculazi Yemhlaba kusukela mhla ti-18 kuya mhla ti-22 Kholwane 2016 lapha e-Inkosi Albert Luthuli International Convention Centre eDurban. Kucala kwalengcungcutsela kwenteka ngelusuku lunye neLusuku LwaNelson Mandela Lwemave Ngemave mhla ti-18 Kholwane.Bantfu baseNingizimu Afrika bayakhutsatwa kutsi babelane ngendzaba yetfu baphindze bakhombise ingucuko lebekhona lapha eNingizimu Afrika kusukela lengcungcutsela Yemave Ngemave Yengculazi yabanjwa lapha eDurban nga-2000.INingizimu Afrika itjale kakhulu timali macondzana nengculazi kuleminyaka lesitfupha leyengcile, lokuholele ekusungulweni kweluhlelo lolukhulu lokwelapha ingculazi emhlabeni, lolusindzise tigidzi tebantfu lwaphindza futsi lwandzisa nelinani leminyaka yekuphila kwebantfu.Lokunye lokuzuziwe kufaka ekhatsi Umkhankhaso Wekuhlola kanye Nekululeka Ngengculazi (i-HCT), ngalowo mkhankhaso kuhlolwe bantfu baseNingizimu Afrika labatigidzi le-18 esikhatsini setinyanga le-18, bahlolelwa i-AIDS neSandvulelangculazi (i-HIV), kantsi tigidzi leti-10 talabo tihlolwa njalo ngemnyaka. Linani labantfu lababulawa titifo letihambelana nengculazi lapha eNingizimu Afrika lehlile kusukela ku-320 000 nga-2010 kuya ku-140 000 nga-2014, kwase kutsi kwesuleleka kwemntfwana ngumake nge-HIV kwehla kusukela kubantfwana laba-70 000 nga-2004 kwaya kulabangaphasi kwebantfwana laba-7000 nga-2015.Sifo sesifuba (i-TB) sihambelana kakhulu ne-AIDS kepha linani labantu lababulawa yi-TB lehlile kusukela ku-70 000 nga-2009 laya ngephasi kwe-40 000 nga-2014. Sifo sesifuba solomane siseyimbangela lenkhulu yekufa kuto tonkhe tifo letitsatselanako kulelive letfu kanye nasemhlabeni nje wonkhe. Hulumende uhlole ngemphumelelo tinkhulungwane tebantfu labahlala kutindzawo letihlaseleka lula njengalapho kucondziswa khona timilo, etimayini kanye nasetindzaweni temmango lesondzelene netimayini.Loluhlelo lwekuvikela luphindze futsi lubeke embili emantfombatana kanye nalabasikati labancane labaneminyaka yebudzala lesukela kule-15 kuya kulabane-24 futsi luhlose kunciphisa lufu, kunciphisa kukhulelwa kwemantfombatanyana, kunciphisa kuhlukumeta ngetemacansi kanye nangebulili, kugcina emantfombatana kutsi afundze adzimate afike kumatekuletjeni, kanye nekwandzisa ematfuba etemnotfo kubomake labancane kuzama kutsi balunyulwe kulamadvodza lamadzala labacaphatako.3.6. Hulumende ugubha Liviki Lemsebenti Wahulumende kusukela mhla tinge-22 kuya mhla tinge-26 Inhlaba 2016, lokuyincenye yeluhlelo lwahulumende i-Batho Pele (Bantfu Kucala). Kugcugcutelwa kutiphatsa lokuhle, lizinga lelisetulu lekutetsemba kanye nekutigcabha kubasebenti bahulumende kanye nekukhutsata lisiko lekuletsa tinsitakalo letisezingeni.Hulumende uphindze futsi uyakhumbula kutsi lamuhla, mhla tinge-23 Inhlaba 2016 Lusuku Lwase-Afrika Lwemsebenti Wahulumende, lesikhutsata ngalo imikhakha leyehlukene yahulumende kutsi isebentisane yente kutsi isebentise ngemphumelelo imitfombolusito lenemkhawulo yahulumende kute kutfolakale imiphumela lekhombisa intfutfuko.IKhabhinethi ikhutsata tisebenti tahulumende kutsi kube ngito letisembili ekuletseni tinsitakalo kulelive tiphindze futsi tisebentise leliviki ekutfoleni tindlela letinsha tekuletsa tinsitakalo kubantfu baseNingizimu Afrika.3.7. IKhabhinethi iyasemukela sincumo seBhodi Yekuhlukanisa Iminyele sekutsi ibambe ingcungcutsela mayelana Nekuhlukaniswa Kweminyele Nekuntjintja Kwetindzawo mhla tinge-23 namhla tinge-24 Inhlaba 2016. Lengcungcutsela itawufaka ekhatsi emancusa labuya ematikweni ahulumende, bomasipala kanye nakulamanye emave.Lengcungcutsela iniketa inkhundla yekucocisana kabanti mayelana nekuhlukaniswa kweminyele, ikakhulu indzaba yekuntjintja kweminyele kanye nekutimbandzakanya kwemmango. Livi lemimango libalulekile kulenchubo kanye nayo yonkhe nje imitamo yekubandzakanya bonkhe abantfu iyamukeleka.  3.8. Kusukela ngaLesihlanu, mhla lu-01 Kholwane 2016, bakhokhi bemtselo bangacala kugcwalisa emafomu abo emtselo anga-2016. Sikhatsi sekufaka emafomu emtselo sesijike saba sikhatsi lesibalulekile sebudlelwane emkhatsini wahulumende nebakhokhi bemtselo labafaka ligalelo lelibalulekile kumalingena yalelive. Lesikhatsi simelele intfo yinye lenkhulu leyenteka ngemnyaka emkhatsini weLuphiko Lwekugcogca Imali LwaseNingizimu Afrika (I-SARS) nebakhokhi bemtselo, ngesikhatsi bantfu labakhokha umtselo labangetulu kwetigidzi letine bangenisa emafomu abo emtselo. IKhabhinethi ikhutsata bonkhe labakhokha umtselo kutsi bangenise emafomu abo emtselo emnyaka kusukela ngamhla lu-01 Kholwane 2016. Kungenca yekwetsembeka kwalabo labakhokha umtselo lokwente kutsi iNingizimu Afrika yente umlandvo wemalingena ngekugcogca R1 sigidzi setigidzi (itriliyoni) ngemnyakatimali wa-2014/15.4. Tincumo teKhabhinethi etindzabeni letibalulekile tanyalo4.1. IKhabhinethi iyalusola kakhulu loludlame lolucubuke edolobheni laseTshwane kanye nasetindzaweni letimadvutane nalo iphindze futsi icela takhamuti kutsi tiyekele kwephula umtsetfo kanye nekwenta umshuco loneludlame.Kute sikhalo nome ngabe sikhulu kangakanani lesingenta kutsi kucekelwa phasi kwemphahla neludlame kwemukeleke. Labo labatawutfolakala banelicala lekugcugcutela loludlame batawubukana ngalokuphelele nesandla semtsetfo.INingizimu Afrika live lelibuswa ngentsandvo yelinyenti lapho leso naleso sakhamuti sinelitfuba lekutimbandzakanya kutinchubo tentsandvo yelinyenti. Letento tebugebengu letinjalo tephula emalungelo ekuhamba ngekukhululeka alabanye. IKhabhinethi icela imimango kutsi isebentisane nema-ejensi ekucinisekisa kugcinwa kwemtsetfo kute kusephunwe kukhishwe labo labangahloniphi emalungelo etemtsetfosisekelo alabanye.4.2. Sincumo seNkantolo Yemtsetfosisekelo eludzabeni lwaMhlophe neKhomishini Yelukhetfo Letimele (i-IEC) sivule indlela kutsi lukhetfo lwabomasipala luchubeke mhla lu-03 Ingci 2016 ngekusebentisa luhlu lwebavoti lolucinisekiswe yi-IEC ngemuva kwekumemetela lusuku lwelukhetfo. IKhabhinethi icela bonkhe lababhalisele kuvota kutsi basebentise emalungelo abo emtsetfosisekelo labawasebentele kamatima kutsi bavotele hulumende wasekhaya labamkhetsile bona.Hulumende utawusebentisana ne-IEC kanye nabo bonkhe labatsintsekako kucinisekisa kutsi sincumo seNkantolo Yemtsetfosisekelo siyagcinwa ngalokuphelele.4.3. IKhabhinethi iyasemukela simemetelo lesentiwe yi-Eskom lesitsi selawachumanisile onkhe emayunithi lamane lapha kusikhungomkhicito Ingula lesisha semandla agezi wemanti kugridi yavelonkhe ngembikwesikhatsi lesincunyiwe.Lomklamo wetigidzigidzi letinge-R25 wenta ncono likusasa lekubakhona kwemandla kulelive ngekutsi kungeteke ema-Megawatts la-1 332 ngesikhatsi sekudzingeka kakhulu kwagezi. Lesikhungomkhicito sisendleleni yekutsi sisebente ngalokuphelele nga-2017.4.4. IKhabhinethi iyabemukela labacimi bemlilo labebatfunyelwe eCanada kutsi bayewusita kucima kusha kwemililo yetikhotsa kulela live. Lelicembu labacimi bemlilo laseNingizimu Afrika lacedvwa umdlandla timvula letana kakhulu.Luhlelo Lwekusebenta Ngemlilo lusekelwe nguhulumende ngetimali, luhlelo lwekudala ematfuba emsebenti lolugcile ekucaleni kusebentisa Kulawula Umlilo Lokuhlanganisiwe eNingizimu Afrika. Bantfu labasha labadvuna nalabasikati labangetulu kwe-5 000 baceceshwe ngalokuphelele njengebacimi bemlilo wetikhotsa futsi bahleti etikhungweni letingetulu kwe-200 kulo lonkhe leli laseNingizimu Afrika. Bacimi bemlilo batsatfwa emimangweni lenganakwa bese baceceshelwa kucaphela umlilo kanye nekufundziswa ngawo, kuwuvikela kanye nangemakhono ekuwucima. Letinye tinhlelo tahulumende letifana nalo tifaka ekhatsi  Luhlelo Lwekusebenta Ngemanti  kanye  Nelekusebenta Ngemandla  lapho hulumende atjala khona timali kumiklamo yetemisebenti ledala imisebenti kanye nekuvikela imitfombolusito yetfu yetemvelo.Ngemuva kwekubuya kwabo, Litiko Letemvelo liphenya kungevani ngemiholo lokushiwo bacimi bemlilo kute kutsi kube nemphumela longatsatsi luhlangotsi kubo bonkhe labatsintsekako.4.5. IKhabhinethi itfumela kudzabuka kwayo kulaba labalandzelako:Umndeni nebangani besilomo kutekusakata nakumabonakudze Hope Zinde losebente njengentsatseli yeNhlangano Yetekusakata Ngemoya YaseNingizimu Afrika (i--SABC) ngeminyaka yabo-1990 futsi bekalilunga laphambilini lebhodi yaka-SABC.Hulumende kanye nabantfu base-United State of America ngemuva kwekudubula lokwenteka lapha e-Orlando eFlorida, lokushiye bantfu labalinganiselwa kulabange-50 bafile kwatsi labanyenti balimala.4.6. Lesijubo lesiniketwe mtsengisi wetindlu nemhlaba losetsatse umhlalaphasi Penny Sparrow Inkantolo Yetekulingana yaseMzinto KwaZulu-Natal, lowatfolakala anelicala lenkhulumo lenenzondo, kusikhumbuto kutsi kutiphatsa lokunjalo ngeke kuze kuvunyelwe nekutsi tinkantolo tetfu titawuchubeka njalo tingantjintji ngekuvikela emalungelo abo bonkhe labahlukunyetwe ngekwebuhlanga, ikakhulu labo labangakhoni kutikhulumela nekutivikela.IKhabhinethi ikhatsatekile ngekutsi nanome sesineminyaka lenge-22 lelive libuswa ngntsandvwo yelinyenti, iKhomishni yaseNingizimu Afrika Yemalungelo Eluntfu ibika kwenyuka kwetigameko tenkhulumo yebuhlanga nekuzonda. IKhabhinethi icela bonkhe bantfu baseNingizimu Afrika kutsi bakhumbule kutsi ngulokwehlukahlukana kwetfu lokusenta kutsi sibe live lelinemandla. Kufanele kutsi sonkhe silwele kutsi sakhe sive lesingabandlululani ngebuhlanga.5. KucashwaKonkhe kucashwa kuya ngekucinisekiswa kweticu tabo kanye nekuvunyelwa lokufanele.5.1. I-Ejensi Yetekutfutsa Letiwela Umnyele:a. Kukhetfwa futsi kwaMnu. Sipho Khumalo njengeMphatsi Lomkhulu sikhatsi lesiminyaka lesihlanu.5.2. Emalunga Emkhandlu Wavelonkhe Wetekulungiswa Kwetimilo:a. Justice Mokgadi Mailula (Sihlalo);b. Justice Zamani M Nhlangulela (Lisekela Lasihlalo);c. Justice Esther JS Steyn (Lisekela Lasihlalo);d. Mnu. Adriaan Bekker;e. Adv Sibongile Mzinyathi;f. Make Shishi Sello;g. Dkt. Kgamadi J Kometsi;h. Lt-General Julius T Molefe;i. Make Angela Magangoe;j. Mnu. Mziwoxolo M Mfeketo;k. Make Nondumiso Gwayi;l. Mnu. Ivan de Klerk;m. Make Teboho S Monyamane;n. Make Lusanda U Z Rataemane;o. Adv. Khavhareni A Mahumani;p. Mfu. Jonathan Clayton;q. Make Amanda L Vilakazi;r. Dkt. Vanitha R Chetty; nas. Mnu. Maluleka Nkopo.Imibuto icondziswa ku:Harold MalokaMakhalekhikhini: 082 847 9799"
Sitatimende Semhlangano weKhabhinethi wamhla ti-6 Kholwane 2016,8 Jul 2016,https://www.gov.za/speeches/statement-cabinet-meeting-6-july-2016-8-jul-2016-0000,https://www.gov.za/ss/speeches/statement-cabinet-meeting-6-july-2016-8-jul-2016-0000,"1. Kufezekiswa kweTinhlelo taHulumende Letibalulekile1.1. Ekwenteni ncono timphilo tebantfu betfu, iKhabhinethi yemukela kwetfulwa kweMklamo Wemisebenti Yekuhlantwa Kwemanti Ngebunyenti WaseNcora eMphumalanga Kapa nguMengameli Jacob Zuma. Sakhiwonchanti lesitigidzi letinge-R64 sekuhlanta emanti silinganiselwa ekutsini sitawuzuzisa imindeni le-17 887 levela emimangweni lenge-208 etindzaweni letine letidvutane. Sesakhe ematfuba emisebenti le-188, lapho khona bantfu bendzawo, lusha nabomake ngibo lababazuzi labakhulu.Kwetfulwa kwemklamo lolungisiwe waphindze futsi wahlotjiswa kabusha weSikimu Sekuniketa Emanti iVaal Gamagara lobita tigidzigidzi leti-R 18 eNyakatfo Kapa yiNdvuna yeTemanti Nekutfutfwa Kwendle, Nomvula Mokonyane nasewuphelile utawusebentela bantfu labacishe babe-150, 000 emadolobheni la-3 kanye nemimango lenge-22.Phindze futsi, nekwetfulwa kweMklamo Wekuniketa Emanti Etindzaweni Tasemaphandleni eJericho sewukhulise lizinga lekucinisekisa kuniketa imimango yaseJericho emanti kuMasipala Wendzawo waseMadibeng.1.2. Kutjala imali kwahulumende kusakhiwonchanti setitfutsi kwenta tinsita tetetitfutsi temmango letiphephile, letetsembekako kanye naletingabiti kulo lonkhe lelive. Lokuvele kuletimo letentiwe ncono tetekuhamba nekutetsemba lokukhulu kwemtjalimali  kanye nekutfutfuka kwetemnotfo.Kuvulwa ngalokusemtsetfweni kwelutjalomali lwetigidzi leti-R190 iBallito Interchange kanye nekulungiswa kwemgwaco lomkhulu i-P455 yiNdvuna yeTekutfutsa, Dipuo Peters ngemamodeli ekunikela timali ngekubambisana, tigidzi leti-R123 tibuya eSANRAL bese kutsi tigidzi letinge-R67 kuMasipala waKwaDukuza. Loku kusebenta njengetimbangela tekukhula lokuchubekako kanye nelutjalomali lapho khona kulungiswa kwemgwaco lomkhulu i-P455 kuholele ekwakhiweni kwendzawo lensha yetitolo leyisigidzigidzi semarandi sinye letawuphela kwakhiwa nga- 2017.Titimela letiyincalisakuvela letikhicitwe yi-Ejensi Yetitimela Letitfutsa Bantfu YaseNingizimu Afrika titawetfulwa ekuhambeni kwalomnyaka. Letitimela titawusita ngekwentancono tinsita nekubakhona kwetitimela tebantfu labaseMamelodi labahamba ngesitimela.  Kutawuphindze futsi kwengetwe emabhasi lamasha lange-70 alabahamba ngemabhasi eDolobhenii laseJohannesburg lokutawutsi ekuhambeni kwesikhatsi kuchumanise kancono bahlali kubuye futsi kwente kancono kwenetiseka ngekwemnotfo endzaweni lebalulekile yetimali yalelive.  Letinjalomali tintjintja kuma kwetindzawo tetfu tasemadolobheni ngekuphendvula kutidzingo tebantfu betfu.1.3. Mhla ti-16 Kholwane 2016, Indvuna Yetesayensi Netheknoloji, Naledi Pandor utawukhipha tindishi leti-16 kukhulisa i-MeerKAT, umklamo weSquare Kilometre Array South Africa (SKA SA), 90 wemakhilomitha enyakatfo nshonalanga yeCarnarvon. Lombhobho lobona khashane waseMeerKAT sewente imifanekiso lemihle kakhulu yesibhakabhaka usebentisa nje tindishi letine taleti letinge-64 letitawufakwa; lokhombisa umtsala webucwebecwebe bemhlaba nelizulu lelikhashane. Setsembiso sesayensi yaseMeerKAT sitfola lisasasa lemhlaba wonkhe jikelele futsi manje sesiyasifinyelela. Kubufakazi lobucondziswe emsebentini lotimisele wabonjinela labanengi, bososayensi, baphatsi kanye naletinye tisebenti, kanye nebahlanganyeli betimboni baseNingizimu Afrika nebemave emhlaba, kanye nekwesekelwa nguhulumende waseNingizimu Afrika.1.4. Umkhosi Wetebuciko Wavelonkhe lobanjwa njalo ngemnyaka eGrahamstown ubakhona emalanga la-11 kusuka mhla tinge-30 Inhlaba kute kube ngumhla ti-10 Kholwane 2016. Lomkhosi lomkhakhaminyenti, umkhosi wemnyaka lomkhulukati wetebuciko kuleLivekati lase-Afrika ufaka sandla ekuphumeleleni kweLuhlelo Lwekutfutfukisa Lwavelonkhe (i-NDP) lolumemetela kutsi  tebuciko nemasiko tivula tindzawo letinemandla tetinkhulumomphikiswano mayelana nalapho ummango utitfola ukhona nalapho uya khona .Kwesekelwa lisu le-Mzansi Golden Economy, lohlela kabusha timboni tetemasiko eNingizimu Afrika kute kutsi tifake ligalelo letemnotfo lelikhulu nalelinelifutse ekukhuleni kwemnotfo kanye nasekudaleni ematfuba emisebenti. Ngenchubo Yesimemo Lesivulekile ye-Mzansi Golden Economy, Litiko Letebuciko Nemasiko lisungula futsi Sikhwama Salabacala Kwenta Tebuciko sabosobuciko labasesebancane. Inhloso kuveta ematfuba ekutsi bosobuciko labasesebancane bashicilele tincwadzi tabo tekucala, bakhicite imidlalo yabo yekucala, bakhicite i-alibhamu yabo yekucala nobe bente umbukiso wabo wekucala.1.5. Mayelana nekuletsa dvutane nebantfu temisebenti yekuvikela bugebengu, IKhabhinethi iyasemukela siteshi semaphoyisa lesisandza kwakhiwa iKeimoes eNyakatfo Kapa, lesitawuniketa tinsita takhamiti letilinganiselwa kuleti-23 000.EPhola eMpumalanga, kunikelelwa kwemmango ngesiteshi semaphoyisa siteshi sekuphehla gezi se-Eskom saseKusile ngekubambisana namakhi we-KCW JV kukhombise lifutse lekusebenta ngekubambisana. Kwakhiwa kwalesiteshi, lokube tigidzigidzi leti-R3, kudale ematfuba emisebenti kwaphindze futsi kwahlomisa bantfu ngematfuba emisebenti kanye nelwati lwekwakha simondzawo lesitse kuphepha kakhulu.1.6. INingizimu Afrika beyingenise Iforamu Yabohulumende Basekhaya Yenhlangano Yemave Emhlaba   inkhomfa yeSigodzi Lesisentasi ne-Afrika  mhla ti-28   29 Inhlaba 2016. Lenkhomfa beyibanjwe ngaphasi kwalengcikitsi,  Kulumeka Kutfutfuka Kwetenhlalo Netemnotfo Letigcile kubantfu Letinenchubekelembili Lenganamkhawulo entasi ne-Afrika leseSahara , lokubonakala endzimeni ledlalwa bohulumende base-Afrika ekuholeni i-Ajenda lensha yekutfutfukisa yeMigomo Yekutfutfukisa Lechubekelembili Ngalokungenamkhawulo lokutawuphetfwa nga-2030, kanye nekufezekisa imigomo yayo ngekhatsi kwe-Ajenda ye-Afrika 2063. Le-SDG ichaza i-ajenda yekutfutfukisa ezingeni lendzawo kutsi ibe ngumgogodla mayelana nekwenta tindzawo tamasipala tifake ekhatsi kakhulu ngetenhlalo, tikhicita umnotfo, tichubekele embili ngalokungenamakhawulo ngetesimondzawo futsi timelane nekugucuka kwesimo selitulu naletinye timo letiyingoti.  1.7. Siyayemukela imiphumela yenkhomfa yeBhodi Yekusikwa Kweminyele (i-MDB) yekucala ngca yeKusikwa Kweminyele kanye neGuculwa Kwetindzawo lebeyibanjwe kusukela mhla tinge-23   24 Inhlaba 2016. Lenkhomfa yabanjwa ngaphansi kwengcikitsi letsi,  Kubuyeketa Sikhatsi Lesendlulile kanye neKuhlela Likusasa  kugcilwe etintfweni letibalulekile letiphatselene nekusikwa kweminyele kanye nekuhlolisisa tinsayeya tinchubo temadolobha lamakhululu letibukene nato kanye nesidzingo sekusika iminyele yemawadi njalo ngeminyaka lesihlanu. Indzima yekucinisekisa bomasipala labachubekela embili ngalokungenamkhawulo kwaba ngulokunakwa kakhulu njengencenye lebaluleke kakhulu yenchubo yekusikwa kweminyele. Emagalelo lavela kulenkhomfa atawuchubeka nekubumba kutfutfuka nekufezekiswa tinchubomgomo tekusikwa kweminyele kanye nekutfutfuka kwetindzawo.2. Tincumo teKhabhinethi letibalulekile2.1. Mayelana nekulungiselela loLukhetfo Lwahulumende Wasekhaya lolutako mhla ti-3 Ingci 2016, IKhabhinethi yatisiwe ngeSimo Sekulungela, mayelana netekuvikeleka nekuphepha.NgeTekusebenta Letihlangene Tavelonkhe kanye neKuma Kwetebumnhloli (i-NATJOINTS), tekusebenta setime ngemumo kanye nesimondzawo lesivikelekile kucinisekisa kutsi bantfu baseNingizimu Afrika bavikelekile kantsi futsi bativa baphephile. Loku kubaluleke kakhulu ekufakeni ligalelo ekusebenteni kahle kakhulu kwalolukhetfo lolutako.Kwengeta i-SAPS, Umkhandlu Wekushushisa Wavelonkhe, Litiko Letebulungiswa Nekutfutfukiswa Kwemtsetfosisekelo kanye neBhodi Yelusito Lwetemtsetfo ingene kuPhrothokholi Yekulawula Timo Lokulinganisiwe  Basekhaya kucinisekisa kulandzelwa kweMtsetfo Wemacala Elukhetfo.2.2. IKhabhinethi yabuye yatiswa ngemalungiselelo lachubekako  eNkhomfa Yesitsatfu Yamhlabuhlangene lemayelana neTindlu kanye neKutfutfukiswa Kwetindzawo Tasemadolobheni lokungenamkhawulo  (iHabitat III) letawubanjwa Sigungu Jikelele saMhlabuhlangene eQuito e-Ecuador kusukela mhla ti-17 kuya kumhla tinge-20 Imphala 2016.IHabitat III ihlose kuvusetela kutinikela kabusha kwemave emahlaba ekulungiseni ludzaba lwetindlu kanye nekutfutfukiswa kwetindzawo tasemadolobheni lokungenamkhawulo kuleminyaka lenge-20 ngekwemukelwa kwesivumelwane sekubuka embili, lesimiselwe ekwenteni. IKhabhinethi iyasesekela Simo Se-Afrika Lesifanako mayelana neHabitat III letawetfulwa kuNgcungcutsela Yebaholi Benhlangano Yebunye Be-Afrika eKigali, ngaKholwane 2016. Loku kwenta sisekelo sekucela nekubonisana kweNingizimu Afrika. Kunekubonisana lokuchubekako lokutawufaka ligalelo kumculu weNingizimu Afrika wemiphumela wekuma kwe-Habitat III.INingizimu Afrika yafaka ligalelelo kumalungiselelo emave emhlaba ngekutsi ingenise Inkhomfa Yengcikitsi ye-Habitat III lemayelana nemikhukhu ngaMabasa  2016 ngaphansi kwalengcikitsi letsi Ingucuko Lehola Embili Kugucuka kweLidolobhakati: Kusuka emikhukhwini kuyiwe etindlini tekuhlalisa bantfu letihlanganisiwe, letiphephile, letimelana netimo kanye naletingenamkhawulo  lowemukela Sifungo SasePretoria njengeligalelo lelisemtsetfweni lelihlelekile lesitawungena kuluhlaka lwekucala lwemculu wemiphumela ye-Habitat III.2.3. Sincumo seNdvuna yeLitiko Letekuhwebelana Netetimboni kkuncunywe Izoni Yetemnotfo Lekhetsekile yeMusina-Makhado eSigodzini saseVhembe eLimpopo, kanye nekuniketa Ilayisensi Yezoni Yetemnotfo Lekhetsekile ku-Ejensi Yekutfutfukisa Temnotfo yavunywa yiKhabhinethi. I-Hoi Mor Consortium itawuhlela, itfutfukise, ilawule ibuye futsi imakethe Emandla AseNingizimu Afrika kanye nePaki Yetimboni Tetinsimbi ekhatsi kwalezoni.Lezoni lekhetsiwe itawukhutsata kutfutfuka kwetimboni kulesigodzi kugcilwe kakhulu ekuzuzeni kutimbiwa, kuchutjwa kwetekulima, emakhemikhali aphethiloli kanye naletinye timboni, letilula njengobe kulindzelwe kuLuhlelo Lwemaphuzu Layimfica.Lezoni Lekhetsekile Yetemnotfotfo isime kulutjalomali lwetigidzigidzi letingetulu kwaletinge-R40 kuTemandla kanye neLicembu Letimboni Tensimbi. Kufezekiswa kwemiklamo leyehlukahlukene kuleminyaka lesihlanu letako ilindzeleke kutsi idale ematfuba emisebenti lengetulu kwale-21 000.Sigodzi saseMusina-Makhado naso siyincenye yeMitlamo Yekutfutfukiswa Kwendzawo yeTrans-Limpopo futsi ime kahle kakhulu mayelana nekuhlanganiswa nekuchumana neMozambique, Zimbabwe kanye neBotswana.2.4. IKhabhinethi ikuvumile kwetfulwa kweMbiko lomayelana neLuhlelo Lwekukhutsata Kukhokhwa Kwemtselo Lwelucwaningo Lwekutfutfukisa (i-R&D) 2014/15 ePhalamende.Hulumende uniketa sikhutsati sekukhokha umtselo i-R&D kute kutsi akhutsate umkhakha lotimele kutsi wente i-R&D eNingizimu Afrika. Lesikhutsati sifaka ekhatsi sephulelo semtselo lesi-150% kulusebentisomali lekuhlangabetwene nalo kumisebenti ye-R&D levunywe yiNdvuna yeTesayensi Nethekhnoloji.  Loku kungahlolwa tinkampani tebukhulu lobehlukene kuyo yonkhe imikhakha yemnotfo.Tinge-876 tinkampani letahlanganyela kulomtamo kusukela ngeLweti 2006 kuya kuNdlovana nga-2015, kwatfola tigidzigidzi leti-R6 kusephulelo semtselo se-R&D. Kulinganiselwa ekutsini tigidzigidzi leti-R33.3 kulusebentisomali lwe-R&D lolwesekelwa kulesikhutsati ngalesikhatsi. Leminye yemiphumela yetinkampani letazuza tifaka ekhatsi: tishicilelwa tesayensi letinge-765; tinchubo tenkhomfa letinge-649; imikhicito leyetfulwa i-1062; tinhlobo temphahla yengcondvo leti-111; kanye netimvume tasekhaya netemave angaphandle letinge-33.2.5. Luhlakamsebenti Lwekubonisana Lwemphahla Yengcondvo (i-IP) lwavunywa yiKhabhinethi. Luhlakamsebenti Lwekubonisana Lwe-IP luhlose kuchuba loko lokutawuba kukhulumisana lokuchubekako nalabasebentisana nahulumende kanye nemmango ngebukhulu bawo ekwakhiweni kweNchubomgomo ye-IP yeNingizimu Afrika. Umgomo lobalulekile kucinisa inchubo yekukhulumisana nakwentiwa inchubomgomo ye-IP yeNingizimu Afrika kucinisekisa kutsi imela kabanti hulumende kanye netinhlangotsi talabatsintsekako labatsintsekile emmangweni lobanti.Hulumende utawucinisekisa kutsi inchubomgomo ye-IP ihlonipha emalungelo emphahla njengobe avikeleke kuMtsetfosisekelo futsi icinisekisa kusimama lokufanele nalokufunwa ngummango ibuye futsi iphendvule kulokusha lokwehlukile kweNingizimu Afrika kanye nekwehlukahluka nemdlandla wekutfutfukisa.2.6. IKhabhinethi yatiswa ngemiphumela yemhlangano loseZingeni Lelisetulu weKuhlangana Kwesigungu Jikelele yeNgcungcutsela Yemhlaba yeMmango Welwatiso lebeyibanjwe kusuka mhla ti-15 kuya kumhla ti-16 Ingongoni 2015.INingizimu Afrika yahola lenchubo egameni le G77+China, kantsi futsi nemiphumela lekwafinyelelwa kuyo beyihambisana nekuma kweNingizimu Afrika. Litiko Letakhiwonchanti Tetekuchumanisa Netinsita Teliposi titawenta i-ajenda yeLwatiso kanye Netebucwepheshe Betekuchumana yeNingizimu Afrika ngesikhatsi lesifanele.2.7. IKhabhinethi ivume Lisu Lekwenta Kancono Umyalelo Webuphoyisa weTemisebenti Yeluphiko Lwemaphoyisa YaseNingizimu Afrika. Loku kucinisa tinhlelo tahulumende kanye nemitamo lekuhloswe ngayo kugcina kuthula kanye nekuzitsa kulelive. Loku kunelifutse kubatjalimali bemave angaphandle kubuye futsi kufake ligalelo ekufezekisweni kwe-NDP. Umyalelo wemmango kanye nemtsetfo wemtsetfosisekelo sekucinisekisa kutsi bonkhe bantfu baseNingizimu Afrika baphelile kantsi futsi bativela baphephile.3. Imikhosi letako3.1. IKhabhinethi imema bonkhe bantfu baseNingizimu Afrika kanye nayo yonkhe imikhakha kutsi ihlanganyele ekubalweni kwemalanga lasasele kutsi kufike  Inkhomfa Yemhlaba Yengculazi ye-21  ngaphansi kwalengcikitsi letsi Finyelela Emalungelo Ekulingana Khona Manje , kusukela mhla ti-18 kuya kumhla tinge-22 Kholwane 2016, e-Albert Luthuli International Convention Centre eDurban.Njengencenye yekukhula kwetinyatselo leticondze kuNgculazi 2016 kanye nekugcogca yonkhe imikhakha, Lisekelamengameli Cyril Ramaphosa, njengaSihlalo weMkhandlu Wengculazi WeNingizimu Afrika, utawuhola lokubalwa kwemalanga lasihlanu lasasele e-Union Buildings mhla ti-13 Kholwane 2016. #5Days kutsi kube #AIDS2016 sekwentiwe kuciniseksa inkhundla yekuchumana. Kwengeta  #1Day kube i-#AIDS2016 kutawusetjentiswa kusukela mhla ti-17 Kholwane 2016 lokutawube kwenta lilanga linye lelisele.Takhamuti tikhutsatwa kutsi tigcoke tembatfo letibovu, letimhlophe nobe letimnyama, tinhlangano tikhombisa tintfo letifundzisako kanye nemakhondomu etindzaweni letibalulekile, bese kutsi tindzawo tekuthandaza tibambe imikhuleko lekhetsekile tiphindze futsi tikhanyise emakhandlela esikhumbuto. Kukhutsatwa kwayo yonkhe imikhakha kubalulekile lapho kusondzelwa kuNgculazi 2016. Imininingwane yaloku kanye nalokunye lokutawentiwa kutfolakala ku: www.gov.za3.2. Lilanga Lemhlaba LaNelson Mandela mhla ti-18 Kholwane lusikhumbuto semsebenti wetfu wekwenta kancono timphilo talabo labanenhlanhla lencane kunatsi. ""Kute siphetfo ekwenteni kancono. Sifanele kutsi sikwente sikuphindzaphindze."" Sikhutsata bonkhe bantfu baseNingizimu Afrika kutsi basebentise emaminitsi lange-67 esikhatsi sabo ekwenteni imisebenti lengazuzisi bona ngobe sikanye emtameni wekubambisana singawuntjintja umhlaba.Kulomnyaka kutawube kugcilwe kutemfundvo kanye nelitheresi, kuciniseka ngekudla, indzawo yekuhlala kanye nesimondzawo. IKhabhinethi imema bonkhe bantfu baseNingizimu Afrika baDlale Indzima Yabo ngekutsi basite bente bacale tingadze tekudla, bafundzele bantfwana, bapende tikolwa babuye futsi bafake ligalelo ekutfutfukisweni kwemimango.  3.3. Kulomnyaka iNingizimu Afrika igubha umkhosi wekukhumbula Umshuco waBomake we-60, ngaphasi kwalengcikitsi:  Bomake bahlangene ekuchubeleni i-Ningizimu Afrika Embili  kucinisekisa kabusha kutinikela kwaHulumende kuphokophelela kuba nemmango lokhululekile kuto tonkhe tinhlobo telubandlululo kanye neKuchubela iNingizimu Afrika ngekucaphelisa ngendzima lebalulekile ledlalwa bomake ekutfutfukiseni umnotfo netenhlalo talelive. Kuhlonyiswa kwabomake kuyincenye lebaluleke kakhulu kulubumbano lwemmango kanye nekwakha sive.Lokugujwa kwemkhosi we-60 wekukhumbula Lilanga LaBomake Lavelonkhe mhla ti-9 Ingci, 2016 lutawugcamisa umlandvo wemzabalazo wabomake, ngekucoca  ngeMlandvo Wakhe . Kutawugcanyiswa ligalelo lelafakwa bomake ngesikhatsi semzabalazo wekulwa nekucindzetelwa kanye nelubandlululo kanye naloko lokuzuzwe bomake kumbuso wentsandvo yelinyenti. Hulumende utawenta luhlelo lwekufundza ngetindlela letinyenti letehlukene tekuchumana, tinhlangano temmango kanye nemkhakha lotimele lutawentiwa ngemisebenti leyakhelako kuto tonkhe tifundza kucondvwe kuLilanga Labomake mhla ti-9 Ingci.  Umkhosi lomkhulu weLilanga Labomake utawugujelwa e-Union Buildings ePitoli. Lelilanga litawucala ngekumasha kusukwe eSiteshini eBosman kuyiwe eLilian Ngoyi Square lapho khono Mengameli Jacob Zuma utawubese uvula Sikhumbuto Sabomake Lesiphilako. Letinchubo letihlelekile titawendvulelwa ngumshuco wabomake labavela kutincenye telidolobha letehlukahlukene kuyiwe e-Union Buildings.3.4 Indvuna yeLitiko  Letakhiwonchanti Tetekuchumanisa Netinsita Teliposi Dkt. Siyabonga Cwele utawuhola litsimba laseNingizimu Afrika liye kuNkomfa ye-Pan African Postal Union (PAPU)ye-Plenipotentiary lehlelwe kuba mhla tinge-22-23 Kholwane eYaound , Cameroon. Lenkhomfa ihlose kuphetsa kuma kwe-Afrika ngembi kwe-Universal Postal Union (UPU) Congress, lehlelwe kuba mhla ti-19 Inyoni- 7 Imphala e-Istanbul, Turkey.IKhabhinethi iyivumile injongo yeNingizimu Afrika yekutsi lelive limele kuphindze likhetfwe futsi kutsi  libe kumtimba loweNgamele ku-UPU, ngekuhambisana nemigomo yenchubomgomo yemave angaphandle ekuntjintja kwenganyelwa kwetikhungo temave emhlaba kanye nekuhola i-ajenda yekutfutfukisa. I-PAPU kanye ne-UPU kugcile ekwenteni kancono kuhlangana nekusebentisa letinye tinchubo emkhatsini wetisebenti temaposi kanye nalabanye labatsintsekako lababalulekile kute kutsi kuciniswe tinsita temaposi mhlaba wonkhe kute kucinisekiswe kutsi kuncishiwa lomkhatsi wedijithali bese kwentiwa kutsi kube nekufinyelela tinsita tekuchumana kanye netetimali.4. Tincumo teKhabhinethi letibalulekile kusimondzawo4.1. Bantfu baseNingizimu Afrika babone ngentfokoto kutsi Mengameli Jacob Zuma wamemetela kutsi mhla ti-3 Ingci 2016 kutsi abe liholide lesive kute kutsi bonkhe bavoti labafanele kanye nebavoti lababhalisiwe kutsi bakwati kuvota ngekukhululeka ngalelo langa.  Nanobe nje i-IEC itawusebentela kucinisekisa kutsi lukhetfo lukhululekile futsi aluvunihlangotsi, kusibopho lesibalulekile sabo bonkhe labatsintsekako kufaka ekhatsi imimango kanye nemacembu etepolitiki. IKhabhinethi itsandza kucela bonkhe bantfu baseNingizimu Afrika kutsi bacinisekise kutsi kuthula kanye nekungakhatsateki, ngesikhatsi selukhetfo lwahulumende wasekhaya lwanga-2016 nangemuva kwalo. Ema-ejensi lacinisekisa umtsetfo angeke atibeketelele tento letiphatamisako letihlose kutsatsela bavoti lilungelo labo lekuvota.  Sikhutsata bonkhe bavoti lababhalisile labangeke bakwati kuvota mhla ti-3 Ingci kutsi bafake sicelo ku-IEC sekuvota lesikhetsekile.4.2. Bonkhe bantfu baseNingizimu Afrika bakhutsatwa kutsi bahlanganyele enchubeni yekwenyula yeMiklomelo Yema-oda Yavelonkhe yanga-2017. Ema-oda Avelonkhe yemiklomelo lesezingeni lelisetulu live, ngekusebentisa Mengameli, kutsi ayetfwese takhamiti talo kanye nebantfu bakulamanye emave labavelele.Emalunga emmango amenywa kutsi enyule bantfu labakholelwa ekutsini kuyabafanela kutfola kuhlonishwa live lokusezingeni lelisetulu. Emalunga emmango afanele kutsi afake sikhutsato lesifishane semuntfu lamenyulako futsi emafomu ekwenyula umuntfu ayatfolakala kuwebhusayithi yeLihhovisi laMengameli.4.3. Sikwemukele lokutfoliwe kweMbiko Wesimo Semadolobhakati AseNingizimu Afrika (SOCR) wanga-2016 lowakhululwa mhla ti-22 Inhlaba 2016 yiNethiwekhi Yemadolobhakati AseNingizimu Afrika. Le-SOCR yetfula tinhlangotsi teminyaka lesihlanu tekusebenta kanye nesimo semadolobhakati alelive lamakhulu kunalamanye  bese ibeka I-ajenda yekutfutfukisa lekhuluma ngemibiko lebalulekile mayelana nekuhlela, kututfukisa kanye nekulawula lamadolobhakati kute kube situkulwane letilandzelako sebaholi bemadolobha. Lombiko uphakamisa tinyatselo tekwenta emadolobhakati etfu kutsi abe ncono, afake ekhatsi kakhulu kanye netindzawo letikhicitako talabo labahlala kuto.4.4. Tingenelelo tahulumende seticalile titsela titselo kantsi futsi nabomasipala labesekelwa nguletingenelelo njengeKubuyela Emuva Esisekelweni kuphendvula kahle futsi kukhombisa timphawu tekuba ncono.  Kuyinchubekela embili leyentiwe ekubhidliteni tindzawo letahlelwa lubandlululo futsi kwenta kancono kwetfulwa kwetinsita. Kwendlula konkhe lokunye kuzuza lokuntjintje tindzawo tetfu taba tindzawo tentsandvo yelinyenti lapho khona tonkhe takhamiti tikhululekile kutsi tingatsintsana. Loku kuvakalisa Umbiko Wemcwaningimabhuku Jikelele mayelana neTimali taMasipala letakhombisa buncono lobukhulu kuMiphumela Yekucwaningwa Kwemabhuku kulemimyaka lesihlanu leyendlulile kusukela nga-2010/11 kuya ku-2014/15. Umbiko waMasipala weLubalo Lwetimali wanga-2015 losandza kukhishwa beteLubalobalo baseNingizimu Afrika ngulenye inkhomba yekutsi hulumende uyakhona kunika bantfu tinsita letisezingeni lelifanele Ngekuya kweluklayo Lwemmango lweteLubalobalo lwaseNingizimu Afrika, kukhula kwelinani lebantfu balelive kuncono kunekwaphambilini.4.5. IKhabhinethi iphindze yakucinisekisa kwesekela kwayo inkhululeko yebetindzaba, kukhululeka kwekutetfula kanye nelilungelo lanobe ngubani lomunye umuntfu lekufinyelela lwati eNingizimu Afrika. Lamalungelo, avikeleke kahle kakhulu kuMtsetfosisekelo, atawuhlala njalo agcinwa futsi avikelwa nguwonkhe wonkhe.Indzima ye-SABC njengemsakati iyachubeka nekubaluleka kute kutfutfuke umbuso wentsandvo yelinyenti yetfu lesatfutfuka. Letingcoco letikhona kwamanje mayelana nesincumo sekuhlela se-SABC sekungakhombisi imifanekiso yebudlova nekumoshwa kwemphahla tifanele kutsi tentiwe ngendlela leyakhako letawucinisa intsandvo yelinyenti yetfu.IKhabhinethi iyachubeka nekutetsemba kutsi lomsakati wemmango utawuchubeka nekusebentela timfuno tabo bonkhe bantfu baseNingizimu Afrika.4.6. INingizimu Afrika yente kancono ngetindzawo leti- 14 Kunkhomba Yekusebenta Kwetinhlelo teLibhange Lemhlaba 2016  isitjela kutsi iNingizimu Afrika yibhizinisi levulekile ngalokucinisekile. INingizimu Afrika ime kunombolo ye-20 yemave la-160 lahlolwe luklayo, isuke ku-34 nga-2014. Kuhamba kalula kwemphahla kanye netinsita kufaka ligalelo ngalokunemandla ekuncintisaneni kwalelive, ikakhulu njengendzawo yelutjalomali.4.7 IKhabhinethi itfole umbiko kute tiNdvuna teLitiko Letimbiwa, Letetisebenti kanye neLetimali ngekulandzela kukhulumisana kwabo lokwakhako nalabatsintsekako embonini yetekubhanga. Imiphumela yalombiko itawatiswa ngesikhatsi lesifanele.4.8 IKhabhinethi iyawemukela Umbiko Weluklayo Lwemmango wa-2016 lowentiwe Lihhovisi Lelubalobalo lwaseNingizimu Afrika lokhombisa inchubekelembili lesiyentile sisive etindzaweni letibalulekile tekwetfula tinsita, ikakhulu eminyakeni yekuphila lekulindzeleke kutsi iphilwe bantfu betfu.Telubalobalo tiluthulusi lelibalulekile lekutsatselwe kulo kuhlela kwahulumende ikakhulu lulawulo lolusha nalolutako lwahulumende wasekhaya lolutawulandzela lukhetfo lwamhla ti-3 Ingci.  Hulumende utawungenelela kute acatulule tinsayeya letigcanyisiwe kulombiko ngekusebentisa Umbononchanti Weluhlelo Lwekutfutfukisa Lavelonkhe 2030, lokuluhlelo lwebantfu lolwentiwe bantfu.4.9 IKhabhinethi ihalalisela naba bantfu labalandzelako:Nkosinathi Maphumulo, lowatiwa kakhulu ngekutsi nguBlack Coffee, ngekuba ngumuntfu waseNingizimu Afrika wekucala kuwina iBlack Entertainment Television (BET) Best International Act lehlonishwa kakhulu: Umklomelo We-Afrika.Bafana Bafana ngekuwina i-2016 Edition yeNdzebe ye-COSAFA. Licembu lebelibunjwe kakhulu badlali labangaphasi kweminyaka lenge-23 bangumhlahlo lokahle kakhulu wemphumelelo yelikusasa enkhundleni yavelonkhe.Emabhokobhoko ngekuncoba i-Ireland kusivivinyo sesitsatfu sekuwina loluchungechunge.Labawine Imiklomelo Yenkhundla Yetesayensi neTekhnoloji lokumiklomelo lebaluleke kakhulu kutesayensi, bunjinela, ithekhnoloji kanye nekwenta lokusha (i-SETI) eNingizimu Afrika. Lemiklomelo ihlonipha ligalelo lelivelele ku-SETI ngekukhutsata nekuklomelisa kusebenta ngalokusezingeni lelisetulu kakhulu.Lidolobhakati laseTshwane lelitfole kubongwa ngemave emhlaba kuMiklomelo yeLilanga le-Wi-Fi yeKuba Lidolobhakati Leliphuma embili Ekucambeni nobe Luhlelo LwaHulumende lwekuvala Ligebe Ledijithali. Lemiklomelo beyiniketwa eWireless Global Congress e-United Kingdom. IWi-Fi Yamahhala yaseTshwane (leyatiwa ngekutsi yiTshWi-Fi) yaletsa takhamuti letitigidzigidzi le-1.8 kuleliDolobhakati- ekwetfulweni lokukhulu kwe Wi-Fi Yamahhala kulelivekati lase-Afrika. Kucala kusetjentiswa kwaba ngumphumela wekubambisana neMklamo Isizwe.4.10 IKhabhinethi yendlulisa emavi ekudvudvuta kulaba labalandzelako:Emave lasandza kuhlaselwa bophumasilwe, kufaka ekhatsi iSomalia, Turkey, Bangladesh kanye ne-Iraq. INingizimu Afrika ihambisana nemmango wemave emhlaba ekugcekeni lonkhe luhlobo lwekuphoca ngenkhani.  Mayelana nekushona kwembhali lohlonishwa kakhulu wetemfundvo lephakeme, umbhali kanye nemholi wemcabango, Phrofesa Adam Small.Emndenini nakubangani beMphatsiswatiko Joy Matshoge weTekulima waseLimpopo loshone engotini yemoto eMokopane, eLimpopo.Kumndeni wasomabhizinisi lozuzile Don Mkhwanazi lowadlala indzima lebalulekile ekuhlomiseni bantfu labamanyama ngemakhono kanye nekubhebhetsela luntjintjo lwetemnotfo kulelive. Bekungumsunguli weNkhundla Yekulawula Kwalabamnyama.5. Kubekwa etikhundleniBonkhe lababekwe etikhundleni ticu tabo titawucinisekiswa baphindze bahlolwe mayelana netekuphepha.5.1. Libhodi Letekweluleka leLihhovisi Lekulawula Imphahla Yekwengcondvo sikhatsi lesingaba iminyaka lemine:a) Mk.Morne Barradas;b) Dkt. Antonel Olckers;c) Mnu. Mkhetwa Alvin Maluleke;d) Dkt. Carol Bernice Nonkwelo;e) Phrof. Deresh Ramjugernath;f) Mk. Mary Tumelo Mashabela (uyaphindvwa kukhetfwa);g) Mnu. Duncan Raftesath (uyaphindvwa kukhetfwa);h) Mnu. McLean Sibanda (uyaphindvwa kukhetfwa futsi unguSihlalo); kanyei) neMnu. Vishen Pillay.5.2. Sikhungo Savelonkhe Sekulahlwa Kwenkhukhuma Lekhicita Luhlobo Lwemandla Layingoti:a) Kwesekelwa kwa-Dkt. Wolsey Otto Barnard,  lovela kuLitiko Letemandla, njengeLibambela leMphatsi Lomkhulu , sikhatsi lesiminyaka lemitsatfu (3).5.3. Ibhodi yeBacondzisi yebeSilawulimandla Savelonkhe saseNingizimu Afrika:a) Mnu. Yusuf Adam5.4. Emalunga eBhodi ye-Ejensi Yetindzaba Tetakhiwo sikhatsi lesiminyaka lemitsatfu:a) Eugenia Xoliswa Kula-Ameyaw Gyarko;b) Nkosinathi Biko;c) Amanda Zolisa Cuba;d) Jill Corfield;e) Johannes (Jan) Frederick Davel;f) Thandiwe Sylvia January-McLean;g) Manare Jeoffrey Legodi;h) Phumzile Peterson Makhosana;i) Umf. David Gauta Mogomane;j) Viloshnee Naidoo;k) Yusuf Patel;l) Mmatlou Hellen Phaleng-Podile;m) Thembeka Semane;n) Frans Johannes Van der Westhuizen; kanyeo) na-Christoffel Willem Weilbach;Imibuto ingacondziswa ku:Mnu. Donald LiphokoTinombolo tekutsintsana: 082 901 0766"
Sitatimende Se-Lekgotla LeKhabhinethi langeNgci 2016,22 Aug 2016,https://www.gov.za/speeches/statement-cabinet-lekgotla-august-2016-22-aug-2016-0000,https://www.gov.za/ss/speeches/statement-cabinet-lekgotla-august-2016-22-aug-2016-0000,"IKhabhinethi ibambe Lekgotla layo kusuka mhla ti-16 kwaya kumhla ti-19 Ingci 2016 eSefako Makgatho Presidential Guesthouse ePitoli.NgeNgci 2016 i-Lekgotla leKhabhinethi lebeyihlanganisa libanga lelisemkhatsini lethemu yaHulumende Lowatsatsa Lulawulo nga-2014.I-Lekgotla leKhabhinethi ihalalisele bantfu baseNingizimu Afrika ngekubamba Lukhetfo Lwahulumende Wasekhaya lolunekuthula, lolukhululekile nalolungavunihlangotsi lolube mhla ti-(3) Ingci 2016.I-Lekgotla yenteke engcikitsini yesimo semnotfo lesichubekako lesingekho ezingeni lelihle kakhulu lesitsikametwa tintfo letinyenti tangekhatsi netangephandle, kanye nekwesatjiswa kwesilinganisosikweleti setfu lesibaluleke kakhulu lokungumahlalakhona.  I-Lekgotla yente litfuba lekutsi iKhabhinethi ibuyekete kufezekiswa kweluhlelo lwaHulumende lwekusebenta yabuye futsi yaniketa tifundvo letibaluleke kakhulu tekufezekisa ngelizinga lelincane kepha lelibaluleke kakhulu lweLuhlelo Lwekutfutfukisa Lwavelonkhe, lolusisekelo seLuhlaka Lwendlelalisu Lwethemu Lesemkhatsini lwanga-2014-2019.Kutsetfwe tincumo leticinile tetinhlelo letentekako letitawubeka ezingeni lelisetulu Luhlaka Lwendlelalisu Lwethemu Lesemkhatsini  lwanga-2014-2019 kanye neLuhlelo Lwemaphuzu Layimfica. Letinhlelo tidzinga kutsi yonkhe imikhakha, kufaka ekhatsi hulumende, tinhlangano temmango, emabhizinisi kanye netinhlangano tetisebenti, kutsi kukhwicwe emasokisi futsi kubanjiswane kute kucinisekiswe kutsi sisonkhe sibeka iNingizimu Afrika esimeni sekutfutfuka kwetenhlalo lokungenamkhawulo kanye nasemzileni wekutfutfuka kwemnotfo.Sekuhlelwe kwabuye futsi kwemiswa ngemumo emasu ekujulisa kufezekisa kulomnyakatimali lolandzelako, lokuphindze futsi kwente hulumende kutsi akwati kwenta Luhlakamsebenti Lwekusebentisa Imali Lwethemu Lesemkhatsini (i-MTEF) kutsi luhambisane neLuhlelo Lwemaphuzu Layimfica.I-Lekgotla leKhabhinethi igcile kumikhakha lebalulekile lesitfupha:1. Wekucala, kukhulunywe ngeluhlatiyomnotfobanti lwasekhaya nelwemave angaphandle ngekwenta tiphakamiso letichubekako tekuhlanganisa malingena kanye nemnotfo kulomnyakatimali lotako kanye naleminye lelandzelako. Loku kwente IKhabhinethi kutsi ikwati kubona kukhula kwemnotfo wayo kanye netincumo tamalingena ngekhatsi kwengcikitsi yemnotfo wemave emhlaba.1.1. Kuvuka kwemnotfo wemave emhlaba kusalindzeleke kutsi kube nemandla kepha ngekwelizinga lelincane kunalelo belilinganiselwe phambilini, njengobe kuphuma kwe-Britain kwiNhlangano yeMave ase-Europe (i-EU)   i-Brexit - kunemtselela lomubi ekukhuleni kwemnotfo wemave emhlaba. Emave- e-Afrika laseningizimu ye-Sahara akhombisa timo letiyinsayeya temnotfobanti lapho iminotfo yayo lemikhulu itilungisa kute ihambisane nelizinga leliphasi lekukhicitwa kwemkhicito.1.2. Letinye tingoti letikhona tifaka ekhatsi kuba sengotini kwenchubo yekubhanga yemave ase-Europe; kusimama kwetemnotfo temave lasafufusa; kute lutinto lwetepolitiki etifundzeni letehlukahlukene temhlaba, tingoti telitulu netemphilo1.3. Luhlakamsebenti lwethemu lesemkhatsini lugcina kuzuza kwemmango kuchubekela embili ngalokungenamkhawulo kusimo semnotfo lobutsakatsaka. Hulumende uyachubeka nekutinikela ekuhlangabetaneni nemigomo yakhe yamalingena yethemu lesemkhatsini futsi loko utakutsatsela tinyatselo letengetiwe ngekuya kwesidzingo sesimo.1.4. Kutinikela kwembuso kwesikhatsi lesitako kutawuya ngekulungiswa lokumiselwe kubuholi lobunemandla lobuphumelelako, kanye nekuhlanganyela kwemkhakha lotimele.2. Wesibili, i-Lekgotla leKhabhinethi liphindze labuyeketa kufezekiswa kweLuhlelo Lwemaphuzu Layimfica kutsi akhulise umnotfo weNingizimu Afrika lokwamenyetelwa nguMengameli Jacob Zuma eNkhulumeni yakhe Yebunjalo Belive yangeNdlovana 2015.2.1. Bekugcilwe etinhlelweni letibalulekile kanye nemiklamo letawujulisa kufezekiswa kweLuhlelo Lwemaphuzu Layimfica kulomnyakatimali lolandzelako. Loku kuholele ekwemukelweni kwemiklamo lebalulekile lenemtselela lomkhulu yalomnyakatimali  lolandzelako nekwendlula lapho lohlose kuba nemtselela lomuhle emnotfweni ngekutsi kuvulwe tigwadluli letibalulekile.2.2. IKhabhinethi itsetse tincumo letibalulekile kute kutsi itfole kufezekiswa lokunemtselela lomkhulu kweLuhlelo Lwekusebenta Lwenchubomgomo Yetimboni (i-IPAP) kufaka ekhatsi:Kutsi Litiko Letemabhizinisi Ahulumende kanye neMgcinimafa Wavelonkhe kutawuhlanganisa kutsengwa kwetitimela kube kusikhungo sinye (iTransnet) kute kutsi kucinisekiswe kwenela kanye nekuhambisana nenchubomgomo yekutsengwa kwetimpahla talapha ekhaya.Kuphetsa kubukwa kwetinikamdlandla tebhizinisi kucinisa timo kanye nekutfola tinsita letilingene imali lekhokhwako kute kwentiwe kancono kutfutfuka lokungukhukhulelangoco.Tibalobalo letimayelana nekuhweba letentiwe Libhangesilulu leNingizimu Afrika, Umgcinimafa Wavelonkhe, i-SARS kanye neLihhovisi Lelubalobalo laseNingizimu Afrika (i-Stats SA) kutawubona kubuye futsi kubambe kuphuma nekungena kwemali lokungekho emtsetfweni.Kungenisa tichibelo temtsetfo kute kufezekiswe inchubomgomo yekubekwa eceleni kwe-30% (Umtsetfosivivinyo Wekutsenga lomusha lowentiwe nguMgcinimafa Wavelonkhe) ngeNdlovulenkhulu 2017 kanye nekukhulula emandla emabhizinisi lamancane, lasemkhatsini kanye nalamancane kakhulu (ema-SMME), emabhizinisi elubanjiswano kanye nemabhizinisi asemalokishini nasemaphandleni.Kufezekisa Imitsetfosimiso Yekutsenga Lenconotwako lemisha ekupheleni kweNgci njengesinyatselo sesikhashana salokungenelela lokunemandla.2.3. Hulumende utawuchubeka nekugcila emikhakheni lecasha abantfu labanyenti, kufaka ekhatsi sidzingo setindlelanchubo letinyenti letehlukahlukene tekwesekela lifutse lelikhulu emisebentini, njengekusebentisa tinhlelo tetfu tetinikamdlandla, emkhatsini walokunye: tembatfo, emayadi, tikhumba kanye nekwengetwa kwemanani eticatfulweni; kuchutjwa kwetilimo kanye netinsita tekuchuba emabhizinisi.2.4. Kungenelela ngemphumelelo kweMnotfo Waselwandle kutawucinisa futsi kukhulise imiklamo kute kutsi kukhuliswe tekuvakasha taselugwini naselwandle kute kutsi kwakheke imisebenti lebonakalako.2.5. Kute kusonjululwe insayeya yemandla kulelive, Litiko Letemandla litawuphetsa Luhlelo Lwemandla Loluhlanganisile kanye neLuhlelo Lwemcebo Loluhlanganisile Lwagezi ekupheleni kwa-2016 kwenta kutsi kube nekuciniseka ngentsengo yagezi kanye nelutjalomali ekuphehlweni kwawo.2.6. Likomidi Letindvuna teLutjalomali, Sihlalo walo lekunguMengameli Jacob Zuma utawuhlanganisa imiklamo yelutjalomali lenge-40 kuye wonkhe hulumende. Lemiklamo lenge-40 ifaka ekhatsi kukhicitwa kwetilimo kanye nemapaki ekulima, emandla nesakhiwonchanti, kukhicita kanye nemiklamo yetinsita. Lemiklamo lena yakhetfwa ngenca yekutsi inelifutse lelikhulu letemnotfo lelichumene neLuhlelo Lwemaphuzu Layimfica; itawucala kwentiwa kuleminyaka lemibili letako; futsi itawukwati kuphehla lutjalomali loluchubekako kanye netinzuzo temmango.2.7. Litiko Letekuhwebelana Netetimboni litawuphetsa lisukuhlela lekusabalalisa tebucwepheshe letentiwe kuleli ekupheleni kwa-2016. Ngetulu kwaloko, Litiko Letesayensi Netheknoloji kanye neMgcinimafa Wavelonkhe batawutfola timali letengetiwe tekuchubela embili ngalokungenamkhawulo kanye nekukhulisa Sikhwama Salokusha Semkhakha ngekusebentisa Sikhwama Sekwelekelela Kuncintisana Kwemnotfo.2.8. Kuyachutjekwa nekubeka konga emanti embili kanye nekunciphisa kulahleka kwemanti. NgeNyoni 2016, kutawupetfwa tivumelwano nabomasipala labalahlekelwa ngemanti kakhulu, kuchutjwe ludzaba lekufaka lokutawumelela  titfunywa, nendlela yekusita ngetimali lecacile nayo ifanele kutsi iphetfwe.2.9. Mayelana nekusheshisa kufezekiswa kweLisu Lekuchumanisa laseNingizimu Afrika kuchumanisa tikolwa, tikhungo tetemphilo kanye nemahhovisi ahulumende, kutawuphetfwa kubuye kuvunywe Inchubomgomo Yethekhinoloji Yelwati Lwetekuchumana (i-ICT). Kutawusungulwa Licembu Lelikhetsekile Le-inthanethi Lesheshako kute kusheshiswe kufezekiswa Inchubomgomo ye-ICT.3. Wesitsatfu, Ikomidi Lebaphatsi (i-MANCO) Lekhomishini YaMengameli Yekucondziswa Kwesakhiwonchanti (i-PICC) yetfule ku-Lekgotla umbiko losezingeni lelisetulu lomayelana nekufezekiswa kweluhlelo lwekutfutfukisa sakhiwonchanti lwavelonkhe kanye netinhlelo tekufezekisa sakhiwonchanti lesicinile kulomnyakatimali lolandzelako kanye naleminye lelandzelako. Umsebenti wale-PICC uhambisana kakhulu neLuhlelo Lwemaphuzu Layimfica.4. Wesine, kwetfulwa umbiko lofinyetiwe lomayelana nenchubekelembili yekufezekiswa Kweluhlaka Lwendlelaliso Lwethemu Lesemkhatsini (i-MTSF) lwanga-2014-2019, lebeyigcile ekubuyeketweni kwetintfo letibalulekile te-MTSF 2014-2019 kute kutsi kwentiwe ncono kufezekiswa emnyakenitimali lolandzelako.4.1. Ngesikhatsi kusabongwa umsebenti lesewentiwe kute kube ngumanje kuloLuhlelo Lwemaphuzu Layimfica, kwaphindze futsi kwemukelwa kutsi kufezekiswa lokusheshako kuyadzingeka kute kutsi kwentiwe kukhula kwemnotfo kutsi kube ncono.4.2. Kutawentiwa luhlelo lwekusebenta lolutawucinisekisa kusetjentiswa kwemali lokukhulu kusakhiwonchanti samasipala nekugcinwa sisesimeni lesifanele kanye nekucinisa kulawulwa kwemphahla yemali ngendlela lefanele kutawubuye futsi kufezekiswe  kukhulisa sikhatsi sekubakhona kanye nelizinga lelihle lesakhiwonchanti setfu.4.3. IKhabhinethi incume kucalisa inchubo yavelonkhe yekukhulumisana kuboniswane ngeSivumelwane Sekusebesentisana lesisemkhatsini wetisebenti, emabhizinisi kanye nahulumende kuphehlwe kukhula kwemnotfo kubuye futsi kuncishiswe lizinga lekulahleka kwemisebenti.5. Wesihlanu, lokungetulu kunako konkhe kuhlambisana kwe-MTEF neLuhlelo Lwemaphuzu Layimfica, Umgcinimafa Wavelonkhe kanye neLitiko Lekuhlela,  Nekulinganisa Kusebenta Kwahulumende letfule tincomo talo mayelana nemsebenti lowentiwe emnyakeni lowendlulile kute kutsi umcombelelo wavelonkhe uhambisane neLuhlelo Lwemaphuzu Layimfica kanye neLuhlaka Lwendlelalisu Lwethemu Lesemkhatsini (i-MTSF) lwanga-2014-2019.5.1. Hulumende sewukhombe isethi yetintfo temcombelelo letifanele kutsi tibekwe embili nga-2017/18 letigcila ekugcineni kusetjentiswa kwemali yesakhiwonchanti, kucinisa kwesekelwa kwemakhono kanye nekugcina emazinga mbamba ekusebentisa imali kulabaphuyile.5.2. Umsebenti wekubona emakhono nekonga kulelibanga lemnyaka lelisele le-MTEF utawuchubeka.6. Wesitfupha, i-Lekgotla yabuyeketa inchubekelembili leseyentiwe kanye netinyatselo letilandzelako ekulungisweni kwetinkampani tembuso (ema-SOC) kusukela kwahlangana  i-Lekgotla leKhabhinethi ngeNdlovana nga-2015. Loku kungekuya kwendzima lebalulekile ledlalwe ngema-SOC ekuntjintjeni kwemnotfo lokunemandla lokukhulunywe ngako eluhlelweni lwaHulumende Lowatsatsa Lulawulo nga-2014.6.1. Kufezekiswa kweluhlelo lwekuzitsisa kuchubeke ngemazinga lahlukahlukene. Kuciniswa kwebuholi kute kutsi kuncishiswe sikhatsi sekwetfula imiphumela kusachubeka nekuba ngulokubalulekile.6.2. I-Eskom izitsiswe kabanti lapho khona kusebenta kwayo kanye nekwetimali sekuncono.6.3. Likomidi LetiNdvuna litawuchubeka lengamele tingenelelo letitsite talamanye ema-SOC  lali-(13).6.4. I-Lekgotla ibeke embili kuphetfwa  kweModeli Yekutsengisa Amasheya, lokutawutsatselwa kulo lwatiso lweluhlakamsebenti lwemtsetfo wekulungiswa kwema-SOC ngaLweti 2016.6.5. Kutawuphindze futsi kucale umsebenti wekusungula Umkhandlu WaMengameli Lotawuchumanisa Ema-SOC lokutawenta tintfo letifanele tinakwe nguMengameli Zuma ekutsatseni tincumo letibalulekile kanye netingenelelo kwakha ema-SOC ladlala indzima yekuletsa tingucuko kumbuso lotfutfukako lonelikhono.Tincumo netinhlelo teLekgotla leKhabhinethi titawesekela ticinise kufezekiswa kweluhlelo lwahulumende lwekusebenta tibuye futsi tinikete umdlandla nekutetsemba kutsi iNingizimu Afrika isemzileni wekutfutfuka kwenhlalo lokuchubekela embili ngalokungenamkhawulo kanye newekukhula kwemnotfo.7. Umngcwabo Lokhetsekile Lochutjwa Ngumbuso7.1. IKhabhinethi iyadzabuka ngekwendlula emhlabeni kwalobekadze ayiNdvuna yeTemidlalo Nekukhibika eNingizimu Afrika phambilini, Umfundzisi Arnold Makhenkesi Stofile. Njengesishoshovu setepolitiki lesisigayigayi, bekahlanganyela kuyo yonkhe imikhakha yahulumende, kutinhlangano letehlukene tetifundza, tavelonkhe kanye netemave emhlaba.7.2. Mengameli Jacob Zuma umemetele kutsi Umfundzisi Stofile utawubekwa endlini yakhe yekugcina ngekweLisiko leMngcwabo Lokhetsekile Lochutjwa nguMbuso ngekwemibandzela yeMkhakha we-2 weMingcwabo Lekhetsekile Lechutjwa nguMbuso Wavelonkhe kanye neNchubomgomo Yemingcwabo Lekhetsikile Lechutjwa nguMbuso Wesifundza. Lapho sikhumbula lomholi lomkhulu welive letfu, inkonzo yekumkhumbula lesemtsetfweni yeMfundzisi Stofile longasekho emhlabeni ibanjwe lamuhla, ngensimbi ye-11 ekuseni e-Abbotsford Christian Centre e-East London. Mengameli Zuma ukhiphe sicondziso sekutsi Umjeka Wavelonkhe ufanele kutsi uphepheteliswe emkhatsini kuwo onkhe emapali ekuwuphaphisa eRiphabhulikhi yaseNingizimu Afrika yonkhe ngelilanga lemngcwabo.7.3. Umfundisi Stofile longasekho emhlabeni utawubekwa endlini yakhe yekugcina ngenkonzo yemngcwabo yekumphekeletela letawube ibanjelwe eNyuvesi i-Fort Hare lapho bekanguShansela khona, ngaLwesine mhla tinge-25 Ingci 2016 e-Alice, esifundzeni saseMphumalanga Kapa. Mengameli Zuma utawetfula inkhulumo yekuvalelisa emngcwabeni weMfundzisi Stofile longasekho emhlabeni.Sendlulisa emavi etfu endvudvuto emndenini wakhe nakubangani ngalesikhatsi lesibuhlungu nalesimatima.Lala Ngelucolo Babe Stofile.Imibuto ingacondziswa ku:Donald LiphokoTinombolo Tekutsintsana: 082 901 0766"
Sitatimende Semhlangano weKhabhinethi mhla tinge-31 Ingci 2016,2 Sep 2016,https://www.gov.za/speeches/statement-cabinet-meeting-31-august-2016-2-sep-2016-0000,https://www.gov.za/ss/speeches/statement-cabinet-meeting-31-august-2016-2-sep-2016-0000,"1. Kucala kwekusebenta Kwetinhlelo taHulumende Letibalulekile1.1. Mengameli Jacob Zuma uhole litsimba laHulumende waseNingizimu Afrika eNgcungcutseleni ye-36 Letayelekile Yetinhloko Tembuso Tenhlangano Yekuntfutfukisa Wemave e-Afrika LengaseNingizimu (i-SADC) lebeyibanjwe mhla tinge-30 kuya mhla tinge-31 Ingci 2016 ngaphasi kwengcikitsi letsi:  Kuhlanganisa Umtfombolusito kute Kutjalwe Timali Kusakhiwonchanti Semandla Lasimeme kute kufake ekhatsi Tetimboni te-SADC kanye Nekuphumelela kwaleSifundza .Lengcungcutsela igcile esidzingweni sekutfutfukisa tetimboni netakhiwonchanti kute kwentiwe ncono kuhlanganiswa kuhweba kanye nekuhwebelana emkhatsini wetifundza ekutfuleni i-ajenda ye-SADC yentfutfuko lesimeme.Macondzana netepolitiki kanye netekuphepha kulesifundza, bekugcilwe kutingucuko temtsetfosisekelo, tahulumende kanye netekuvikeleka eMbusweni waseLesotho, kubuyisana kwavelonkhe, kucala kwekusebenta kweNkhombandlela ye-SADC eMadagascar kanye nenkhulumiswano yavelonkhe lemayelana nemalungiselelo elukhetfo lwavelonkhe eDemocratic Republic of Congo.IKhabhinethi ihlanganyela naMengameli Jacob Zuma ekubongeni Emave Angamalunga e-SADC ngekukhetsa iNingizimu Afrika kutsi ibe nguSihlalo we-SADC ngeNgci 2017.1.2. IKhabhinethi ilwemukele lutjalotimali loluyinchophamlandvo lwetigidzigidzi leti-R11 teBeijing Automobile International Corporation (i-BAIC) tekusungula sikhungomkhicito sekwakha timoto lapha eNdzaweni Yetentfutfuko Yetetimboni eCoega.Lesivumelwane sebhizinisi ngulesikhulukati selutjalotimali lwetimoto lapha e-Afrika kuleminyaka lenge-40 leyengca kantsi kucinisekisa kutsi lelive liphuma embili kutekutjala ngetimali kubakhiciti betimoto emhlabeni wonkhe.Loku kube yimphumelelo ngenca yenchubomgomo yaseNingizimu Afrika leyesekela simondzawo, ikakhulu Luhlelo Lwentfutfuko Yekukhicita Timoto loseluhehe bakhiciti betimoto kulo lonkhe lelive.Lutjalotimali lwaka-BAIC lungumphumela weMhlangano weKusebenta Ngekubambisana emkhatsini welaseChina kanye ne-Afrika  (i-FOCAC) lowabanjelwa lapha eJozi ngeNgongoni 2015, lapho Mengameli Jacob Zuma kanye naNdvunankhulu Xi Jinping waseChina basayina khona tivumelwane emkhatsini walamave lamabili letingekho ngaphasi kwaletinge-23 letilinganiselwa kusamba setigidzigidzi leti-R100.Lomklamo ubeka iMphumalanga Kapa njengendzawo yemabhizinisi etimoto futsi inemandla ekujulisa nalamanye mabhizinisi lakhicita nalatsengisa tinsimbi tetimoto, kudala imisebenti kanye nekutfutfuka kwetemnotfo. Kulindzeleke kutsi kudaleke ngco kulesikhungomkhicito imisebenti le-2 500 kanye naleminye misebenti lengetulu kwe-10 600 kwamanye amabhizinisi lasebentisana nalesikhungomkhicito.Ekucaleni kwalomnyaka bakaToyota bamemetele kutsi batawukwakha tinhlobo te-Toyota Hilux kanye ne-Fortuner letinsha njengencenye yetigidzigidzi leti-R6.1 telutjalotimali kantsi baka-BMW bona batakwakha sitolo lesizengeni lelisetulu lesitawukhicita timoto lesibita tigidzigidzi le-R6.Lolutjalotimali lusita kakhulu ekwenteni ncono leto tintfo tavelonkhe letibeke embili njengekuvusetela kukhula kwemnotfo, kugcina imisebenti lekhona kanye nekudala imisebenti leminyenti kulomnotfo.1.3. IKhabhinethi iyakwemukela kwetfulwa kweSikhungo sekucala Setetimali Setinhlangano Tekusebentisana saBomake Basetindzaweni Tasemaphandleni  Kutebuciko Nemsebenti wetandla lesetfulwa yiNdvuna Yetekutfutfukisa Tindzawo Tasemaphandleni Netingucuko Kutemhlaba, Gugile Nkwinti. Sikhungo saseMzansi seTetimali Setinhlangano Tekusebentisana kuTebuciko Netemsebenti Wetandla Tasetindzaweni Tasemaphandleni, lesibhaliswe ekucaleni kwalomnyaka, sitawusebenta njengenkhundla yekubhanga yebantfu labenta imisebenti yetandla etindzaweni tasemaphandleni labangemalunga etinhlangano tekusebentisana lasungulwe le Kwazulu-Natal, eMphumalanga Kapa, eLimpopo naseMpumalanga.LeSikhungo sivumela kutsi bomake bakhone kufinyelela kuLuhlelo Lwavelonkhe Lwekukhokhela, kusebenta lokutentekelako, kubika lokuhlakaniphile nalokungiko futsi kutakwenta kutsi emalunga akhone kutidvonsela imali yawo lapho batsengisa khona, ku-ATM kanye nakuletinye tikhungo tetimali letisebenta ngekubambisana kulo lonkhe laseNingizimu Afrika. Leminye yalemiphumela lemcoka yekwesekwa lokukhona, kufaka ekhatsi kutfolakala kwetitifiketi tekubhalisa letisemtsetfweni, ema-akhawunti asebhange, titifiketi temtselo kanye nekuchumaniswa nemamakethe lamasha endzawo kanye netimakethe temave ngemave. Lesichamkelo siyincenye yemtamo lofaka konkhe wekuhlomisa ngemakhono nangelwati bomake basetindzaweni tasemaphandleni kute bakhone kusungula emabhizinisi ngemphumelelo.1.4. Kwetfulwa kwenchubomgomo ye-50/50 yiNdvuna Yetekutfutfukisa tindzawo Tasemphandleni kanye Netingucuko Temhlaba, kubonakale lipulazi lekucala lingena kulesigaba sekulinga kusebenta kwaloLuhlakamsebenti Lwenchubomgomo Yekulwela Emalungelo Ebantfu Labasebenta Ngemhlaba, KwaZulu-Natal.Emahektha lange-514 asepulazini eWestcliffe acuketse emahektha lange-207  emoba, emahektha la-140 etihlahla tekwenta mapulangwe bese kutsi emahekta la-10 abe ngulaniselwe ekusebenta ngeliklabishi. Lesivumelwane sitakwenta kutsi tisebenti tasemapulazini kanye nebanikati bemapulazi babe banikati ngekuhlanganyela kulebhizinisi yetekulima lapha kumasipala wasekhaya eMshwathi, dvute naseGreytown.Emkhatsini waletinye tintfo, lenchubomgomo ihlose kucinisekisa kutsi tisebenti tasemapulazini titfola lilungelo lekuba banikati bemhlaba kepha ibe ifuna kuntjintja tindlela tekuba nemhlaba kulelive kanye nekuhlomisa tisebenti kutsi titfole tabelo ebhizinisini yetekulima. Loluhlakamsebenti lwenchubomgomo ye-50/50 luhlose futsi kwenta ncono kuntjintja kutemnotfo emkhakheni wetekulima.1.5. Umhlangano Wa-2016 Wenkhulumiswano Lemayelana Netingucuko Kubetindzaba Letibhalwako lebewubanjwe Litiko Letekuchumana kute kucociswane ngetingucuko kanye nekwehlukahlukana kubetindzaba kulelive kanye  nenkhundla lapho labatsintsekako kukhona labakwentako kusimondzawo sebetindzaba kucocisana ngetingucuko kubetindzaba balelive, kutilandza kanye naloko lokwahlukahlukenwe lokubekwe embili kutsi kucalwe ngako kwentiwe.Lomhlangano wekukhulumisana, lobewugcile kakhulu kutinchubo tenkampani emkhakheni webetindzaba, kusukela kubunikati kuya ekuphrinteni, ekusabalaliseni, elucwaningweni kanye nasekukhangiseni, lokutawuholela ekutseni umcondvo weliphepha uhambisane netingucuko kutetindzaba tengucuko kanye nakubetindzaba labasha eNingizimu Afrika.1.6. INingizimu Afrika igubha Inyanga Yetekuvakasha ngeNyoni ngaphasi kwengcikitsi letsi:  Tekuvakasha tawonkhe wonkhe  kute kugcugcutelwe tekuvakasha letinotsile talelive kubo bonkhe bantfu baseNingizimu Afrika.IKhabhinethi ikhutsata wonkhe umuntfu kutsi kusetjentiswane ngekuhlanganyela kucinisekisa kutsi tihibe letivimba kufinyelela tiyasuswa nekutsi bonkhe bantfu baseNingizimu Afrika banikwa litfuba, baphindze futsi bafakwe umoya wekuba nenshisekelo yekuhlwaya lelive letfu lelihle nalelihehanako.1.7. Sicela bonkhe bantfu baseNingizimu Afrika kutsi bagubhe lokwehlukahlukana kwemasiko etive tetfu njengaloku lelive ligubha Inyanga Yemagugu ngenyanga yeNyoni ngaphasi kwengcikitsi letsi:  Imicebo Yebantfu kanye Nemachawe: Amagugu Etfu Aliphilako. Bantfu baseNingizmu Afrika bayakhutsatwa kutsi batigcabhe ngemagugu etfu laphilako nekutsi badlale indzima levakalako ekucinisekiseni, kuligcugcutelai kanye nasekulilondvoloteni. Kubalulekile kutsi njengesive sigubhe Imicebo yetfu Lephilako Lebantfu kuyo yonkhe imikhakha yemphilo esiveni setfu.Kulomnyaka kugujwa iminyaka lenge-20 kusukela Lusuku Lwemagugu lwamenyetelwa ngalokusemtsetfweni ngemnyaka wa-1996 ngaleyo ndlela-ke kufanele kutsi sisebentise lolusuku kukhumbula emagugu etfu lesabelana ngawo kute sakhe inchubekelembili yetfu kusukela nga-1994 ekwakheni iNingizimu Afrika lebumbene.1.8. IKhabhinethi yatjelwa ngalamafishane mayelana neNyanga Yetisebenti Tahulumende ngesikhatsi senyanga yeNyoni ngaphasi kwengcikitsi letsi:  Imisebenti Yahulumende Iyindzaba Yekukhula Lokungukhukhulelangoco: Kubeka Umkhankhaso we-Batho Pele kulelinye lizinga ekuchubeleni Embili Tisebenti Tahulumende. Lenyanga Yetisebenti Tahulumende lonyaka iphindze futsi yenteke libanga lelisemkhatsini tethemu yaHuhulemnde Lowatsatsa Lulawulo nga-2014 futsi ngemuva kwenyanga  kwenteke lukhetfo lwahulumende wasekhaya. Loluhlelo lutotsatsa inyanga luyincenye yeLisukuhlela Lekuvusetela i-Batho Pele lokuhloswe ngalo kwakha futsi kusebenta lokuhle, kutiphatsa, kutigcabha kanye nebungcweti etisebentini tahulumende natenta umsebenti wato.Tisebenti tahulumende kuyo yonkhe imikhakha yahulumende titawusebentisa lenyanga kutsi tichumane netakhamuti kanye nalabanye labatsintsekako labasebentela sive mayelana nesidzingo sekuletsa tinsita kubantfu. Loku kuyincenye yekucinisa kucala kusebenta kweLuhlelo Lwekutfutfukisa Lwavelonkhe ngekutsi kwakhiwe umbuso lophumelelako nalodlala indzima ekutfutfukiseni nasekuletseni luntjintjo.1.9. Kugutjwa kweLiviki Lomnyaka lema-Thusong Service Centre kusukela mhla ti-19 kuya mhla tinge-23 Inyoni 2016 kutawubanjwa ngaphasi kwengcikitsi letsi:  Ema-Thusong Service Centre   Kuchubela Embili Umsebenti Wahulumende: Sibakhe, Siyanakekela, Siyasebenta.  Leliviki ligcamisa lwatiso ngahulumende, tinsitakalo kanye nematfuba lakhona ema-Thusong Service Centre kulolonkhe lelive. Imicimbi seyihleliwe yekugubha leliviki kanye nekugcamisa loko letikhungo letiphumelele kukwenta kusukela tasungulwa ngemnyaka wa-1999.1.10. Hulumende wetfule luphawukutsengisa kanye nelisukuhlela lekuchumana lweLuhlelo Lwekutfutfukisa Lwavelonkhe (i-NDP). Loluphawu lolubonakalako lwe-NDP lutawuhlanganisa luphindze lugcamise imtamo yahulumende mayelana nenchubekelembili ekucaleni kwekusebenta kwe-NDP ngekusebentisa luphawukutsengisa lolubonakalako.2. Tincumo letimcoka teKhabhinethi2.1. IKhabhinethi ilivumile lisu lelitawusetjentiswa yiNingizimu Afrika emhlanganweni walonyaka we-G20, leyemukele ingcikitsi lebanti letsi ""Kugcamisa Tindlela Letinsha Tekwenta Tintfo, Ngemfutfo lomkhulu, Ngekuhlangana kanye Nekufaka Wonkhe Umnotfo Wemhlaba."" Mengameli we-G20 wanyalo live laseChina.Inhloso lemcoka ye-G20 kwandzisa kusebenta ngekubambisana ngemave lahlukene kute kusimame umnotfo wemhlaba wonkhe, kwenta kutsi kube nekusimama nasetinhlelweni tetetimali temhlaba wonkhe, kugcugcutela kukhula kwesikhatsi lesidze lokusimeme kanye nekucinisa tindlela lolawulwa ngayo mnotfo wemhlaba.Mengameli Jacob Zuma utawuhambela Ingcungcutsela ye-G20 letawube iseHangzhou, eChina mhla ti-04 kanye namhla ti-05 Inyoni 2016. Kutimbandzakanya kweNingizimu Afrika kumayelana nekunika lisukuhlela lelibuka embili ekusunguleni inkhundla yetemnotfo yemave ngemave letawuchubela embili iphindze icocisane ngemphumela lotawuba muhle kakhulu eveni laseNingizimu Afrika, i-Afrika kanye nemanye emave lasatfutfuka. Ingcugcutsela ye-G20, kwekucala emlandvweni kutsi ibe nelinani lelinyenti lemave lasatfutfuka lahambela lengcungcutsela.2.2. Kukhishwa kweLubalobalo Lwavelonkhe Lebugebengu Lemnyaka wa-2015/16, lesitsatfwa kudatha yebugebengu lobubikwa etiteshini temaphoyisa  kuvunyiwe futsi sitawushicilelwa mhla ti-02 Inyoni 2016Kukhishwa kwalelubalobalo kufaka ligalelo kumphumela welisukuhlela lotsi 'Bonkhe bantfu eNingizimu Afrika baphephile futsi nabo beva njalo. Lolubalobalo lwebugebengu luyinkhomba lebalulekile yahulumende ekulweni kwakhe nebugebengu ngekuhlanganyela nemimango, tinhlangano tetisebenti kanye nemabhizinisi. Lolubalobalo kufanele kutsi lubukwe ngeliso lekukhula kwelinani lebantfu kanye nesimo setemnotfo.2.3. IKhabhinethi itfole umbiko lomayelana neMiphumela Yeseshini Ye-12 Yengcungcutsela Yemave Angamalunga Esivumelwano seMhlabuhlangene Sekulwa Nekudaleka Kwelugwadvule (i-UNCCD COP12) lebeyibanjelwe  e-Ankara, eTurkey kusukela mhla ti-12 kuya mhla tinge-23 Imphala 2015.INingizimu Afrika yacokwa njengalelinye live lelitawuzuza kuloko lokuhloswe yi-UNCCD eluhlelweni lwekusekela, lolutawusita emave kutsi akhe ngekwawo tinhloso tawo tavelonkhe letitawuhambisana netimo tawo kanye netintfutfuko lokuhloswe kucalwa ngato kutsi tentiwe.Live laseNingizimu Afrika liyakwemukela lokutsi Lesivumelwano sitsintsa emave onkhe kanye nesidzingo sekusita onkhe emave latsintsekile ngalobugwadvule, kwehla kwelizinga lemhlaba kanye nesomiso lokutakwenta kutsi kucinisekiswe kutsi letintfo tiyanakwa nangabe tenteka emaveni nome emhlabeni wonkhe. Loku kutawucinisekisa kutsi kuba nakhukhulelangoco kanye nekwenta ncono budlelwane baseNyakatfo Ningizimu kanye nekusebenta ngekubambisana.2.4. IKhabhinethi ikuvumile kubamba ngekuhlanganyela Kwengcungcutsela Yemhlaba Yesibili Yekumunyisa Litiko Letemphilo kanye ne-International Baby Food Action Network, kusukela mhla ti-11 kuya mhla ti-14 Ingongoni 2016, ngaphasi kwengcikitsi letsi  Asenteni kutsi sidale simondzawo lesitawusita bomake nebantfwana. Loku kukhomba kutinikela kweNingizimu Afrika kulesicelo sekuvikela, kugcugcutela kanye nekusekela kumunyiswa kwebantfwana kanye nekwenta ncono i-ajenda yebantfwana labancane kanye netinswane.Loku kufaka ligalelo ekufezekiseni yinye yetinhloso tesikhatsi lesidze letiyimfica tetemphilo letibekwe kuLuhlelo Lwekutfutfukisa Lwavelonkhe, kunciphisa kushona kwabomake, kushona kwetinswane nebantfwana. Tinhloso Tentfutfuko Letisimeme tiphindze futsi tigcizelele ekwenteni ncono kudla. Lisu Leliphelele Lekucala Kusebenta mayelana Nabomake, Kudla Kwetinswane kanye Nebantfwana Labancane, linenhloso yinye yetinhloso temhlaba wonkhe letisitfupha tekudla kutsi kwandziswe linani labomake labamunyisa bantfwana libele kuphela etinyangeni letisitfupha tekucala lokungenani nga-50% nga-2025.Kumunyisa umntfwana libele ngulenye yetindlela letincono tekucinisekisa kuphila kwemntfwana. Kumunyisa bantfwana libele ngendlela lephasi ngiko lokubanga kushona kwebantfwana laba-800 000 ngemnyaka (13% wabo bonkhe labafayo) kubantfwana labaneminyaka yebudzala lengaphasi kwemiihlanu kumave lasatfutfuka kanye nesimo lesisetulu sendlala, lokuyinsayeya lenkhulu yetemphilo e-Afrika.2.5. IKhabhinethi ivumile kutsi Litiko Letemphilo libambe Ingcungcutsela Ye-17 Yemave Ngemave Yemitimba Lelawula Mitsi, kusukela mhla tinge-27 Lweti kuya mhla ti-02 Ingongoni 2016, ngekusebenta ngekuhlanganyela neNhlangano Yemhlaba Yetemphilo (i-WHO). Loku kukhomba kutinikela kwahulumende ekubukaneni netinsayeya tetemphilo temhlaba wonkhe ekusebenteni ngekubambisana kwemitsetfo kanye nekwenta ncono kuphepha, kuphumelela kanye nelizinga lemitsi netisetjentiswa tetekwelapha.Lenkhundla yekubonisana yemitimba lelawula imitsi yemave langemalunga e-WHO la-194 ihlose kulungisa kulawulwa kwemitsi kanye netisetjentiswa tekwelapha kanye nekutsi kube nekusebenta ngekubambisana kwemitsetfomgomo yekulawula.Kubamba lengcungcutsela kutawucinisa umtimba wavelonkhe wekulawula                                            imitsi, Umkhandlu Wekulawula Imitsi, kanye netinhlelo temikhicito yetemitsi. Kucocisana kutawuba neligalelo futsi ekusebentisaneni ngekubambisana kanye nekwenta ncono emazinga ekulawula e-Afrika kanye nakummango we-SADC.Kuphindze futsi kunike live laseNingizimu Afrika kunakwa njengelive lelidlala indzima emhlabeni wonkhe ekulawuleni nasekungameleni imitsi nemikhicito lehambelana nawo. Lelive litawuba nelitfuba lekwakha tinchubomgomo temitsi temave ngemave lengaphindze ibe ligunyakwenta emaveni langemalunga e-WHO.2.6. IKhabhinethi iphindze futsi yabikelwa ngalamafishane mayelana nenchubekelembili lebekhona mayelana nekucala kusebenta kweMtsetfo  We-11 wa-2014 Wekulawula Kuphatsa Ummango. LoMtsetfo ucinisekisa kutsi kube neluhlelo lolufanako lwekulawula ummango kuyo yonkhe yomitsatfu imikhakha yahulumende kute kugcugcutelwe emagugu esive nemitsetfomgomo lelawula kuphatfwa kwemmango njengekusho kwesigaba se-195(1) seMtsetfosisekelo.LoMtsetfo wenta kutsi kusungulwe tinhlaka letimbili letibitwa ngekutsi: (i) Lihhovisi Lemazinga Ekulinganisa Nekuhambisana kanye (ii) NeYunithi Yekusita Kusebenta.  Kulandzelwe indlela lemangalisako yekucala kusebenta kwaletinhlaka.Litiko Letemisebenti Yahulumende Nekuphatsa (i-DPSA) lakhe imitsetfo yekucala leyashicilelwa kugazethi mhla ti-15 Kholwane 2016 kutsi ummango uphawule ngayo. Kucocisana kusachubeka emkhatsini weLihhovisi laseNingizimu Afrika Lemazinga Ekulinganisa (i-SABS) kanye naleminye imitimba yavelonkhe kutsi kwakhiwe indlela lesemtsetfweni letawuholela ekusebenteni nasekusunguleni Lihhovisi Lemazinga Ekulinganisa Nekuhambisana.I-DPSA isachubeka nekucubungula kanye nekusungula luhlakamsebenti lemazinga ekulinganisa nemibandzela, lokufaka ekhatsi indlela yahulumende yekuhlelembisa letawuvumela kutsi kucale kusetjentiswa kwemibandzela lefanele.2.7. IKhabhinethi itjelwe ngalamafisha mayelana nembiko welubalobalo lalabacele kukhoseliswa ngesikhatsi saBhimbidvwane kuya enyangeni yeNgongoni 2015. IKhabhinethi ukusekele kusungulwa kwelicembu lekusebenta lematiko ngematiko kute kucocisanwe ngekulawula kwaliwa kwekugcina kweticelo talabo labafuna kukhoseliswa kulelive.LoMbiko ufaka ligalelo ekwatiseni kulawulwa kwalabangena kulelive ngenhloso yekwenta ncono kulawulwa kwalabafuna kukhoseliswa kanye nebabaleki labavela kulamanye emave.Ngekusho kwelwatiso lolutfolakale kuLuhlelo Lwavelonkhe Lwelwatiso Lwalabangena Kulelive, kunalabasha labacela kukhoseliswa laba-62 159 lababhalisiwe, kunalabo laba-71 914 labhaliswe nga-2014 kanye nalaba-70 010 nga-2013. Ticelo leti-60 640 talabafuna kukhoseliswa tibhalisiwe tasetjentwa taphotfulwa esigabeni Sekuncuma Simo Sebuchamuki emkhatsini waBhimbidvwane nenyanga yeNgongoni 2015. Kuleto ticeloa tasetjentwa: ticelo leti-2 499 tekucela kukhoseliswa tavunywa, kwatsi leti-4 093 taliwa njengatite sisekelo kwatsi ticelo leti-44 048 tkufuna kukhoseliswa taliwa njengatiete sisekelo, letichaphatako netingekho emtsetfweni.2.8. IKhabhinethi itjelwe ngalamafishane mayelana nenchubekelembili leseyentiwe mayelana neMtsetfosivivinyo Wemtimba Lolawula Iminyele (iBMA), wanga-2016 lowavunywa kutsi ungeniswe ePhalamende mhla tinge-23 Imphala 2015. LoMtsetfosivivinyo wangeniswa kwekucala ePhalamende mhla ti-08 Imphala 2015. Imitselela yetenhlalo netemnotfo, yalokusungulwa kwaloMtimba Wekulawula Iminyele, idzinga kutsi ingeniswe futsi naku-NEDLAC, kantsi loko kwentiwa mhla ti-13 Imphala 2015.Kwabakhona inchubo lebanti yekubonisana ne-NEDLAC mayelana naloMtsetfosivivinyo emkhatsini wenyanga yeLweti 2015 kanye nenyanga yeNkhwekhweti 2016. Ngamhla ti-12 Inkhwekhweti 2016 umbiko wekuphotfula we-NEDLAC mayelana neMtsetfosivivinyo we-BMA, wanga-2016 wavunywa Likomidi Lekulawula Le-NEDLAC. LoMtsetfosivivinyo wacinisekiswa mhla ti-18 Inkhwekhweti Lihhovisi Lemelulekimtsetfo Wembuso kutsi wetfulwe ePhalamende. IKhabhinethi yanaka kutsi loMtsetfosivivinyo i-BMA, wanga-2016 wetfulwa ngalokulandzelako ePhalamende mhla tinge-25 Inkhwekhweti 2016 kwase kutsi kucocisana kwekucala ngaloMtsetfosivivinyo kwenteka ePhalamende mhla ti-06 Ingci 2016.IKhabhinethi ivumile kutsi Litiko  Letasekhaya (i-DHA) kanye Nensitakalo YaseNingizimu Afrika Yemalingena (i-SARS) iyiphotfule ngekushesha Isivumelwano Sekuvisisana lephatselene nekunconyelwa etikhundleni kwetisebenti letifanele taka-SARS kutsi tibe seTikweni  Lasekhaya kute teseke kulawulwa kwemnyele lokukhona njenganyalo kanye nekuchumanisa imitamo kusimondzawo semnyele.3. Imitsetfosivivinyo3.1. IKhabhinethi ikuvumile kwetfulwa ePhalamende kweMtsetfosivivinyo Wekuchibiyela Imphahla Yetinhlangano Temmango, wanga-2016. LoMtsetfosivivinyo uchibiyela Umtsetfo Wemphahla Yetinhlangano Temmango, wa-1996 (Umtsetfo we-28 wa-1996), ngekuwenta kutsi uhambisane neligunyakwenta lekubuketa kwemhlaba lokubanti kwalelive.Ugcugcutela kubusa ngentsandvo yelinyenti kanye nekusetjentiswa ngalokusimeme kwemhlaba wemmango lolawulwa tinhlangano temphahla yemmango egameni lemimango. Ucinisa umtsetfo wetikhungo tekubusa kanye nekwenta ncono kusekelwa kwato ngumbuso. LoMtsetfosivivinyo uhlose kusungula Lihhovisi Letinhlangano Temphahla Yemmango leliphetfwe nguMphatsi Wetinhlangano Temphahla Yemmango.Imimango itawukhona kutsi itfole, ibe nemphahla iphindze futsi iyilawule ngemphumelelo ngekulandzela umtsetfo losungulwe ngekusebentisa umtfombolusito wemmango kanye nekulawulwa kweluphakelo nekuphatsa tinhlaka, letesekelwa nguhulumende.3.2. Kwetfulwa ePhalamende kweMtsetfosivivinyo Wekuchibiyela Tindzaba Tebulungiswa, wanga-2016 lohlose kuchibiyela imitsetfo lemnyenti lenemtselela ekwenteni bulungiswa kute kulungiswe tindzaba letibonakalako naletiphatselene nendlela yekwenta tintfo, kucinisekisa kutsi kwentiwa kwebulungiswa ngaphandle kwetihibe yintfo leyo futsi levunyiwe.Letichibiyelo tenteka ngendlela yekutsi akwenteki kutsi kugcugcutelwe Umtsetfo munye Wekuchibiyela kute kube nemtselela kuletichibiyelo kulemitsetfo lokukhulunywa ngawo. Letichibiyelo tehlukahlukene futsi tingachunyaniswa kuletinhloso letimcoka letilandzelako teLuhlelo Lwekutfutfukisa  Lwavelonkhe, letibitwa ngekutsi kucinisekisa kutsi bonkhe bantfu baphephile futsi nabo bativela njalo ngekubuka luhlelo lwebulungiswa lolutimele kanye  neluhlelo lwebulungiswa kutebugebengu lolungatsatsi luhlangotsi, kubumbana kutenhlalo, kute kufezeke umbuso lotfutfukako, lokhonako nalowenta tintfo ngemfanelo lophatsa takhamuti ngesitfunti kanye nekufakwa etindzabeni tetemnotfo.4. Imikhosi letako4.1. Mengameli Jacob Zuma utawuhola litsimba laseNingizimu Afrika eMhlanganweni Lomkhulu We-71 Wamhlabuhlangene (i-UNGA 71) emkhatsini wamhla ti-13 kuya mhla tinge-26 Inyoni lapha eNew York ngaphasi kwengcikitsi letsi:  Tinjongo Tentfutfuko Letisimeme: kwenta konkhe kuntjintja umhlaba wetfu. Loku kunika emalunga emibuso litfuba lekuhlola kuphumelela kwaMhlabuhlangene, ikakhulu njengenhlangano lesandza kugubha iminyaka lenge-70. Tinkhulumo kulindzeleke kutsi tigcile ekuntjintjweni kwaMhlabuhlangene, lokufaka ekhatsi kuvuseteleka kwe-UNGA, kwenta ncono umsebenti weMkhandlu Wetenhlalo Netemnotfo (I-ECOSOC), kanye nekuntjintja kuMkhandlu Wetekuphepha Wamhlabuhlangene (i-UNSC) kutsi yandzise linani lemave angamalunga esikhatsi lesidze nalawo angamalunga esikhashana.Loku futsi kutawuba kwekugcina lapho Ban Ki-moon atawube etfula khona inkhulumo yakhe eMhlanganweni Lomkhulu Wemhlabuhlangene njengaMabhalane Jikelele wayo.4.2. Umbutfo waseNingizimu Afrika Wetemaphoyisa (i-SAPS) utawugubha Lusuku Lwavelonkhe Lwekukhumbula mhla ti-04 Inyoni 2016, kukhumbula onkhe emalunga eMbutfo waseNingizimu Afrika Wemaphoyisa lashona emkhatsini wamhla lu-01 Mabasa 2015 kuya mhla tinge-31 Indlovulenkhulu 2016, ngesikhatsi asemsebentini alinga kucinisekisa  kuvikeleka nekuphepha eNingizimu Afrika.5. Tincumo teKhabhinethi mayelana netindzaba letimcoka tanyalo5.1. IKhabhinethi ivakalise kukhatsateka kwayo ngalokujikijelana ngemavi lokuchubekako emkhatsini wemacembu lahlukahlukene mayelana nendzaba lephatselene neluphenyo lwema-Hawks  etindzabeni letitsintsa baka-SARS. IKhabhinethi icela bonkhe labo labatsintsekako, lokufaka ekhatsi emalunga eKhabhinethi lasetikhundleni letahlukahlukene, kutsi atibambe futsi ayekele kukhuluma tinkhulumo esiveni leticondziswe kunome ngubani lotsintsekako kulendzaba. IKhabhinethi icela bonkhe labatsintsekako kutsi batiphatse ngesizotsa nangendlela lefanele futsi bakhulumisane kahle nangendlela lekhombisa inhlonipho kunekutsi bakhulume etinkhundleni tesive.5.2. IKhabhinethi ihlanganyela kanye naMengameli Zuma ekuvakaliseni kuyetsemba ngalokuphelele Indvuna Yetetimali, kanye nalamanye emalunga lahlukahlukene eKhabhinethi, temabhizinisi, Tinhlangano Tetisebenti kanye netinhlangano temmango, beyenta umsebenti lomuhle kakhulu  ekwakheni sitfombe sekutsembeka emnotfweni wetfu kubatjalitimali balelive nakulabo bemave angephandle. IKhabhinethi icele bonkhe labatsintsekako kutsi bahloniphe futsi babambisane netinhlaka tembuso letinikwe umsebenti wekuticinisekisa kugcinwa kwemtsetfo.5.3. IKhabhineti iyachubeka ngekwenta konkhe lokusemandleni kuvikela umnotfo, kanye nemsebenti lobalulekile wentfutfuko tinhlaka letingaphasi kwahulumende letitfweswe umtfwalo wekutsi tiwente. Onkhe ema-ejensi embuso anemtfwalo wekutsi ente loko lagunyatwe kutsi akwente ngendlela yekutsi akutsikameteki umsebenti wahulumende nome akubi nemtselela lomubi emnotfweni welive.5.4. Mengameli Jacob Zuma uhambele Ingcungcutsela Yesitfupha yaseTokyo Yemave Ngemave Lemayelana Nentfutfuko Yase-Afrika (i-TICAD VI) lebeyibanjelwe lapha eNairobi, eKenya kusukela mhla tinge-27 kuya mhla tinge-28 Ingci 2016. Loku kwaba kwekucala ngca kutsi i-TICAD ibanjelwe e-Afrika kusukela yasungulwa nga-1993.I-TICAD-VI  inike Tinhloko Tembuso kanye naboHulumende base-Afrika litfuba lelibalulekile kutsi beluse inchubekelembili kanye nekucala kusebenta kwetivumelwane taphambilini te-TICAD lokuhloswe ngato kugcugcutela ngekushesha kukhula kanye nentfutfuko e-Afrika.I-TICAD-VI iphindze futsi yabakhona ngemnyaka wekucala kwekusebenta kwema-ajenda entfutfuko yesifundza kanye newemhlaba wonkhe, labitwa ngekutsi yi-Ajenda Ya-2030 Yentfutfuko Lesimeme kanye ne-Ajenda Ya-2063 kanye neLisu Lekucala Kusebenta kwawo Kweminyaka Yekucala Lelishumi. Ngekuhambisana ngalokuphelele nalama-ajenda entfutfuko, i-TICAD VI icocisane ngetingcikitsi tetindzaba livekati lase-Afrika lelibukene nato kusukela ngemhlangano wekugcina we-TICAD-V lebewuseYokohama, eJapan nga-2013. Loku kufaka ekhatsi tetimboni, temphilo, kanye netekusimama kutenhlalo.IKhabhinethi iyasemukela setsembiso saNdvunankhulu Shinzo Abe lesitsi live laseJapan litawugcogca tigidzi tetigidzi letinge-$30 kumkhakha wetikhwama tetimali tangasese nakuhulumende itotitjala lapha e-Afrika kuleminyaka lemitsatfu letako kute kukhutsatwe kwakhiwa kwesakhiwonchanti e-Afrika.Lenhlanganiso ibambe tinkhulumiswano letibanti naletijulile mayelana nemkhakha welutjalotimali lwangasese, kugucula iminotfo yase-Afrika ibe yetetimboni, kudala tinhlaka temnotfo letisimeme, tetemphilo kanye nekuvikela kubhebhetseka kwetifo letifanana nabo-Ebola ne-Zika, kulwa nebuphekulasikhuni, kufundzisa nekuhlomisa lusha loluphuye kakhulu nekuluvikela kutsi lungahehwa ngemacembu etidlamlilo newebuphekulasikhuni.Tinhloko tembuso kanye nahulumende bayakugcizelela kutinikela kwabo ekuchubekeni ngekucinisa tinchubo te-TICAD ngekulandzela imitsetfomgomo yekungafihli lutfo kanye nekufaka wonkhe wonkhe, kucocisana nalabatsintsekako labamihibahiba, kuhambisana nema-ajenda ase-Afrika aphambilini, kugcila kakhulu etintfutfukweni letitsintsa bantfu, kanye nekucala kutisebentisa ngemphumelelo ngekusebentisa tindlela letifaka ekhatsi kulandzelela kubuka losekwentiwe.5.5. Tehlakalo tebuhlanga letishiwo ngesikolo semantfombatana iPretoria High School for Girls tiyasikhatsata. IKhabhinethi iyasidvumisa sibindzi salabafundzi sekuveta lobuhlanga kanye nekubandlulula lokwenteka kulesikolo. Mbambamba labafundzi batishikashiki tengucuko kutenhlalo, letidzingekako ekususeni live lakitsi kumkhuba lomubi waphambilini wekubandlulula balisondzete kuleto tinjongo letenta iNingizimu Afrika ibe live lelibumbene kakhulu. Sicela bonkhe bantfu baseNingizimu Afrika kutsi bahloniphane futsi babumbane ekulweni nebuhlanga lobusehlukanisako esiveni setfu. Live lakitsi lelibuswa  lelibuswa ngentsandvo yelinyenti lwakhiwe ngekuhloniphana kanye nasekuvumelaneni.5.6. Sihlanganyela netigidzi tebantfu baseNingizimu Afrika ngekuhalalisela Licembu laseNingizimu Afrika ngekusebenta kahle kakhulu Emidlalweni yema-Olympikhi yanga-2016 lebeyibanjelwe eRio. Lelicembu lente lelive kutsi litigcabhe ngekutsi liphumelele kutfola tindondo letilishumi emidlalweni leyahlukahlukene, lokufaka ekhatsi tindondo tegolide letimbili. Kusebenta ngekutikhandla lokukhulu lokwentiwe nguWayde Van Niekerk ngekuphumelela kutfola igolide ku-400m waphindze wephula lirekhodi lemhlaba, kanye nekugijima ngekutimisela kwentfombi yetfu lesiyitsandza sonkhe Caster Semenya ku-800m ngeke sikukhohlwe etingcondvweni tetfu.5.7. IKhabhinethi ihalalisela bantfu baseNingizimu Afrika kanye ne-IEC ngendzima labayidlalile ekucinisekiseni kutsi luhamba ngemphumelelo Lukhetfo Lwabohulumende Basekhaya. Kulo lonkhe lelive, emakhansela ahlangene akhetsa bosodolobha, bosomlomo kanye nabososiswebhu labakhulu. Lokhu kuwufakazi bekutsi lulawulo lwentsandvo yelinyenti luyasebenta.IKhabhinethi igcugcutela takhamuti kutsi tichubeke titimbandzakanye kuMakomiti Emawadi kanye nakuletinye tindlela lokufaka ekhatsi imimango lekubohulumende bendzawo.5.8. Lesimemetelo setigidzi tetigidzi le-R1, 5 tenhlawulo lekhokhwe baka-ArcelorMittal, bakhiciti bensimbi labakhulu balelive, ngekuhlanganyela ekuvumelaneni ngekutsengisa imphahla ngalokungekho emtsetfweni embonini yetinsimbi yinhlawulo yinye lenkhulukati lehlawuliswe inkampani yinye yemitimba lebukene netekucudzelana kutebhizinisi.Lenkampani iphindze futsi yatibophelela, njengencenye yalenhlawulo, kutjala timali letitigidzi tetigidzi leti-R4,6 njengemali yekucala umsebenti lomusha wekwenta ncono tikhungomkhicito tayo kanye nekwenta ncono lizinga lekucudzelana. Lenhlawulo iphindze ifake ekhatsi indlela yekubeka intsengo etimphahleni emkhicitweni wensimbi lesicabati walenkampani sikhatsi seminyaka lesihlanu.Loku kuyincenye yekulwa nekuchashatwa kwemandla emakethe kanye nekubeka intsengo yemphahla lengekho emtsetfweni lokusento lesilimata umnotfo, lesibanga tindleko letingakadzingeki emafekthri kanye nekufaka imisebenti engotini. Hulumende solomane usatinikele ekugcugcuteleni kukhula kwemnotfo lokuholwa lutjalotimali, hhayi kungakhulu kutemnotfo lokubangwa kuhlangana lokungekho emtsetfweni.5.9. Sicela bonkhe bantfu baseNingizimu Afrika kutsi basebentise emanti ngekucophelela futsi bawonge, ngekusebenta ngekubambisana singenta siciniseko sekutsi kuba nekuphakelwa kwemanti lokusimeme futsi sivikele takhiwonchanti tetfu letimcoka.Kunetimo tesomiso letisolomane tichubeke njalo etincenyeni letehlukene talelive nyalo seyiGauteng leseyitsintsekile njengaloku Luhlelo Lwemfula iVaal selungaphasi kwekucindzeteleka lokukhulu.Kubukana nalesimo lesesikhona, Litiko Letemanti kanye Nekuhanjiswa Kwekungcola lisebentisana neNhlangano Yabohulumende Bekhaya (i-SALGA), Litiko Letekubusa Ngekubambisana Netendzabuko (i-CoGTA) kanye nabomasipala selitawubeka imikhawulo macondzana nekusetjentiswa kwemanti e-Ekurhuleni, eJozi, eTshwane kanye naseMogale City.Kuphakelwa kwemanti emadolobheni kutakwehliswa nga -15% bese kutsi kuphakelwa kwemanti ekunisela kona kwehliswe -20%. Lemikhawulo ayigwemeki futsi itawuhlala isebenta kute kongiwe kuphakelwa kwemanti lesimo sidzimate sibe ncono.5.10. Loko lokutfolwe yi-Mid-Year Population Estimates beLihhovisi Lelubalobalo laseNingizimu Afrika (i-Stats SA) kukhombisa kutsi linanibantfu laseNingizimu Afrika lenyuke lafinyelele etigidzini letinge-55.9 tebantfu labanesikhatsi sekuphila seminyaka lenge-62 kantsi kushona kwetinswane kona kulinganiselelwa ku-33.7 kulabatelwe baphila laba-1 000.IKhabhinethi beyikhatsatekile ngekwenyuka kwelizinga lesandvulelangculazi (i-HIV) kusukela ku-12.2% kulomnyaka lophelile kwaya ku-12.7% ngemnyaka wa-2016 lokulinani lebantfu lelilinganiselwa kubantfu labatigidzi leti-7.03 labaphila ne-HIV.IKhabhinethi incusa bonkhe bantfu baseNingizimu Afrika kutsi basebentisane nahulumende kuvikela kutsi kungabi nekusuleleka lokusha ngekutsi bantfu bahlolwe lokungenani kanye ngemnyaka, temacansi batente ngendlela lephephile bese kutsi emadvodza nebafana basilalele lesicelo sekutsi bayibuke indzaba yekuyosoka ngekwetemphilo.5.11. IKhabhinethi isivile sincumo seNKantolo Yemtsetfosisekelo mayelana neMtsetfo Wekuchibiyela Emalungelo Ekwabiwa Kwemhlaba, lesentiwa nga-2014, kute kuvulwe futsi inchubo yalelive yekwabiwa kwemhlaba.INkantolo inike iPhalamende iminyaka lemibili kutsi iwakhe futsi lomtsetfo nome iphasise Umtsetfo lomusha. Lesincumo sisho kutsi ngeke kube neticelo letisha letitawufakwa kudzimate kuphasiswe Umtsetfo lomusha lotawuphindza futsi uvule kufakwa kweticelo.IKhomishini Yemalungelo Ekwabiwa Kwemhlaba itawube inemhlangano nebetidzaba kuhlahla indlela leya embili mayelana nalesincumo.5.12. INingizimu Afrika itawube ibambe Ikhongolose Ye-35 Yemave Ngemave Yesayensi Yesimomhlaba lapha e-Cape Town International Convention Centre kusukela mhla tinge-27 Ingci kute kube mhla ti-04 Inyoni 2016.LeKhongolose ihlose kufaka ligalelo ekwenteni ncono lucwaningo lolusisekelo kanye nalolo cwaningo lolusetjentiswa kutesayensi yesimomhlaba. Lomcimbi utawukhombisa ngesayensi yesimomhlaba yalesifundza ledvume emhlabeni kanye nemagugu esimomhlaba kanye netindzawo tesimomhlaba letingabukwa. Tinsayeya tesayensi yesimomhlaba kulesifundvo nato titawuhlolwa.5.13. IKhabhinethi ivakalisa kudzabuka kwayo emndenini kanye nakubangani beNdvuna yeKhabhinethi yaphambilini kanye naNdvunankhulu waphambilini waseMphumalanga Kapa, Umfundisi Arnold Makhenkesi Stofile. Umfundisi Stofile bekangumakadzebona wesishikashiki setepolitiki lotimbandzakanye kuto tonkhe tinsika temzabalazo waseNingizimu Afrika, kusukela kumshoshaphasi nasekugcugcuteleni bantfu, kuya ekuvelaneni kwemave ngemave kanye nasekwakheni ngekwemtsetfo tinhlaka tahulumende.Ikhabhinethi ivakalisa futsi kudzabuka kwayo emindenini yemalunga eMbutfo waseNingizimu Afrika Wetekuvikela lashone engotini yebhasi lapha eClarens eFreyistata.IKhabhinethi ihlanganyela kanye naMengameli Jacob Zuma ekutfumeleni imilayeto yekuvelana naMengameli Sergio Mattarella, Hulumende kanye nebantfu baseItaly ngemuva kwekutamatama kwemhlaba lokwenteke lapha enkhabeni yelive laseItaly, lokuholele ekushoneni kwetakhamuti kanye nekudaleka kwemonakala lomkhulu emadolobheni lamanyenti. Sifisela futsi labo labalimele kwelulama masinyane.6. Kubekwa etikhundleniKonkhe kucashwa kuya ngekucinisekiswa kweticu tabo kanye nekuvunyelwa lokufanele.6.1. IKhabhinethi icocisene mayelana nekucashwa kwemalunga eBhodi yaseNingizimu Afrika Yetindlela Tasemoyeni (I-SAA) yakuvuma kucashwa kwalaba labalandzelako:a) Make Duduzile Cynthia Myeni (uphindze futsi wacashwa njengaSihlalo);b) Make Mmakeaya Magoro Tryphosa Ramano (Lisekela laSihlalo akasiye umcondzisi losesigungwini);c) Make Bajabulile Swazi Tshabalala (akasuye umcondzisi losesigungwini lesiphetse);d) Make Thandeka Nozipho Mgoduso (akasuye umcondzisi losesigungwini lesiphetse);e) Make Nazmeera Moola (akasuye umcondzisi losesigungwini lesiphetse);f) Mnu. Akhter Hoosen Moosa (akasuye umcondzisi losesigungwini lesiphetse);g) Make Gugu Sepamla (akasuye umcondzisi losesigungwini lesiphetse);h) Mnu. Siphile Buthelezi (akasuye umcondzisi losesigungwini lesiphetse);i) Mnu. Peter Holmes Maluleka (akasuye umcondzisi losesigungwini lesiphetse);j) Mnu. Mzimkulu Malunga (akasuye umcondzisi losesigungwini lesiphetse);k) Dkt Martha Mbatha (akasuye umcondzisi losesigungwini lesiphetse); Kanyel) NeMnu. Peter Tshisevhe (akasuye umcondzisi losesigungwini lesiphetse).Indvuna Yetetimali itawubamba umhlangano nalamalunga eBhodi lamasha kute awakhombe indlela ngelisu lekuba ngumnikati welutjalotimali.Imibuto icondziswa ku:Donald LiphokoMakhalekhikhini: 082 901 0766"
Sitatimende Semhlangano WeKhabhinethi Wamhla ti-14 Inyoni 2016,15 Sep 2016,https://www.gov.za/speeches/statement-cabinet-meeting-14-september-2016-15-sep-2016-0000,https://www.gov.za/ss/speeches/statement-cabinet-meeting-14-september-2016-15-sep-2016-0000,"1. Kufezekiswa kwetinhlelo tahulumende letibalulekile1.1. IKhabhinethi ikhutsatwa kukhula kwesambakhulu semikhicito wasekhaya (i-GDP) nga-3.3% ekoteni yesibili ya-2016; lokwavetwa beteLubalobalo baseNingizimu Afrika (i-Stats SA). Kukhula nga-8.1% kwekukhicita kanye ne-11.8% kutetimbiwa kanye nekumbiwa kwenkwali kukhombisa kucina kwemnotfo kulesimondzawo semnotfo lesimatima. I-GDP yakhula ngetigidzigidzi letinge-R25 kwendlula ikota yekucala yanga-2016 yaya emalini lelinganiselwa kutigidzigidzi leti-R1 068.Sigcizelela simemo sekumema hulumende, emabhizinisi kanye netinhlangano temmango kutsi tihlanganise sivumelwano sekusebentisana ekufezekiseni Luhlelo Lwekutfutfukiswa Lwavelonkhe (i-NDP), ngekusebentisa Luhlelo Lwemaphuzu Layimfica kute kutsi kuchutjekwe kubukanwe netimo temnotfo tamanje kanye nekwenta kutsi kube nekukhula kute kwesekelwe umnotfo nekusita ekutsini kubete imisebenti lelahlekako.Lena yinkhomba lecacile yekutsi nangabe bonkhe   hulumende, emabhizinisi kanye netisebenti   basebenta ngekubambisana singazuza kukhula kwemnotfo futsi lokungagcina sekuholele ekwakheni ematfuba emisebenti ladzingeka kakhulu eveni.1.2. IKhabhinethi isemukele simemetelo sekutsi emayunithi ema-megawatt (ema-MW) lange-800 emklamo weSiphehligezi saseMedupi eLimpopo sekafakiwe kulegridi. Iyunithi 5 yalesiphehligezi, lesingulesinye saletisitfupha letakhiwa njengencenye yemklamo we-4 800 MW, itawucala kusebenta ngeNdlovulenkhulu 2018.Leli liyunithi lesibili kulasitfupha esiphehligezi kutsi lichunywe kugridi.  Iyunithi yekucala, nobe Iyunithi 6, yacala kufaka emandla kulegridi ngeNdlovulenkhulu 2015 futsi seyifike esigabeni sekusebentela kutsengisa. Wonkhe umklamo wemayunithi lasitfupha aseMedupi ulindzeleke kutsi uphetfwe nga-2020.Loku kufaka ligalelo ekusimamiseni igridi lecinisa kuphakelwa kwagezi lekungetsenjelwa kuko eNingizimu Afrika.IKhabhinethi ihalalisele i-Eskom ngekuzuza ligcatsi lekuchuma mayunithi kugridi, lokuyincenye yekusheshisa luhlelo lwekwakha lolubanti, loluchutjwa baholi labasha.   Loku kufaka ligalelo ekusimameni tekusebenta netetimali taka-Eskom.1.3. IKhabhinethi igcizelela kutinikela kwayo eLuhlelweni Lwekutfola Bakhicitimandla Labatimele, lokutawenta kubuye kukhicite sabelo lesikhulu sagezi lomusha njengencenye lebalulekile lesisekelo semisebenti yemnotfo nekukhula.Loku kutawufaka ligalelo ekwehlukahlukaneni kwekuphakela kanye nesimo sekukhicitwa kwagezi. Kwengeta ekungenisweni kwemakhono lamasha kanye nekutfola lutjalomali lolusha kulemboni, kutawuphindze futsi kubeke lizinga lekusebenta kanye nekuncuma tintsengo.Loku kwesekela i-NDP, lekhomba sidzingo seNingizimu Afrika sekutjala imali kusakhiwonchanti semnotfo lesentelwe kutsi sesekele ithemu yemnotfo lesemkhatsini nalendze kanye nemigomo yetenhlalo.1.4. IKhabhinethi iphindze yavuma kusayinwa Kwesivumelwano Sekusebentisana (i-MoU) emkhatsini we-Ejensi Yetitimela Letitfutsa Bantfu eNingizimu Afrika (i-Prasa) kanye ne-China Communications Construction Company Limited sekubukisisa imitamo yekutfutfukisa leminyenti leyehlukahlukene, kufaka ekhatsi kuTfutfukiswa Kwemhubhe Wesitimela waseMoloto lochumanisa iGauteng neMpumalanga.Le-MoU yasayinwa kuForamu Yesibili Yelutjalomali e-Afrika lebeyingenelwe nguMengameli Jacob Zuma eGuangzhou, eSifundzeni saseGuangdong, eChina.Lomklamo utawusebenta njengelithulusi lekutfutfukisa imitamo yetemnotfo ngekhatsi kanye nasemacentselweni alomhubhe kusombulula tinsayeya tekuphepha, kusebenta kahle, kwetsembeka, kukhoneka nako konkhe kuhlanganisa naletinye tinsita tetitfutsi temmango. Utawuphindze futsi wente kancono lizinga lelihle lemphilo lebantfu balendzawo ngekunciphisa emabanga lamadze labawahambako.1.5. IKhabhinethi ibikelwe ngemibiko yenchubekelembili yekota yekucala, yesikhatsi kusuka kuMabasa kuye kuNhlaba 2016, yekufezekiswa kweMiphumela. Hulumende ubone inchubekelembili lenelifutse etimphilweni tebantfu ibe futsi ilungisa tinkinga letikhinyabeta kwetfulwa kwetinsita.Kuphunyeleliswa kweLuhlelo Lwemiphumela Yekusebenta lufezekisa imigomo ye-NDP, lekuluhlelo lweNingizimu Afrika lolutawusisondzeta ekuzuzeni Umbononchanti wa-2030.  Loku kwenta imigomo lebekwe kuLuhlakamsebenti Lwendlelalisu Lwethemu Lesemkhatsini, lokuluhlelo lwahulumende lwekufezekisa lweminyaka lesihlanu lwe-NDP 2030, lwesikhatsi lesisuka ku-2014 kuye ku-2019.Kube netintfutfuko kutemphilo lokukhonjiswa kutinkhomba letibalulekile tetemphilo tebantfu njengekukhuphuka kweminyaka lelindzelekile yekuphila, kuncipha kwelizinga lekufa kwalabaneminyaka lengaphansi kwesihlanu budzala kanye nekushona kwabomake labakhulelwe. Sekunekwetfulwa kancono kwetinsita letisisekelo, kufaka ekhatsi kuchunywa kwagezi wegridi kanye nalongesiwo wegridi, emanti empompi emakhaya, kuhanjiswa kwendle kanye nekulawulwa kwekungcola lokucinile. Nanobe kunjalo, kusenekusalela emuva kuletinye tindzawo. Kusukela nga-1994 bekuloku kwetfulwa lusito lwetenhlalo lolusimeme nalolwentiwe kancono lwebazuzi labatigidzi leti-16, futsi kunebufakazi bekutsi loku kunemtselela lomuhle etimphilweni tebantfu labaphuyile.I-GCIS ichumanisa kanye nalamanye ematiko kutfola kwatiswa kweLicembu Lebentindzaba kucacisa lokugcamile emibikweni yemakota.1.6. IKhabhinethi iyayemukela Imbizo lebeyingeniswe yiNdvuna yeLihhovisi laMengameli leKuhlela, Kucaphela kanye Nekulinganisa kanye naSihlalo weKhomishini Yekuhlela Yavelonkhe, Jeff Radebe, kutinyatselo tekungenelela letifezekiselwa kusheshisa kukhokhelwa kwebatfulitinsita nguhulumende kungakapheli sikhatsi lesibekiwe semalanga lange-30.Kusukela kwasungulwa Luphiko Lolukhetsekile kuLitiko Letekuhlela Kucaphela kanye Nekulinganisa (i-DPME) lwekubukana nenkhinga yekungakhokhelwa kwebatfulitinsita kungakapheli emalanga lafanele lange-30, linani lema-inivoyisi lafanele lakhokhelwe ngeNhlaba 2016 abe ngula-17 668 lokwenta tigidzi letinge-R340.I-DPME kanye neTemafa Avelonkhe babuye bafaka imitfombolusito leminyenti emitameni yekusombulula tinsayeya tekukhokhelwa kwebatfulitinsita. Kute kube ngumanje, sekusungulwe sikhungo lekungetwa kuso matfupha emahhovisi eTemafa Avelonkhe lesitawubukana netinkinga tebatfulitinsita.Kwengeta, luphiko lolukhetsekile lwe-DPME kanye nalabo lelibambisene nabo letfula luhlelo loluhlose kwesekela ematiko lakhonjiwe lanebumatima kutsi avisise abuye asombulule tinsayeya letiholela ekutsini kungakhokhelwa batfulitinsita nobe baphute kukhokhelwa.Ngaletikhatsi tekuvakasha, wonkhe umgamu wekukhokhela ema-inivoyisi uyahlolwa, kutfolwa tihibe letivimbile futsi ematiko asitwa ngekwenta kancono kufezekiswa kwetindlela letincono.2. Tincumo teKhabhinethi letibalulekile2.1. INingizimu Afrika itawungenisa Umhlangano we-17 weNkhomfa Yemave Langemalunga (i-COP17) kuSivumelwano Sekuhwebelana Kwemave Emhlaba ngeTinhlobo teTilwane neTitjalo Letisengotini Yekuphela (i-CITES) lotawubanjelwa kuSikhungo Setinkhomfa saseSandton kusukela mhla tinge-24 Inyoni kuya kumhla ti-5 Imphala 2016. Njengobe kuneMave Langemalunga  la-181, i-CITES iyachubeka nekuba ngulelinye lemathulusi emhlaba lanemandla lamakhulu ekonga tinhlobonhlobo tetilwane netitjalo ngekulawulwa kwekuhwebelana ngetilwane netitjalo. Emalunga e-CITES kanye nebabukisisi balindzeleke kutsi bangenele tinkhulumiswano letinemandla babuye futsi batfole tisombululo letichubekisela embili lomsebeti lesevele ucaliwe lomayelana nekuhwebelana ngetilwane netitjalo.INingizimu Afrika ilive lelihamba embili emhlabeni wonkhe jikelele emkhakheni wekonga tilwane tesiganga ngekuhlanganyela kwayo ngemdlandla kutivumelwane tetemvelo letitsandvwe mave lamanyenti njenge-CITES, Sivumelwane Setilwane Letihambako kanye neSivumelwane Lesimayelana neTilwane neTitjalo Letihlala Endzaweni Yinye. Inchubo yelive letfu leyehlukile yetindzawo letivikelekile ifaka ekhatsi lokungacishe kube ngu-5.5% wendzawo yalelive langetulu kwemhlaba, Tindzawo Temafa neMagugu letisitfupha kanye netindzawo tekonga letine letingetulu kwemhlaba.  2.2. Indvuna yeTakhiwonchanti Tetekuchumanisa Netinsita Teliposi, Dkt. Siyabonga Cwele, utawuhola litsimba laseNingizimu Afrika leliyohlanganyela  kuNgcungcutsela ye-26 Yemaposi Yemhlaba yeNyonyane Yemaposi Yemave Onkhe (i-UPU)  letawubanjelwa e-Istanbul, Turkey kusukela mhla tinge-20 Inyoni kuya kumhla ti-7 Imphala 2016. I-UPU yi-ejensi lekhetsekile yaMhlabuhlangene  (ye-UN) legcile ekuphuculeni umkhakha wemaposi kanye nasekwenteni imikhicito yemaposi kutsi yehlukahluke kusimamisa temaposi ngetulu kwemhlaba lokuhlangabetana netidzingo telikhuluminyaka lenge-21.Lengcungcutsela ibaluleke kakhulu eNingizimu Afrika, ngoba Liposi laseNingizimu Afrika lingumdlalindzima lobalulekile wekwetfula tinsita tahulumende futsi lihambisana ne-NDP, kusuka enkhulumeni yebunjalo belive kanye nekwetfulwa kwetinsita tetimali netinsita tahulumende kuye emaphandleni kanye nesemimangweni lesitwa kancane.2.3. IKhabhinethi yatisiwe ngenchubekelembili lemayelana nemalungiselelo eMidlalo Ye-Commonwealth Yanga-2022 letawubanjelwa kuLidolobhakati laseDurban.Kutjalimali kusakhiwonchanti saleMidlalo kulindzeleke kutsi kufake ligalelo kutinzuzo tesikhatsi lesidze telidolobhakati lelitawuyingenisa, lelitawuphindze futsi lisebentise umshiyandvuku wesakhiwonchanti seNdzebe Yemhlaba ye-FIFA yanga-2010. Lokuvuleleka kutimakethe temave emhlaba kutawuphindze kunikete ematfuba latawuheha abuye futsi ente kancono tekuvakasha kanye nelutjalomali ngco lwemave angaphandle. Imidlalo ye-Commonwealth yanga-2022 ilidzeleke kutsi ingenise tigidzigidzi letinge-R20 lokutawuba ngumphumela wetemnotfo, lokutawenta tigidzigidzi letengetiwe leti-R11 tekukhula kwe-GDP.Loku kuyachubeka futsi kwenta lelive kutsi libe yindzawo yetekuvakasha yetemidlalo kuphindze futsi kunikete Licembu LaseNingizimu Afrika ematfuba.2.4. IKhabhinethi ikwemukele kubitelwa enkantolo kwaMabhalane weKhabhinethi nguMvikelisive.  Lokubitelwa enkantolo kucela kutsi Mabhalane weKhabhinethi anikete luhlu lwetipho temalunga eKhabhinethi kanye nemaminithi eKhabhinethi, esikhatsi lesisukela ngeLweti 2015 siye kuMabasa 2016, lemayelana nekubekwa etikhundleni kweTindvuna letingemabambela ngesikhatsi Tindvuna lebetikuleto tikhundla betingekho tikulamanye emave.IKhabhinethi ivumile kunika Umvikelisive loluhlu lwetipho. Nanobe kunjalo, njengobe Mengameli waseNingizimu Afrika ukhetsa Tindvuna kanye neTindvuna Letingemabambela ngaphansi kwesigaba se-91 nese-98 seMtsetfosisekelo, tindzaba taloluhlobo atikate taletfwa ngembi kweKhabhinethi ngako-ke lamarekhodi lankha akate afakwa kumaminithi njengesincumo seKhabhinethi.3. Imitsetfosivivinyo3.1. Kushicilelwa kweMtsetfosivivinyo Wekuchibela Tjwala Wavelonkhe wanga-2016 wavunywa kutsi ummango ngebubanti bawo ubonisane ngawo. Loku kuchibela Umtsetfo Wetjwala Wavelonkhe, wanga-2003 (Umtsetfo we-59 wanga-1998). Loku kwavunywa kanye nenchubomgomo yeTjwala yaVelonkhe yekugcina, lelungisa tinsayeya letikhinyabeta kusebenta ngemphumelelo kwaloMtsetfo futsi kwachuba kubhalwa kweluhlaka lwaloMtsetfosivivinyo.LoMtsetfosivivinyo ulungisa umtselela wetjwala kutemnotfo netenhlalo, kuhamba kancane kwetingucuko, kubeka ezingeni tincenye letibaluleke kakhulu tekulawula kanye nekulawula ngekubambisana lokwentiwe kancono, kucedza kukhicitwa lokungekho emtsetfweni kanye nekuhwebelana ngetjwala lobungekho emtsetfweni kanye netinsayeya letimayelana nemakhono ekulawula ngekhatsi kweMtimba Wetjwala Wavelonkhe.  Lokungenelela kuphindze futsi kungcile ekunciphiseni kulimala kwetemnotfo netenhlalo kanye naletinye tindleko tekunatsa tjwala budlabha, kuhlela kabusha imboni yetjwala kanye nekwenta kancono kubambisana emkhatsini wayo yonkhe imikhakha yahulumende.Kuhambisana netintfo letibekwa embili te-NDP tekucinisekisa kwengamela ngemphumelelo, kuvikela tenhlalo kanye nekudala ematfuba emisebenti. Emkhatsini waletinye tintfo, kutawuvikela kuhwebelana ngalokungekho emtsetfweni, kwenta kancono temfundvo kanye netinhlelo tekucaphelisa, nekusita etinhlelweni letentiwe kancono tekubuyisela esimeni lesifanele labo lasebatigcila tetjwala.3.2. IKhabhinethi iphindze futsi yavuma luhlaka lweMtsetfosivivinyo Wekuchibela Kugembula wanga-2016 kutsi ummango ngebubanti bawo uyophawula ngawo. LoMtsetfosivivinyo ulungisa tinsayeya letikhinyabeta Umtsetfo Wekugembula Wavelonkhe, wanga-2004 (Umtsetfo we-7 wanga-2004).LoMtsetfosivivinyo ucinisekisa kutsi hulumende welubanjiswano kanye nemisebenti yekwengamela yentiwa kutsi ibe ncono nekutsi kuciniseka ngekulawula kanye nemitselela lemibi yekugembula incishiswa kakhulu. Utawugcila ekwenteni kancono imisebenti yekugembula lekhona futsi kute imisebenti lemisha yekugembula letawungeniswa. LoMtsetfosivivinyo utawucinisekisa kutsi emacembu lasengotini yekuhlaseleka kalula njengebantfwana labancane kanye nabagembuli labayinkinga bayavikeleka katsi futsi batawukhona kutfola lusito etinhlanganweni letinjengeMlawuli Wekugembula Wavelonkhe.Uhambisana ngekwelisu netintfo letihamba embili letibekwe ku-NDP ngemcondvo wekucinisekisa kwengamela lokuyimphumelelo, kuvikeleka kwetenhlalo, kwakha ematfuba emisebenti, kukhibika kanye nekungcebeleka.4. Imikhosi letako4.1. Indvuna yeTebudlelwano Nekubambisana Kwemave Emhlaba, Mk. Maite Nkoana-Mashabane, utawuhola litsimba leliyongenela Ingcungcutsela ye-Non-Aligned Movement (ye-NAM) ye-17 ngaphansi kwengcikitsi letsi  Kuthula, Kucudzelana kanye neKubambisana kweKutfutfuka  letawubanjelwa eVenezuela kusukela mhla tinge-17 kuya kumhla tinge-18 Inyoni 2016. I-NAM iyinhlangano lengaphandle kwe-UN lenkhulu kakhulu futsi ivumela tive letisatfutfuka kutsi tifake umtselela etindzabeni temave emhlaba kucinisekisa kutsi timfuno tato tiyanakwa.4.2. Mengameli Zuma utawuhola litsimba leliyongenela Iseshini yeMhlangano Jikele we-UN ye-17 (i-UNGA) lotawube ubanjelwe eNhlokohhovisi ye-UN eNew York kusukela mhla ti-18 kuya kumhla tinge-22 Inyoni 2016.Mhla lu-1 Bhimbidvwane 2016, Imgomo Yekutfutfukisa Lesimeme le-17  (ema-SDG) e-ajenda yeKutfutfuka Lokusimeme yanga-2030, leyemukelwa baholi bemhlaba ngeNyoni 2015 yacala kusebenta ngalokusemtsetfweni. Kuleminyaka le-15 letako, emave atawenta imitamo yekucedza tonkhe tinhlobo tebuphuya, alwe nekungalingani kanye nekubukana netingucuko tesimo selitulu, abe acinisekisa kutsi kute losalela emuva.4.3. Lisekela laMengameli Cyril Ramaphosa utawuhola umgubho weLilanga Lemagugu  mhla tinge-24 Inyoni 2016 eNkhundleni Yetemidlalo eGaleshewe, eKimberley, eNyakatfo Kapa. Loku kutawube kugujwa ngaphansi kwengcikitsi letsi: ""Kugubha  Bantfu Labaligugu ngeKwemukela Bu-Afrika Betfu.""4.4. Inkhomfa Yemave Emhlaba lemayela neNtfutfuko leSimeme itawube ibanjelwe eNew York kusukela mhla tinge-21 kuya kumhla tinge-22 Inyoni 2016 ngaphansi kwengcikitsi letsi:  Kuchubekela Embili: Ema-SDG Ayentiwa. Inhloso yalenkhomfa kutfola kanye nekwabelana tisombululo letiphatsekako, letimiselwe kumiphumela leyesekela ema-SDG. Lenkhomfa itawuhlanganisa labatsintsekako lababuya kuhulumende, kutifundziswa, ku-UN, ema-ejensi emave emhlaba, tinhlangano letingekho ngaphasi kwahulumende kanye netinhlangano temmango.4.5. IKhabhinethi iyawemukela umkhosi wegubho weminyaka lesihlanu weLubanjiswano Lwahulumende Loluvulekile (i-OGP) lobubanjwe ngesikhatsi kubanjwe i-UNGA, eNew York mhla tinge-20 Inyoni 2016.Kulomkhosi kutawuniketwa iNingizimu Afrika ngalokusemtsetfweni sikhundla saSihlalo Lomkhulu we-OGP. Utawube ungenelwe Tinhloko Temave kanye naboHulumende, baholi betinhlangano temmango kanye nalabanye labatsintsekako labadlale indzima lebalulekile ekuphumeleleni kwe-OGP. INingizimu Afrika yatfola lesikhundla saSihlalo Lomkhulu we-OGP kuNgcungcutsela lebeyibanjelwe eMexico ngeMphala 2015.Njengobe Baholi Bemave naboHulumende labasiphohlongo bahlangana nebaholi betinhlangano temmango letiyimfica kutsi kwetfulwe Lubanjiswano Lwahulumende Loluvulekile ngesikhatsi kubanjwe i--UNGA nga-2011, lobudlelwane lobunemandla sebukhule bate bafaka ekhatsi bohulumende labange-70 kanye netinhlangano temmango letitinkhulungwane emhlabeni wonkhe jikelele, letihamba netifungo tekutinikela letitsite letingetulu kwe-3 000 tekukhulisa kwenta tintfo ngekungafihli lutfo kanye nekutilandza kwahulumende kanye nekwenta kancono kudlala indzima kwebantfu.4.6. Indvuna yeTakhiwonchanti Tetekuchumana Netinsitai Teliposi, Dkt. Siyabonga Cwele, utawuhola litsimba laseNingizimu Afrika leliya emhlanganweni weKhomishini Ye-inthanethi Lesebenta Ngekushesha ye-UN lotawube ubanjelwe eNew York mhla ti-18 Inyoni 2016.Lekhomishini inikwe umsebenti wekubuka emasu ekuchumela bantfu labatigidzigidzi letine kwamanje labangakachunyelwa i-inthanethi lesebenta ngekushesha, ngendlela lengabiti kakhulu.  Lomhlangano walomnyaka utawuhlola ubuye futsi ubuyekete emasu lakhona kwamanje bese uncuma ngetinyatselo letitawutsatfwa tekwenta kancono kusetjentiswa kwe-inthanethi lesebenta ngekushesha yekutfutfuka lokusimeme.  4.7. Inyanga Yetitfutsi ingeMphala 2016 itawube ibanjelwe ngaphansi kwengcikitsi letsi:  Sisonkhe sichubekisela iNingizimu Afrika Embili.  Loluhlelo lwenyanga lutawukhombisa imiklamo yesakhiwonchanti, lukhutsate kusetjentiswa kwetitfutsi temmango kanye nekutfutfukisa imitamo yekuphepha emigwacweni yalelive.Hulumende utjala imali emkhakheni wetitfutsi lokuyincenye yeLuhlelo Lwemaphuzu Layimfica alelive ekuvusa intfutfuko kanye nekwakha imisebenti. Lutjalomali lwetitfutsi tetfu temmango luyincenye yekwakha kanye nekuchuba inethiwekhi lehlangene yetitfutsi temmango kulo lonkhe lelive.Lutjalomali lwetitfutsi talelive lutawusita kukhulisa umnotfo kanye nekulungisa tinsayeya tekweswela imisebenti, buphuya kanye nekungalingani. Kutjala imali kwetfu kutitfutsi kwenta lelive kutsi libe yindzawo leheha lutjalomali.5. Tincumo teKhabhinethi etindzabeni letibalulekile tesimondzawo5.1. IKhabhinethi iyayemukela imiphumela yeNgcungcutsela yeBaholi be-G20, leyahanjelwa nguMengameli Jacob Zuma, lapho khona Mengameli Zuma wabikela leNgcugcutsela ngetimfuno nalokunye lokubekwe embili yiNingizimu Afrika.Lengcungcutsela lebeyibanjelwe ngaphansi kwengcikitsi letsi:  Kucondza Emnotfweni Wemhlaba Locamba Lokusha, Lonemandla, Lochumene futsi Lohlanganisa Konkhe  yakhuluma ngaletintfo letibekwa embili letilandzelako: i) Kuvula Indlela Lensha Yekukhula, ii) Umnotfo Wemave Emhlaba Lonemandla Naloyimphumelelo kanye neKwengamela Timali, iii) Lutjalomali kanye neKuhwebelana Kwemave Emhlaba Lokunemandla, iv) Kutfutfuka Lokuchumene Ngekhatsi naloKufaka Konkhe Ekhatsi, kanye v) naLetinye tintfo letikhinyabeta Umhlaba njengeSilwinemagciwane (i-AMR).Ekwesekeleni lokusha njengemchubi lomkhulu wekukhula kwelive ngalinye kanye nemnotfo wemave emhlaba, i-G20 yemukela Imodeli yeKukhula Lokusha njenge-ajenda lensha lenetinchubomgomo netinyatselo letitawutsatfwa etindzaweni talokusha, tingucuko letinsha tetimboni kanye nemnotfo lodijithali.Kwendlula lapho, Luhlelo Lolusha Lwekusebenta Lwetingucuko Tetimboni lwe-G20 lutsatsa litfuba lekutsi tingucuko letinsha tetimboni lwetfulela timboni, ikakhulu tekukhicita kanye netinsita letihambisana nako. Loku kufaka ekhatsi kusita timboni emaveni lasatfutfuka, ikakhulu lawo lase-Afrika kanye neMave laTfutfuke Kancane (ema-LDC). Kwetfulwa kweMitamo ye-G20 leyeSekela Timboni e-Afrika nakuma-LDC nako kucinisa kukhula lokufaka konkhe ekhatsi kanye nemandla ekukhula ngekusebentisa inchubomgomo yekutikhetsela.Ekufakeni ligalelo ekwakheni inchubo yetimali levulekile nalenemandla kwesekela kukhula lokusimeme nekutfutfuka, Sicelo seNingizimu Afrika sekutsi kuphuma nekungena kwetimali tetintsengo tekuhweba letingasito kutsi tibukisiswe yiNhlangano Yetekuhweba Yemhlaba, semukelwa. Kusombulula lensayeya kubambe emandla ekukhulula timali letingasetjentiswa bohulumende base-Afrika kufezekisa Imigomo Yekutfutfukisa Lesimeme kanye netinhlelo tayo tekutfutfukisa.5.2. IKhabhinethi igcizelela kutsi kungumsebenti wabo bonkhe bantfu baseNingizimu Afrika kwenta imitamo ngekubambisana konga emanti kanye nekuwasebentisa ngekuhlakanipha, loku kufaka ekhatsi kulungisa timpompi letivutako nekunakekela sakhiwonchanti semmango ngekhatsi emimangweni.  Kwehla kwelizinga lemanti emadamini avelonkhe sekwente kutsi kubekwe imibandzela yekusebentisa emanti ngandlela tsite etifundzeni letinyenti sifundza lesisandza kubekelwa lemibandzela Sifundza saseGauteng.Sidzinga kusebenta ngekubambisana kute sesekele imimango lenenkhinga yekuswelakala kwemanti ngekutsi sibike kumoshwa kanye nekwebiwa kwesakhiwonchanti kutiphatsimandla letifanele. Hulumende uyabubona bumatima bantfu betfu labahlangabetana nako etindzaweni letinetinkhinga tekuswelakala kwemanti kakhulu futsi Licembu Lekusebenta Letindvuna lelibukene neSomiso selibeke kucinisa tingenelelo tekusita tindzawo letinetinkhinga tekuswelekala kwemanti.  Kufezekiswa kwetinyatselo tekungenelela tesikhatsi lesidze netesikhatsi lesifishane kube kulandzelelwa nekuhlolwa kwayo yonkhe imitamo kuyachubeka. Litiko Letekubusa Ngekubambisana Netendzabuko, ngekusebentisa Sikhungo Sekulawula Tinhlekelele Savelonkhe, liyachubeka nekuchumanisa somiso salelive kanye nesimo sekweswelakala kwemanti ngekubambisana kanye nayo yonkhe imikhakha nemkhakha lotimele.5.3. IKhabhinethi nayo njengesive incoma kusebenta kweLicembu laseNingizimu Afrika kuMidlalo yemaParalimpikhi yaseRio yanga-2016  lebibanjelwe eBrazil kusukela mhla ti-7 kuya kumhla ti-18 Inyoni. Labasubatsi benta sive setfu kutsi sitigcabhe siphindze futsi sichubeke nekuba neludvumo loluhle kakhulu lekwenta kahle kakhulu kuleMidlalo. IKhabhinethi ihalalisela lelicembu ngekuwina emamedali layimfica kwamanje: lamatsatfu eligolide, lamatsatfu elisiliva kanye nalamatsatfu elitfusi. IKhabhinethi ihalalisela labasubatsi labalandzelako ngekuwina emamedali eligolide: inhlambi Kevin Paul, Hilton Langenhoven ekuzubeni lokudze kanye naCharl du Toit kugijima emamitha la-100.5.4. IKhabhinethi ikwemukele kukhishwa kwetibalobalo tebugebengu ta-2015/16 Luphiko Lembutfo Wemaphoyisa aseNingizimu Afrika (i-SAPS) lolukhombisa indlela bugebengu lobehle ngayo kulelive.Nanobe nje kunconywa inchubekelembili leyentiwe yi-SAPS ekwehliseni emazinga etinhlobo letitsite tebugebengu, kusenekukhatsateka lokuchubekako mayelana nekukhula kwebugebengu bebudlova, ikakhulu bekubulala.Kulwa nebugebengu sibopho sawonkhewonkhe. Sonkhe sidzinga kutsi sisebentisane ne-SAPS kute kutsi sizuze umgomo wetfu lofananako wemimango lephephe kakhudlwana, emadolobhakati laphephe kakhudlwana kanye nelive leliphephe kakhudlwana. Loku kutawukhuphula lizinga lekubambisana emkhatsini wemikhakha leyehlukene lecinisekisa kulandzelwa kwemitsetfo kute kwehliswe emazinga ebugebengu.5.5. IKhabhinethi ikhumbuta bakhokhintsela labangenisa emafomu abo entsela ngendlela lendzala leyetayelekile nobe ngeliposi kutsi umncamulajucu wekungenisa lamafomu wamhla tinge-23 Inyoni 2016 wesikhatsi sentsela yanga-2016 sewusondzele kakhulu.  IKhabhinethi itsandza kubonga bonkhe bakhokhintsela lasebavele bawangenisile emafomu abo ekukhokha umtselo. Imali lengenako legcogcwe yi-SARS isita hulumende ekwetfulweni tinsita kubantfu baseNingizimu Afrika labatigidzigidzi labatidzinga kakhulu.5.6. IKhabhinethi iyakubona kushikashikeka kwebantfu labasha labahlangabetana nako nabetama kutifundzisa. Hulumende uyachubeka nekucinisekisa imfundvo lenguyonayona yawonkhewonkhe.  Kusitwa ngetimali lokutfolakala ngeSikhwama Savelonkhe Sekusita Bafundzi Ngetimalimanje sinetigidzigidzi leti-R14 582, futsi isita kucinisekisa kutsi titjudeni letiphuyile futsi letisebenta ngekutikhandla tifinyelela imfundvo kuwo onkhe emanyuvesi awonkhewonkhe lange-26 kanye nemakolishi emmango lange-50 eMfundvo Lefundzisa Emakhono Nekucecesha  (ema-TVET).Ngekuya kweLubalobalo lwaseNingizimu Afrika lweLuklayo Lwemakhaya Jikelele lwanga-2015:   Imiphumela yekutfola imfundvo iyachubeka nekuba ncono kantsi futsi nekufinyelela tikhungo tetemfundvo netinsita nako kuba ncono. Emkhatsini webantfu labaneminyaka lenge-20 budzala nalabangetulu kwaloko batfola Matikuletjeni (Libanga le-12) njengelizinga labo letemfundvo lephakeme likhulile lesuka ku-21,9% nga-2002 laya ku-28,0% nga-2015. Emaphesenti alabaneticu temfundvo lephakeme achubekile nekubancono esuka ku-9,3% aya ku-14,1% . IKhabhinethi iyachubeka nekutinikela ekuzuzeni imfundvo yamahhala yalabaphuyile, ngekhatsi ekubeni khona kwetimali.Umbononchanti wetfu wesikhatsi lesidze wemfundvo lephakeme utawuya ngekweKhomishini Yekuphenyisisa ngeKusita Ngemali Nekucecesha Imfundvo Lephakeme, lekwamanje ibamba imihlangano kantsi futsi ilindzeleke kutsi iphetse umsebenti wayo mhla tinge-30 Inhlaba 2017. Simema bonkhe labatsintsekako kutsi banike leKhomishini Yekuphenyisisa ngeMfundvo Lephakeme Nekucecesha litfuba lekutsi iphetse umsebenti wayo. Ngekusebentisana singatfola tisombululo letiphatsekako naletisimeme.5.7. IKhabhinethi iyakhatsateka mayelana nekuvuseteleka kwemishuco lenebudlova kuletinye tikhungo temfundvo lephakeme. Kumosha imphahla kubugebengu lobentela phasi tinkinga letifanele.  Imitfombolusito lemoshwako, lefaka ekhatsi umtapolwati, njengaloku kubonakele eNyuvesi yaKwaZulu-Natal, tincwadzi nesakhiwonchanti akwemukeleki futsi kubhubhisa lwati lolugcogcwe sikhatsi lesidze. Leti tento tebugebengu lekufanele kutsi ema-ejensi lacinisekisa kulandzelwa kwemtsetfo abukane nato ngemandla.Letento tifaka inkinga lenkhulu kumitfombolusito yekuniketa labaphuyile imfundvo lesevele imincane. IKhabhinethi imema bonkhe baholi betitjudeni kutsi bemukele simemo sekuvikela sakhiwonchanti senyuvesi lesibalulekile kanye nemitfombolusito leyincenye yemagugu nemafa abo bonkhe bantfu baseNingizimu Afrika.Hulumende utivile tinkinga letiphakanyiswe bafundzi, letisabukwa ngalokuphelele. Sisebentisana nawo onkhe emacembu latsintsekako kute kutsi sitfole sisombululo salomphelo.5.8. IKhabhinethi ibuhlungu ngekushonalkwebavukuti labangekho emtsetfweni labashonele emayini yaseLanglaagte lesesimeni lesimbi. Lokushona kwalabavukuti kugcamisa tingoti tekuvukuta ngalokungekho emtsetfweni ngoba leti tento letingekho emtsetfweni tibeka timphilo temmango engotini.  Litiko Letimbiwa lisebentisana kanye nema-ejensi lacinisekisa kulandzelwa kwemitsetfo kucinisekisa kutsi babhebhetseli bayajeziswa ikakhulu labo lababaholi labachubeka nekuhwebelana ngetimbiwa ngalokungekho emtsetfweni.IKhabhinethi imema bonkhe labatsintsekako kutsi basebentisane kute kucedvwe kumba timbiwa kulelive ngalokungekho emtsetfweni. Litiko lisebentisana netinkampani letimba timbiwa futsi selivale timayini lesetingasebenti letingetulu kwaletinge-200 letiphatselene nekuvukuta ngalokungekho emtsetfweni.5.9. IKhabhinethi Ihalalisela Litiko Letemfundvo Lesisekelo ngekuwina umklomelo weLitheresi Wemave Emhlaba Wenhlangano ye-UN yeTemfundvo, Isayensi kanye neMasiko  (i-UNESCO) ngemkhankaso waloi-Khari Ri Gude Mass Literacy Campaign. Lemiklomelo Yelitheresi Yemave Emhlaba iklomelisa kusebenta kahle kakhulu kanye nekucamba lokusha emkhakheni welitheresi.I-Kha Ri Gude Mass Literacy Campaign yangeniselwa kunciphisa lizinga lavelonkhe lalabo labangakwati kufundza nekubhala eNingizimu Afrika, futsi seyizuzise bantfu labatigidzigidzi leti-4.7 etindzaweni tasemaphandleni netasemadolobheni. Uniketwa ngetilwimi leti-11 letisemtsetfweni, kufaka ekhatsi i-braille.5.10. IKhabhinethi ihalalisela Pretty Yende waseNingizimu Afrika lohlabela i-soprano kukhuphuka kwakhe ate atfole ludvumo lwemave emhlaba abe avela ezingeni leliphasi letenhlalo ePiet Retief kuyinshisekelo kitsi sonkhe.  Emkhatsini walokunye kucula lakwentile, utawuvula i-Italian opera Lucia di Lammermoor ku-Op ra Bastille eParis kulenyanga letako bese kutsi ngeNgongoni utawudlala indzima leyinhloko ku-Rom o et Juliette eMetropolitan Opera House eNew York.5.11. IKhabhinethi ihalalisela Mk. Esther Mahlangu, sobuciko wemNdebele lodvume kakhulu futsi lohlonishwe ngekunikwa sicu se-Order of Ikhamanga. Make Mahlangu kanye ne-BMW benta Umkhosi we-25 wekusebentisana kwabo lokuluphawu lolutsite e-Frieze Art Fair eLondon emkhatsini wamhla ti-5 nemhla ti-9 Imphala 2016.5.12. IKhabhinethi ijoyina iNingizimu Afrika ekugubheni umkhosi wemphilo yaMake Winnie Madikizela-Mandela welusuku lwakhe lwekutalwa lwe-80. Lowatiwa kakhulu ngekutsi ""nguMake Wemzabalazo , Make Winnie luphawu lwensika yemzabalazo nenshisekelo yekucina kwabomake emhlabeni wonkhe jikelele.IKhabhinethi itfumela emavi endvudvuto:5.13. Emndenini nakubangani bemhlabeleli we-opera lowatalelwa eNingizimu Afrika lodvume umhlaba wonkhe, Mnu. Johan Botha. UMnu. Botha utawukhunjulelwa liphimbo lakhe lelinemandla futsi lelidvudvutako lebeliviwa kumatiyetha lamanyenti e-opera nasemahholeni emhlabeni wonkhe jikelele kufaka ekhatsi iVienna State Opera lokwamenta i-Kammers nger, ligama lelinikwa baculi bemculo we-opera nawe-classical e-Austria naseGermany.5.14. Kumindeni, bangani kanye nalabo bebasebenta nemshayeli wesitimela wakaTransnet kanye nemsiti wakhe labashone ngesikhatsi sitimela sakaTransnet lesetfwala imikhicito siphuma esipolweni esiteshini saseDelvillewood ngemuva kwekuhhihlika kwentsaba eHillcrest enshonalanga yeDurban.5.15. Kubantfu baseTanzania ngemuva kwekutamatama kwemhlaba ngebukhulu bemandla lobu-5.7 lokuhambe netimphilo letinyenti. Imikhuleko kanye nemicabango yetfu ikanye nemindeni yalabo labashonile nalabalimele.  6. Kubekwa EtikhundleniKutawuhlolwa ticu tabo bonkhe lababekwe etikhundleni kubuye futsi kucinisekiswe ngalokufanele.6.1. Litiko leTemidlalo Nekukhibika: Mnu. Alec Moemi njengeMcondzisi Jikelele wethemu yesibili yekontileka yeminyaka lesihlanu.Imibuto ingacondziswa ku:Donald LiphokoTinombolo Tekutsintsana: 082 901 0766"
Sitatimende Semhlangano WeKhabhinethi Wamhla tinge-28 Inyoni 2016,29 Sep 2016,https://www.gov.za/speeches/statement-cabinet-meeting-28-september-2016-29-sep-2016-0000,https://www.gov.za/ss/speeches/statement-cabinet-meeting-28-september-2016-29-sep-2016-0000,"1. Kufezekiswa Kwetinhlelo Tahulumende Letibalulekile1.1. Singuhulumende sitinikele kakhulu ekutfutfukiseni bantfu betfu, kungako nje imfundvo ichubeka nekuba nguletinye tetintfo lesitibeka embili letibalulekile. Loku sikukhombise ngekwaba imitfombolusito, lapho khona Imfundvo Lephakeme Nekucecesha ibe nguleminye yemikhakha lezuze kakhulu kumcombelelo wavelonkhe walomnyaka, itfole-18% nga-2016/17.Nanobe nje umnotfo ulukhuni siyachubeka nekwaba imitfombolusito njengenkhomba yekwesekela kwetfu ekukhuliseni linani lalabo batfola Imfundvo Lephakeme, kanye nemfundvo ngalokwetayelekile. Kulomnyaka hulumende unikete tigidzigidzi leti-R1.9 tesikhebesi setigidzigidzi leti-R2.3 lesibangelwe kwelekelela kukhula kwanga-2016. Kubekwe eceleni tigidzigidzi letingetulu kwa-R4.5 kumnyakatimali wa-2016/17 kute ibe khona kuSikimu Savelonkhe Selusito Lwetimali Setitjudeni kwenta kutsi titjudeni letiphuyile tikwati kutfola imfundvo  lephakeme.1.2. Hulumende ukwati kahle kamhlophe kutsi kutjala emfundvweni yebantfwana betfu kutawufaka sandla ekukhuleni kwemnotfo ngelizinga leliphakeme, lokuyintfo ledzingekako kutsi kulungiswe letinsayeya tekweswelakala kwemisebenti, buphuya kanye nekungalingani.Hulumende ukuvile kukhala kwetijudeni, watiphendvula futsi utawulekelela ekulungisweni kwetimali letikhokhwako tasemanyuvesi tetitjudeni letiphuma emakhayeni laphuyile naletinebatali labahola imali lencane emnyakeni wekufundza wa-2017. Titjudeni letinebatali nobe banakekeli labakhonako kukhokhela imfundvo yato yasenyuvesi bafanele kutsi bachubeke bente njalo, ngobe imfundvo ingumtfwalo wabo bonkhe bantfu hhayi nje wahulumende kuphela.1.3. Lokukhushulwa kwetimali letikhokhwako enyuvesi kutawufaka ekhatsi ludzaba lwekukhona kukhokhela kwetitjudeni nebatali babo, kanye nekwenta siciniseko sekutsi tikhungo temfundvo lephakeme tiyachubeka nekuba nemali. Umbiko wamanje weMkhandlu Wetemfundvo Lephakeme uphakamise kukhushulwa kwemali lekhokhwako emanyuvesi nga-2017 ngendlela lebheke emandla emali kuwo onkhe emanyuvesi.1.4. Hulumende usemukele lesincomo lesiphakanyisiwe sekukhushulwa kwetimali nge-8% emanyuvesi nakuMakolishi Ekufundzisa Imisebenti Nekucecesha, abe futsi ngaso sona leso sikhatsi aniketa imali yekuvala sikhebesi sekulungiswa setitjudeni letiphuyile netemkhakha losemkhatsini letingekho.Lapho Ikhomishini Yekuphenyisisa Yelihhovisi LaMengameli iphetsa umsebenti wayo wekuphenya ngekusitwa ngetimali kweteMfundvo Lephakeme Nekucecesha, inchubo yetfu yetenyuvesi ifanele kutsi ibe ichubeka nekusebenta, ikhicita titjudeni letinemakhono etemnotfo, kanye nekuhlomisa ngemakhono lusha lwaseNingizimu Afrika kanye netitjudeni letivela kuwo onkhe emave emhlaba, ikakhulu lawo eNhlangano Letfutfukisa eMave  ase-Afrika leseNingizimu (i-SADC).   1.5. IKhabinethi icela titjudeni kanye nebaholi betitjudeni ikakhulu, kutsi bavakalise kukhatsateka kwabo ngendlela lefanele ngekuya kweMtsetfosisekelo, lokunguwona umkhombandlela wabo bonkhe bantfu baseNingizimu Afrika. Budlova lobusandza kwenteka bufake lunyawo lwengulube kutibhelu tetitjudeni ngesikhatsi lelive libone kwephulwa, kumoshwa kwemphahla, kushiswa kwemitapolwati futsi manje sekufake ekhatsi ngisho nekushona kwesisebenti sasenyuvesi.   1.6. Mengameli Jacob Zuma sewucondzise Sicheme seteBulungiswa, Tekuvimba Bugebengu kanye neTekuvikela (i-JCPS) kutsi tibukane nalobudlova lobendlulele lobubhubhisa tikhungo tetfu tetemfundvo lephakeme. Mengameli utawubamba umhlangano neTindvuna teSicheme se-JCPS ekuhambeni kwesikhatsi lamuhla. Ema-ejensi lacinisekisa kulandzelwa kwemtsetfo, asebenta ngekuya kwemtsetfo, atawuphenyisisa kute atfole letigilamkhuba temisebenti yebugebengu leboniwe.1.7. Ekwemukeleni simemetelo seLitiko Letemfundvo Lesisekelo sekutsi konkhe sekume ngemumo ngemalungiselelo eluhlolo lweSitifiketi Lesiphakeme Savelonkhe seLibanga le-12 (lwaMatikuletjeni) lwa-2016, sicela bonkhe labatsintsekako kutsi basebentisane kute kwentiwe siciniseko sekutsi tikhungo tetfu temfundvo lephakeme temukela titjudeni letifundza Matikuletjeni nga-2016 kute siciniseke kutsi bantfwana betfu batfola likusasa lelichakatile.Bonkhe labatsintsekako, ikakhulu batali nebanakekeli, bafanele kutsi batibandzakanye ngalokunemdlandla ekutfoleni sisombululo salomphelo sensayeya yekukhokhela imfundvo.Luhlolo lwekuphela kwemnyaka lweLibanga le-12 lucala mhla tinge-26 Imphala luphele mhla tinge-29 Lweti 2016. Indvuna yeTemfundvo Lesisekelo itawumemetela imiphumela yeluhlolo lwekuphela kwemnyaka wa-2016 yeLibanga le-12 mhla ti-4 Bhimbidvwane 2017.  Mayelana neluhlolo lwekuphela kwemnyaka we-2016, kunebafundzi labebafundza ngalokuphelele la-677 141 kanye nalabebafundza ngalokungakapheleli la-150 183, lokwenta kutsi kube nebafundzi laba-9 000 labangetulu kunebanga-2015, lokukhombisa kutinikela kwahulumende ekucinisekiseni kutsi linyenti lebantfu labasha baphetsa imfundvo yabo lesisekelo kute kutsi bakwati kuhlanganyela emnotfweni. IKhabhinethi ifisela Bafundzi Bamatikuletjeni wanga-2016 inhlanhla lapho bangenela sigaba semabanga emfundvo lesisekelo.1.8. Lapho umhlaba ukhumbula Lilanga Labothishela Lemhlaba mhla ti-5 Imphala 2016 ihalalisela bonkhe bothishela futsi iyabancoma ngekutinikela kwabo nekusebenta ngekutikhandla ekwakheni sisekelo sebaholi betfu bakusasa.  Kutinikela kanye nekubambelela ngemandla kwabothishela sekubatfutfukisile bantfu betfu kantsi futsi kusachubeka nekuchuba ngemandla bantfwana betfu kubachubele kulikusasa lelichakatile.Umnotfo1.9. IKhabhinethi ikhutsatwa yimiphumela yekukhulumisana lokuchubekako emkhatsini wahulumende nebaholi bemabhizinisi leholwa nguMengameli Zuma ngeMitamo Yebaphatsi Labakhulu (ema-CEO) Yelihhovisi LaMengameli kwakha kutetsemba kwetemnotfo, kokhela kabusha kukhula kwemnotfo nekuvimba kwehliswa kakhulu wehliselwe ezingeni leliphasi kutesilinganiso setikweleti.  Inchubekelembili ifaka ekhatsi luhlelo lwekucashwa kwelusha kute kutsi kufakwe lusha lolutigidzi kutekufundzela umsebenti emsentini loholelanako iminyaka lemitsatfu emkhakheni wangasese, kufaka ekhatsi kusungulwa kweSikhwama Semabhizinisi Lamancane naLasemkhatsini aseNingizimu Afrika lesinetigidzigidzi le-R1,5 letawutjalwa emabhizinisini lamancane.  Ngekuhambisana neLuhlelo Lwemaphuzu Layimfica lwahulumende, sekwentiwe umsebenti wekuhlatiya imikhakha yetemnotfo lesiphohlongo kwaphindze futsi kwakhonjwa netindzawo letinsha telutjalomali nekukhula kwemnotfo.Nakuchutjekelwa embili emabhizinisi atawusebentisana nahulumende ngalemiklamo lelandzelako: kusungulwa kweSikhwama Sekukhulisa Tekulima; emakhono ekwesekela kukhangisa tekuvakasha; kukhulisa linani lebahlengi nebahlengikati labaceceshiwe; kanye nekuvusetela kabusha tindzawo tetimboni lesetiphelelwa ngemandla, ikakhulu e-Vaal Triangle.   1.10. Kuphindze futsi kwentiwa inchubekelembili ekufezekiseni Lucwaningo Lwavelonkhe Lwetebucwepheshe BeHayidrojini neSeli Yemafutsa, Lisukwenta Lekucamba Lokusha neKutfutfukisa (Lisukwenta le-HySA). IKhabhinethi yavuma leLisukwenta le-HySA nga-2007 kwakha lwati nekwenta kutsi kukhoneke kutfutfukisa imikhicito yekutsengiswa lebalulekile emkhakheni wetebucwepheshe beHayidrojini neSeli Yemafutsa ngekuta kwenhlangano yalelive Inhlangano Yetinsimbi Teplathinamu yalelive. Loku futsi kunemandla ekutfutfukisa imikhicito yendzawo ngenhloso yekucinisa bosotimboni labamnyama.Lesento seNingizimu Afrika sekuticambela lokusha sifaka ekhatsi  ligalelo ekucambeni lokusha kwemave emhlaba ngekusebentisa lisukwenta letekuhwebelana ngetebucwepheshe ibe ubuyisa ngaseluhlangotsini lwayo-25% wemakethe yeHayidrojini neSeli Yemafutsa, lokutawenta tigidzigidzi leti-R1.37 nga-2020.1.11. IKhabhinethi yemukele kungeniswa kwemtsetfomgomo lomusha wekwengamela budlelwane lobusemkhatsini wemcashi nesisebenti mayelana nekwenta ibhizinisi neMbuso. Lomtsetfomgomo lofakwe kugazethi uniketa Umtsetfo Wekulawula Kuphatfwa Kwemisebenti Yahulumende, wanga-2014 (Umtsetfo we-11 wanga-2014) emandla ekusebenta.1.12. Kwetfulwa kwetindlu tekucala letinge-500  kuMklamo Wekuhlaliswa Kwebantfu Lohlanganisiwe eSavanna City, lebekuholwa yiNdvuna yeKuhlaliswa Kwebantfu, Mk Lindiwe Sisulu, kuyincenye yemitamo yahulumende yekunika bantfu labadzingako tindlu letinesitfunti kanye nekubasita kutsi babuyise sitfunti sabo ngekucinisekisa kutsi bajabulela lilungelo lekuba nendzawo yekufihla inhloko lelingene futsi lesezingeni lelingulonalona. Kwetfulwe linani lelinge-200 letindlu kutigayigayi temphi. Nasewuphetsiwe kuleminyaka lesihlanu letako, lomklamo utawuba netindlu letingetulu kwaleti-18 000, 500 letitawunikwa tigayigayi temphi.1.13. Iforamu Leyengamele I-inthanethi Yavelonkhe, kanye neSikhungo Sekuntjintjanisa I-inthanethi seNhlangano Yekutfutfukisa yeNingizimu Lesentasi ne-Afrika yetfulwe ngemphumelelo yiNdvuna yetekuchumana neTemisebenti Yemaposi, Dkt. Siyabonga Cwele naKhomishani weNhlangano Yelubumbano  yeMave ase-Afrika (i-AU) Dkt. Elham Ibrahim.Iforamu Leyengamele I-inthanethi Yavelonkhe (i-AfIGF) itsetse sincumo salelive, sekulungiselela i-AfIGF Yesihlanu letawucala mhla ti-16 kuya kumhla ti-18 Imphala 2016, eThekwini, KwaZulu-Natal. Le-AfIGF itawuholela ekutsi tindleko tekutfola i-inthanethi tibe phansi kulesigodzi ngobe ithrafikhi ye-inthanethi itawjikeleta emaveni ase-Afrika.Letintfutfuko tigcizelela kubaluleka kwekutsi iNingizimu Afrika ne-AU ahlanganyela ngalokubonakalako emnotfweni we-Inthanethi hhayi njengebasebentisi nje kuphela. Loku kuphindze futsi kusisondzete kakhulu ekucambeni umnotfo wetedijitali lofaka ekhatsi lokunyenti nemmango lonelwati, njengobe kucatjangiwe kuLuhlelo Lwekutfutfukisa Lwavelonkhe (i-NDP). Hulumende utinikele ekucinisekiseni kutsi I-inthanethi itfolwa ngekufanana ngibo bonkhe bantfu baseNingizimu Afrika, lokufaka sandla ekwakhiweni kwemmango lofaka konkhe ekhatsi.1.14. Tekudiza tase-Afrika nembukiso wekundiza emoyeni weMbutfo Wetekuvikela kanye neKukhangisa Tembutfo Wetekuvikela tachutjwa ngemphumelelo Litiko Letekuvikela, i-Armscor, Tekundiza tase-Afrika, Inhlangano Yetaselwandle Nekuvikela Timboni, iDenel kanye neNhlangano Yetekundiza Yetekuhweba yaseNingizimu Afrika. Lenkhundla yavumela timboni tetekuvikela taseNingizimu Afrika kutsi timakethe emakhono ato emmangweni wavelonkhe, futsi kulomnyaka kube khona bakhangisi labanengi kanye nemaphaviliyoni avelonkhe labekamelelwe ngemave lamanyenti lahlukene.2. Tincumo teKhabhinethi Etindzabeni Letibalulekile Tanyalo2.1. IKhabhinethi ihambisana ngalokuphelele nesitatimende lesikhishwe Lihhovisi laMengameli mhla tinge-23 Inyoni, mayelana neludzaba Lwesikhulu Lesiphakeme Lesibukene Nekusebenta kwe-SABC (i-COO). IKhabhinethi iyasihlonipha sincumo lesitsetfwe yiNkantolo Lenkhulu YekwendluliselwaKwemacala (i-SCA) sekucinisekisa kubeka eceleni kubekwa esikhundleni seMnu.Hlaudi Motsoeneng njenga-COO we-SABC.IKhabhinethi imema iBhodi ye-SABC kutsi ihambisane nencwadzi nemoya wesincumo se-SCA. Imitamo yekwentela phansi sincumo se-SCA ngetihumusho temsolwa ngekusebentisa umtsetfo kusima ekwenteleni phasi umtsetfomgomo wemtsetfosisekelo wemtsetfo kuphindze futsi kunikete sigungu setebulungiswa lesimiswe ngekwemtsetfosisekelo setinkantolo tetfu insayeya. Sincumo sekutsi Umnu. Motsoeneng aphindze futsi afakwe esikhundleni sakhe lesisha kukhombisa kungahloniphi umtsetfo.IKhabhinethi ikhumbute Ibhodi ngeSigaba se-165 seMtsetfosisekelo: kutsi umyalelo nobe sincumo lesikhishwe yinkantolo sibopha bonkhe bantfu lesisebenta kubo kanye nemitimba yahulumende lesisebenta kuyo.IKhabhinethi iyalele Indvuna yeTekuchumana, Mk Faith Muthambi, kutsi asheshise atsatse tinyatselo asombulule loludzaba neBhodi ye-SABC.2.2. IKhabhinethi yemukela imiphumela yekuhlanganyela kweNingizimu Afrika kuNgcungcutsela Jikelele Yamhlabuhlangane (ye-UNGA) ye-71, lebeyiholwa nguMengameli Zuma. Yacala mhla tinge-20 kuya kumhla tinge-26 Inyoni 2016 ngaphansi kwengcikitsi letsi  Imigomo Yekutfutfukisa Lesimeme: Kufuca lokufananako kute kuguculwe umhlaba wetfu.""Ngesikhatsi kuchubeka leseshini baholi bemave emhlaba bemukela Simemetelo seNew York lesimayela nentsandvo yetepolitiki kanye nekutinikela kute kuvikelwe emalungelo ebakhoseliswa nebachamuki. Lokutinikela kuvula indlela yekukhulumisana lokuhlose ekutsini kube nenkhomfa yemave emhlaba nekwemukelwa kwesivumelwane sekuhamba kwebantfu basuka yinye indzawo baya kulenye ngalokuphephile, lokuhlelekile nanjalo nje nga-2018.   Live letfu liyaphindza futsi ligcizelela simemo sekucinisa tikhungo tekwengamela kwemhlaba, kufaka ekhatsi i-UN, ikakhulu Umkhandlu Wetekuvikela futsi lowesekela kuguculwa masinyane kwaletikhungo ngenhloso yekulungisa lokungesiko bulungiswa ngekwemlandvo lokwentiwa e-Afrika lokukhombisa takhiwo takadzeni.  Mengameli Zuma wangenisa ngekubambisana naMengameli Francois Hollande, waseFrance Ikhomishini Yelizinga Leliphakeme yeKucashwa Kutemphilo neKukhula Kwemnotfo mhla tinge-20 Inyoni 2016. Lekhomishini yasungulwa nguMabhalane Jikelele we-UN futsi ihlose kukhulumisana nebaholi ezingeni lelisetulu kakhulu kukhutsata kwakhiwa kwematfuba lamasha emisebenti emkhakheni wetemontfo emaveni emhlaba. Lombiko waLekhomishini lowemukelwa nguleNgcungcutsela Jikelele, wenta tiphakamiso kuMave langeMalunga, letisuka kutidzingo tekuceceshwa, imfundvo lechubekako kanye nesidzingo sekugcila ekunakekelweni ngetemphilo lesisekelo. Loku kufaka ekhatsi kutinikela kucecesha  labanakekela ngetemphilo labatigidzigidzi letinge-40 nga-2030.Kunikwa ngalokusemtsetfweni kweFrance sikhundla sekuba ngumholisihlalo weLubanjiswano Lwahulumende Loluvulekile (i-OGP) kwentiwe nguMengameli Zuma ngasekupheleni kwemkhosi wekugubha iminyaka lesihlanu ye-UNGA. Ngesikhatsi seNingizimu Afrika ingusihlalo we-OGP sahola Simemetelo Sahulumende Lovulekile ekufezekisweni kwe-Agenda ya-2030 yeKutfutfuka Lokusimeme, lokutawenta kutsi emave langemalunga e-OGP afake ekhatsi Imigomo Yekutfutfuka Lokusimeme etinhlelweni tekusebenta temave e-OGP. INingizimu Afrika yaphindze futsi yabeka embili kuvuleka kwekushaywa kwemtsetfo, imininingwane levulekile, kanye nekukhulisa kuhlanganyela kwetinhlangano temmango kufaka ekhatsi tinhlango tetepolitiki tendzawo kanye nemacembu lasengotini yekuhlaseleka kalula langekhatsi ku-OGP.3. Tincumo teKhabhinethi Letibalulekile3.1. IKhabhinethi yatiswa ngekuhlolwa kwe-Akhademi Yetesayensi yaseNingizimu Afrika mayelana nekulungela kweNingizimu Afrika kwesekela imboni yegesi yemvelo letfolakala emadvwaleni laphushukako, kufaka ekhatsi kufezekiswa kwetinyatselo letinconywe kutsi titsatfwe ngematiko lafanele.  Ekwendluleleni kutebuchwepheshe lobunelizinga leliphasi lekhaboni kube kwentiwa kancono kuciniseka ngemandla, iNingizimu Afrika icabanga kusebentisa igesi letfolakala emadvwaleni laphushutelako kutsi ibe ngumfakigalelo kunhlanganisela yemandla alelive esikhatsi lesitako.  Lombiko, lotawetfulelwa ummango, uphakamisa tindzaba letinyenti letidzinga kutsi tinakwe kute kutsi lelive libe ngulelilungele ngalokuphelele. Loku kufaka ekhatsi: kucinisa tiphatsimandla letilawulako, letiniketa timvume/emalayisensi kanye netekulandzelela, kucinisekisa kutsi iNingizimu Afrika inemakhono lafanele; kwesekela emave lafanele kutsi asebentise ematfoma emnotfo, kuhlelwe tinyatselo letifanele kutsi titsatfwe letitawuvikela ingcebo yemvelo, kanye nekucala ngelucwaningo. Lombiko utawusetjentiswa njengesisekelonchanti sekwenta lucwaningo lwegesi letfolakala emadvwaleni laphushutelako, luhlelo lwekutfutfukisa nelekucamba tintfo letinsha.3.2. Kwentiwe inchubekelembili ku-Operation Phakisa mayelana neTekulima, Kutfutfukiswa Kwetindzawo Tasemaphandleni neTingugcuko Kutemhlaba. Ngekusebentisa i-Operation Phakisa hulumende ufuna kwandzisa kukhula, ngenhloso yekwenta iNingizimu Afrika kutsi  ibe live lelinekudla kuwo onkhe emazinga.Kusukela ngeNkhwenkhweti ya-2016, sekubanjwe emaseshini lajulile esikhatsini lesitinyanga letine. I-LAB lenguyonayona itawubanjwa sikhatsi lesingemaviki lasihlanu kusukela mhla tinge-25 Inyoni namhla tinge-28 Imphala 2016. Umgomo lomkhulu lapha kucinisekisa kusungulwa kwemitamo ledzingekako lengafezekiswa yekufaka ekhatsi umnotfo lomkhulu walomkhakha. Operation Phakisa: Tekulima neTingucuko Temhlaba tifuna kwakha ematfuba emisebenti lesigidzi sinye, nekulima emahektha lasigidzi nga-2019, njengobe kuhlosiwe ku-NDP.3.3. IKhabhinethi iluvumile Luhlakamsebenti Lwelisu Lwekutfutfukisa Emakhono eTigodzi newaBomsipala Basekhaya ngekwesekela Luhlelo lwemaPaki Etekulima.Luhlelo Lwemapaki Ekulima selu sisekelo salokubekwa nguhulumende embili mayelana neKutfutfukisa Tekulima neNchubo yeKwengeta Linani Ekwendlulisweni Kwetekulima, lokungulenye yetintfo letibekwa embili teLuhlelo Lwemaphuzu Layimfica.  Bonkhe bomasipala besigodzi labange-44 bafakiwe kuloluhlelo. Loku kutawenta kutsi Emapaki eTekulima abe sisetjentiswa lesibalulekile sekuchuba indlelalisu ye-NDP lephakanyisiwe yekutfutfutfukisa tindzawo tasemaphandleni ngenca yemandla awo ekwesekela imikhicito lemincane yetekulima kanye nekukhutsata tekulima etindzaweni tasemakhaya.3.4. IKhabhinethi iphindze futsi yavuma Inchubomgomo Yemtsetfo Lohlongotwako Wetebuchwepheshe Betekuchumana Nelwatiso (i-ICT) Letihlanganisiwe Tavelonkhe , lovala Umtsetfo lohlongotwako yeTekuchumana (yanga-1996) neMisebenti Yetemaposi (yanga-1998).Lenchubomgomo ye-ICT lehlanganisiwe ibeka kutsi hulumende utawucinisekisa kanjani kutsi lomkhakha wenetisa emandla awo ekuchuba tingucuko tetenhlalo netemnotfo letifaka konkhe ekhatsi taseNingizimu Afrika. Indvuna yeTekuchumana neTemisebenti Yemaposi, Dkt. Cwele, itawubamba umhlanga lowehlukile nebentidzaba kutsi enabe ngalenchubomgomo ngalokuchubekako.3.5. IKhabhinethi ivume kwetfulwa ePhalamende kweSivumelwane seNyonyane Yetekuchumana yase-Afrika (i-ATU) sanga-1999 kutsi sicinisekiswe ngalokusemtsetfweni ngekwemibandzela yeSigaba se-231(2) seMtsetfosisekelo.I-ATU ingumtimba lokhutsata kufinyelela ngalokufananako e-Afrika kanye nekusetjentiswa kwema-ICT   njengekucala kusetjentiswa kwetakhiwonchanti, umkhakha wemagagasi emoya kanye nekusebentisana kwetinchubo/imikhicito lokusezingeni   kulelivekati.Kuhlanganyela kweNingizimu Afrika ngekuhambisana ne-NDP nemigomo yetinchubomgomo tekubukana nemave angaphandle mayelana nekumisa kahle live emaveni emhlaba kanye nekucinisekisa sikhungo se-OU kute kutsi kufezwe inchubomgomo yekutfutfukisa yemave angaphandle.3.6. IKhabhinethi iluvumile luhlakamsebenti lwesikhungo loluphakanyisiwe lwekusungulwa kweMlawuli Losisekelo Lesimkhakhamnyenti se-Digital Object Architecture (i-DOA), loneligama leliphakanyisiwe le-Enjensi MISAVA yeSikhombidijithali.Kufezekiswa kwe-DOA kunemandla ekwenta kutsi iNingizimu Afrika ikwati kwesekela kuncintisana kwe-ICT kute ilungele kuhlanganyela kuTingucuko Tetimboni Tesine.3.7. IKhabhinethi isivumile sincumo seNingizimu Afrika lesibuyeketiwe mayelana nesiphakamiso seNhlangano Yemave Latfutfukako ase-Afrika leseNingizimu (i-SADC) sekwentiwa kwememorandamu yekuvana mayelana nekusungulwa kweSikhungo Sekulawula Umhubhe Wenyakatfoningizimu (i-NSCMI).Tindvuna Tetitfutsi te-SADC tivumile kusungula i- NSCMI kute kulungiswe kungahambi kahle kwemsebenti kanye nesiminyaminya kuloMhume weNyakatfoningizimu. Ikhabhinethi iphindze futsi yakuvuma nekutsi Indvuna Yetitfutsi ingenise umhlangano weTindvuna teMhum0e weNyakatfoningizimu nga-2016/17.3.8. IKhabhinethi yatisiwe ngekwakhiwa kweluchungechunge lwetinhlamvumali tesikhumbuto netekujikeleta letitawumela emasiko, inkhululeko kanye nembuso wentsandvo yelinyenti, letakhiwe yi-South African Mint kanye neBacondzi beBhodi yayo, babambisene neNdvuna yeTetimali.IKhabhinethi ikuvumile kungeniswa nemadizayini lamasha eluhlavumali lwelisiliva leLicwebile abo-R10 nabo-R5; lo-R5 lomusha (1/2 oz.) loluhlavumali lwesikhumbuto loligolide lelingemakharenti lange-24 kuLuchungechunge Lweluhlavumali LweNatura nga-2017; futsi  a. Emadizayini aloluchungechunge lwetinhlavumali tesikhumbuto:Luchungechunge Lweluhlavumali Lwe-Natura Lwanga-2017;Luchungechunge Lweluhlavumali Lwelisiliva Lelicwebile lwanga-2017; neLuchungechunge lweLisiliva lelicwebile-R2 Crown na-2  c Tickey.b. Letinhlavumali te-Krugerrand letilandzelako tanga-2017:Kuphindza futsi kukhishwa kabusha i Krugerrand ye-1967 nga-2016; neKungeniswa kwema-Krugerrand lamasha kuligcogco nga-2017.4. Imitsetfosivivinyo4.1. IKhabhinethi ikuvumile kushicilelwa kweMtsetfosivivinyo Wekuchibela Kusitwa Ngekwetenhlalo wanga-2015 kute kutsi ummango uphawule ngawo. Loku kuchibela Umtsetfo Wekusitwa Ngetenhlalo (Umtsetfo we-13 wanga-2004).Lomtsetfosivivinyo Wekuchibela ufuna kutsi kubekhona kukhokhelwa lokwengetiwe nobe/ne tinzuzo letichumene nekusitwa ngetenhlalo.  Tichibelo titawenta kutsi kusungulwe tinzuzo temngcwabo kanye netinzuzo letengetiwe tetintsandzane nebantfwana emakhaya laholwa bantfwana.5. Imikhosi Letako5.1. IKhabhinethi yatisiwe ngemalungiselelo eNingizimu Afrika yaphindze futsi yavuma nelisukuhlela lwekuhlanganyela kuNgcungcutsela ye-BRCS ye-8 letako, leholwa Likomidi Letindvuna te_BRICS.   LeNgcungcutsela ye-BRICS ye-8 itawubanjwa ngaphansi kwalengcikitsi  Kwakha Tisombululo Letiphendvulako, Letifaka konkhe ekhatsi naleTiligcogco (i-BRICS)  kusukela mhla ti-15 kuya kumhla ti-16 Imphala 2016 eGoa, e-India.IKhabhinethi yaphindze futsi yatiswa nangesimo sekusebenta kweLibhange Lelisha Lekutfutfukisa leSikhungo seSigodzi sase-Afrika. INingizimu Afrika itawuchubeka nekwesekela kusebenta kweLibhange Lelisha Lekutfutfukisa Le-BRICS, lokufaka ekhatsi kungenisa eJohanennesburg Sikhungo SeSigodzi Sase-Afrika.Tikhungo tetimali te-BRICS tekucala letisunguliwe, njengeLibhange Lekutfutfukisa Lelisha neKulungiselelwa Kwetimo Letibucayi tisebenta njengetikhungo letenta umsebenti wekugwadlula timboni netinhlelo tetakhiwonchanti eNingizimu Afrika nakulelivekati.5.2. IKhabhinethi iwuvumile umsebenti wekukhulumisana weNingizimu Afrika kusebenta njengesisekelo sekukhulumisana Emhlanganweni we-28 weMave Angamalunga kuSivumelwano sase-Montreal lemayelana neTintfo leTinciphisa Ludvwadvwasi lwe-Ozone  (iMontreal MOP 28) lotawubanjwa kusukela mhla ti-10 kuya kumhla ti-14 Imphala 2016, eKigali, eRwanda. LeSivumelwano saseMontreal beyiloku isebneta ngemphumelelo mayelana neKucedza Tintfo Letinciphisa i-Ozone. Loku kuhambisana neMtsetfosisekelo wetfu lotsi kuncishiswa kwebuphuya kanye nekutfutfukiswa kwemnotfo netenhlalo kufanele kutsi kube sezingeni lelisembili ngekhatsi kwesimo sekutfutfuka lokusimeme.5.3. Inkhomfa Yesitsatfu ye-UN lemayelana neTindlu neKutfutfukiswa Kwetindzawo Letingemadolobha Lokusimeme (i-Habitat III) itawubanjwa yi-UNGA eQuito, Ecuador kusukela mhla ti-17 kuya kimhla tinge-20 Imphala 2016. Ihlose kwemukela i-Ajenda Lensha Yetindzawo Tasemadolobheni; Umculu lomiselwe kutinyatslo lotawubeka emazinga ekuzuza emave emhlaba kutekutfutfukiswa lokusimeme kwetindzawo tasemadolobheni, kubuka kabusha indlela lesakha ngayo, kulawula nekuhlala kumadolobhakati ngekubambisana nabontsanga labatinikele, labatsintsekako labafanele, nalababuke tasemadolobheni kuyo yonkhe imikhakha yahululumende kanye nakumkhakha lotimele.   5.4. Inkhomfa Yemave Emahlaba Lecwaninga Ngetakhiwonchanti (ICRI 2016) itawungeniswa eKapakusukela mhla ti-3 kuya kumhla ti-5 Imphala 2016 Litiko Letesayensi Nethekhnoloji kanye neKhomishini yaseYurophu.Lenkhomfa ihlose kugcamisa indzima lebalulekile yetakhiwonchanti telucwaningo lwemave emhlaba ekubukaneni netinsayeya letinkhulu kanye nekuba tikhungo tekwakhiwa kwetintfo letinsha; kubukwa kwetidzingo, kutfutfukiswa nekusimama kwetakhiwonchanti temave emhlaba/sigodzi; kanye nekukhulumisana ngekwakhiwa kwelibalave lemhlaba.INingizimu Afrika iyikhombisile isayensi yayo nemakhono ayo ekucwaninga, futsi itsatfwa njegelikhaya lemvelo laletinye takhiwonchanti temhlaba letibaluleke kakhulu.  Kungenisa i-ICRI 2016 kutawesekela inchubekelembili yalelive yekuba ngumnotfo lomiselwe elwatini njengobe kuhlosiwe ku-NDP.5.5. IKhabhinethi iyasemukela simemetelo sesigaba sekucala sekucishwa kwesendlulisimagagasi sekusakata ngekwe-analogi mhla tinge-28 Imphala 2016 lesikhishwe yiNdvuna Faith Muthambi, emadolobheni layinkhaba etindzawo te-Square Kilometre Array (i-SKA) eNyakatfo Kapa, edolobheni laseCarnavon kuMasipala Wendzawo weKareeberg. Sekuchunyelwe emakhaya langetulu kwalange-86% etindzaweni te-SKA futsi asajabulela tinsita tamabonakudze losakata ngemagagasi emoya ekusakata  emhlabeni.Nako lokutfuka loku kuhambisana ne-NDP kwakha sakhiwonchanti se-ICT lesinemandla, lesetsembekile, lesivikelekile lesingabiti kakhulu. Kutawuchuma bantfu basemaphandleni nebasemadolobheni, labanjingile nalabaphuyile kucinisekise kutsi takhamuti taseNingizimu Afrika tiyasebentisa tibuye futsi tichumane ngalokuyimphumelelo kakhudlwana tisebentisa ithekhnoloji.5.6. Hulumende utawugubha Inyanga Yekutfutfukisa KweTenhlalakahle ngeMphala ngaphansi kwalengcikitsi ""Sisonkhe Sichubekisela iNingizimu Afrika Embili Ekutfutfukeni Ngetemnontfo netenhlalo"" futsi ngekusebentisa Litiko Letekutfutfukiswa Kwetenhlalakahle (i-DSD), litawubamba tingcoco kulo lonkhe lelive kute livisise kahle tidzingo temimango letehlukahlukene.I-DSD, ibambisene ne-Ejensi Yekutfutfukiswa Yavelonkhe (i-NDA) kanye ne-Ejensi Yekucinisekiswa Kwetenhlalakahle yaseNingizimu Afrika, itawatisa ngetinhlelo letehlukene tekucinisekiswa ngetenhlalakahle lenato nekutsi tingatfolwa kanjani.   IKhabhinethi ikhutsata yonkhe imikhakha kutsi yelekelele hulumende ekucinisekiseni kutsi tidzingo tebantfu labasengotini kakhulu yekuhlaseleka kalula emimangweni yetfu tiyanakekelwa.Mhla lu-1 Imphala 2016 kutawuba Lilanga Lemhlaba leBantfu Labadzala, litawukhunjulwa njengencenye yeliviki lekucala leMphala. Kutawube kunakwa tinsayeya letingasikahle tetinkholelolite nemicondvo lengasiyo lemayelana nebantfu labadzala nekuguga.5.7. Litiko Letemidlalo Nekukhibika kanye neNhlangano Yetemidlalo Yemave Emhlaba Yawonkhewonkhe itawungenisa i- The Big Walk  ye-6 mhla ti-2 Imphala 2016 eFountains Valley Resort, ePitoli. IKhabhinethi ikhutsata bantfu baseNingizimu Afrika kutsi batsandze indlela yekuphila lenemndlandla nalenemphilo kute kutsi balwe nelizinga leliphakeme lekugula lokubangwa yindlela tsite yekuphila kanye nekuzimuka ngalokwecile.5.8. Mhla ti-19 Imphala 2016 kutawube kungumkhosi we-30 wekuphahlateka kwendizamshini lokwendlula nemphefumulo waMengameli waseMozambique, Samora Moises Machel kanye nemadvodza nabomake belive lakubo labange-34, lokufaka ekhatsi bashayeli bayo lendizamshini netintsatseli.Bantfu baseMozambique bafaka ligalelo emzabalazweni wenkhululeko weNingizimu Afrika kanye nalamanye emave kulencenye yelivekati. Hulumende weRiphabhulikhi yaseNingizimu Afrika, ibambisene neRiphabhuliki yaseMozambique, itawungenisa umkhosi wekukhumbula loku we-30 kulendzawo lekwaphahlateka kuyo lendizamshini eMbuzini, eMpumalanga mhla ti-17 Imphala 2016.Loku kufaka ligalelo kuLitiko Letebuciko Nemasiko lekusungula indlela yemagugu yekusiphalata nenkhululeko letawuchumanisa tonkhe tindzawo temagugu eNingizimu Afrika, ku-SADC nakulelivekati.IKhabhinethi Yendlulisa Emavi Endvudvuto Kulabalandzelako:5.9. Umndeni nebangani besigayigayi semculo saseNingizimu Afrika futsi longulomunye wemavulandlela emculo we-Kwaito, Mduduzi Tshabalala, lobekatiwa kakhulu ngekutsi nguMandoza. Umculo wakhe wenabela ngalokukhetsekile emasikweni lehlukene futsi uyachubeka nekutfokotelwa ngibo bonkhe bantfu baseNingizimu Afrika.  5.10. Umndeni nebangani besigayigayi setintsatseli, umhleli kanye nembhali Allister Sparks loshone aneminyaka lenge-83 budzala. Sparks wasebentisa sikhundla sakhe sekuba ngumhleli we-Rand Daily Mail ekucaleni kwabo-1980 kukhiphela ebaleni kungabi nebulungiswa bahulumende welubandlululo.Bekayi-Nieman Fellow eNyuvesi yaseHarvard futsi ayintsatseli/umhlatiyi waseNingizimu Afrika wetishicilelwa letinyenti temave emhlaba, lokufaka ekhatsi i-The Washington Post ne-The Economist.5.11. Bantfu base-India, ngekushonelwa nguNgcwelengcwele Pramukh Swami Maharaj Longcwele, umholi wenhlangano yetenkholo iSwaminarayan Hindu e-India. Ngcwelengwele watiwa kakhulu ngeligalelo lakhe lelikhulu lalifaka kutenkholo nemasiko ngekwakha takhiwo temasontfo, ema-mandirs kanye netikhungo temfundvo eNdiya nakulamanye emave.5.12. Imindeni yabo bonkhe labalahlekelwe timphilo tabo etehlakalweni tebudlova letenteke e-Democratic Republic of Congo (e-DRC) kantsi futsi labo labalimele bafiselwa kwelulama lokuphutfumako. IKhabhinethi imema bonkhe bantfu base-DRC kutsi bahlanganyele eTingcogcweni Tavelonkhe Letifaka Konkhe Ekhatsi, letichutjwa nguMnu. Edem Kodjo egameni le-AU, futsi lowesekelwa tikhungo tesigodzi netemave emhlaba.5.13. Emndenini nakubangani baShimon Peres, umholi wase-Israeli lowatfola iNobel Prize yekwakha kuthula emkhatsini webantfu base-Israeli nebasePalestine. Umn.Peres wasebenta njengembutfo lome njalo wetitukulwane kutepolitiki yase-Israeli.IKhabhinethi Ihalalisele Labalandzelako:5.14. Umkhandlu Wetesayensi Nekucwaninga Ngetetimboni ngetethekhnoloji lensha yekuva/kufundza tinyatseliso teminwe lokutawenta ncono kucinisekiswa kwemtsetfo kanye nalababuke netebuforensic emisebentini yabo. Sisetjentiswa seluhlobofanana, lesitfolwe Litiko Letesayensi Nethekhnoloji, singasetjentiselwa kuhlolisisa tindzawo nekuphakamisa tinyatseliso teminwe ngaphandle kwekusebentisa kwekwesula nobe kuba sengotini yekutfola kugula.5.15. Dkt. Ismail Bhorat nelicembu lakhe ngeluhlindvo lolusha sha lwekuhlindza ummpunyu eSibhedlela Lesikhulu e-Inkosi Albert Luthuli. Lolu luhlindvo lwekucala ngca lolwentiwe kummpunyu kulelive futsi selubeke iNingizimu Afrika ezingeni lamhlaba lelisetulu.5.16. IMamelodi Sundowns ngekufinyelela esiphetfweni se-African Football Champions League ngemuva kwekwehlula iZesco United. Lokuncoba akusiko nje kweSundowns kepha kutawuzuzisa tebhola yetinyawo taseNingizimu Afrika Yonkhe. Loku kunika badlali betfu kwatiwa lokudzingeka kakhulu kanye nelwati labaludzingako kute kutsi bacudzelane nalabasembili kakhulu kulelivekati lase-Afrika kanye nemhlaba.5.17. IKhabhinethi ihalalisela Brad Binder ngeMoto3 World Championship yakhe leyincophamlandvo. Losomjako wetimoto loneminyaka lenge-21 budzala waba wekucala eNingizimu afrika kusukela nga-1980 kutfola sigaba se-Grand Prix ngemuva kwekuwina bushampeni bakhe bekucala ngca beMoto3.5.18. IKhabhinethi iphindze futsi yendlulisa kubonga kwayo kubo bonkhe bantfu baseNingizimu Afrika labahlanganyele emicimbini leminyenti leyehlukene bagubha imikhosi futsi bahlonipha emasiko etfu lehlukahlukene ngeNyanga Yemagugu. Lokukhonjiswa kwemasiko etfu lahlukahlukene nekwabelana ngemagugu etfu lanotsile kuvakele kulo lonkhe lelive.  IKhabhinethi Yendlulisele Tilokotfo Letinhle Kulabalandzelako:5.19. IKhabhinethi ifisela Archbishop Emeritus Desmond Tutu kwelulama lokuphutfumako.5.20. Futsi ijoyina iNingizimu Afrika ekuhalaliseleni Make Winnie Mandela ekufinyeleleni lusuku lwakhe lwekutalwa lweminyaka lenge-80.6. Kubekwa EtikhundleniKutawuhlolwa ticu tabo bonkhe lababekwe etikhundleni kubuye futsi kucinisekiswe ngalokufanele.6.1. Umkhandlu Wekweluleka Wavelonkhe weKucamba Lokusha:a. Mnu. Mafika Mkwanazi; neb. Mnu. Sullivan O Carroll.6.2. Umkhandlu WaseNingizimu Afrika we-Academy yeTesayensi:a. Solwati Eugene Cloete;b. Solwati Sabiha Essack;c. Solwati  Shireen Hassim;d. Solwati Jonathan Jansen;e. Solwati Nancy Phaswana-Mafuya;f. Solwati  Barney Pityana;g. Solwati Stephanie Burton (uyaphindvwa kubekwa esikhundleni);h. Solwati Norman Duncan (uyaphindvwa kubekwa esikhundleni);i. Solwati Johann Mouton (uyaphindvwa kubekwa esikhundle ni);j. Solwati  Himla Soodyall (uyaphindvwa kubekwa esikhundleni);k. Solwati Zeblon Vilakazi (uyaphindvwa kubekwa esikhundleni);l. Solwati Brenda Wingfield (uyaphindvwa kubekwa esikhundleni); nam. Dkt. Shadrack Moephuli (kuMkhandlu Wekweluleka Wavelonkhe weKumela Tekucamba lokusha nekuphindvwa kubekwa esikhundleni).6.3. Dkt. Sarah Mosoetsa kuBhodi Yesikhwama Sekucwaninga Yavelonkhe.6.4. Sikhungo Sebetindzaba Te-elekthronikhi SaseNingizimu Afrika Savelonkhe (i-NEMISA):a. Mk. Mymoena Williams njengeMphatsi Lomkhu (i-CEO).b. Mk. Rahimoonisha Abdool njeMphatsi Lomkhulu Wetetimali  (i-CFO).6.5. Bacondzisi Labangekho Kusigungu Lesiphetse be-NEMISA NPC SOC Limited:a. Solwati Walter Theophilus Claassen (Sihlalo);b. Mnu. Thami ka Plaatjie (uyaphindvwa kubekwa esikhundluni futsi uLisekela Lasihlalo); nac. Solwati Manoj Maharaj;d. Mk. Sarienne Rana Kersh;e. Mk. Nelisiwe Gloria Mkhaliphi;f. Mnu. Phuthi Nehemia Phukubje;g. Ms Alina Thandiwe Mfulo; nah. Mnu. Moraka Lucas Mello (uyaphindvwa kubekwa esikhundleni).6.6. Zolani Kgosie Matthews njengelilunga lelingekho kusigungu lesiphetse leBhodi Yemaposi YaseNingizimu Afrika.6.7. Mnu. Mahomed Iftekhar Chowan njenga-CFO weTemisebenti Lefananako ne-Ejensi Yekufinyelela yaseNingizimu Afrika.6.8. Umkhandlu WaseNingizimu Afrika Wetindzaba Tendzawo:a. Mk. Pontsho Maruping (Sihlalo);b. Mk. Nomfuneko Irene Majaja (Lisekela Lasihlalo);c. Adv Lulekwa Makapela;d. Mnu. Themba Beatus Tenza;e. Mnu. Linden Sydney Petzer;f. Lincusa Peter Goosen;g. Mnu. Humbulani Aaron Mudau;h. Dkt. Sandile Bethuel Malinga;i. Mnu. Wiliam Simon Makwinja;j. Mk. Nosiphiwo Monica Sonjani;k. Mnu. Lloyd McPatie; nal. Mnu. Leeandran Annamalai.6.9. Adv Rory Wayne Voller njengaKhomishani weKhomishini Yetinkampani Nemphahla Yekwengcondvo.6.10. Mnu. Jayaseelan Manickum Nair kuBhodi yeNingizimu Afrika yeMshwalensi Lokhetsekile Wetimo Letiyingoti Tenhlango Lenemkhawulo, i-SOE, njengemcondzisi longekho kusigungu lesiphetse.6.11. Kukhetfwa kwa-Mk. Patience Bongiwe Kunene njengeMcondzisi Wesigungu Lesiphetse, lomele iNingizimu Afrika, i-Angola neNigeria, kuBhodi yeBacondzisi beNhlangano Yelibhange Lemhlaba (Libhange Lemhlaba).6.12. Umlawuli Wetekuphepha Kutetitimela:a. Kuphindvwa kubekwa esikhundleni kweMnu. Nkululeko Andrew Stephen Poya njenga-CEO.Emalunga Langekho Kusigungu Lesiphetse seBhodi Yetekuphepha Kutetitimela:b. Dkt. Nomusa Zethu Qunta (Sihlalo);c. Mnu. Boy Johannes Nobunga (Lisekela Lasihlalo);d. Mnu. Zacharia Mosothoane (lophakanyisiwe weNyonyane Yetetitfutsi YaseNingizimu Afrika Netisebenti Letibumbene);e. Mnu. Christiaan Johan de Vos (lophakanyisiwe weFederation Yetinyonyane YaseNingizimu Afrika);f. Jinene Lomkhulu Michael Monashi Motlhala (Litiko Letemaphoyisa ngekwesigaba sakhe);g. Mnu. Ngwako Makaepea (Litiko Letekutfutsai ngekwesigaba sakhe);h. Mk. Hilda Thamaga Thopola;i. Jenene Lomkhulu Willem Adriaan Venter (lilunga lelingekho kusigungu lesiphetse lelitimele);j. Mk. Khulekelwe Mbonambi (Uyaphindvwa kubekwa esikhundleni);k. Mk. Ntombizine Mbiza (Uyaphindvwa kubekwa esikhundleni);l. Mnu. Andre Harrison (Uyaphindvwa kubekwa esikhundleni); nam. Mnu. Tibor Szane (Uyaphindvwa kubekwa esikhundleni neLitiko Letetisebenti ngekwesigaba sakhe).6.13. Kuphindvwa kubekwa esikhundleni kweMnu. Japh Ronnie Chuwe njenga-CEO (Mabhalane) we-Ejensi Yekwephulwa Kwemitsetfo Yemgwaco.6.14. Mnu. Skhumbuzo Dennis Macozoma njenga-CEO we-Ejensi Ye-SOC Lenemkhawulo Yetemgwaco YaseNingizimu Afrika.6.15. Mnu. Sisa Neil Ntshona njenga-CEO weTekuvakasha TaseNingizimu Afrika.6.16. Mnu. Dhesigen Pydiah Naidoo Uyaphindvwa kubekwa esikhundleni njenga-CEO weKhomishini Yelucwaningo Yemanti.6.17. Ikhomishini Yemanti YeLesotho Highlands:a. Mnu. Bhekizwe Simon Nkosi njengeMholilitsimba laseNingizimu Afrika; nab. Mnu. Vusi Nhlapo njengeMmeleli Walomphelo.6.18. Ibhodi Ye-ejensi Yetimali Yemabhizinisi Lamancane:a. Mk. Charmaine Groves;b. Mk Happy Ralinala;c. Mnu.Kholofelo Molewa;d. Mk. Nomcebo Dlamini;e. Mnu. Nazir Ahmed Osman;f. Mk. Nonkululeko Dlamini;g. Mk. Phakamile Mainganya;h. Mk. Kate Moloto;i. Mk. Hlonela Lupuwana (Uyaphindvwa kubekwa esikhundleni); naj. Mnu. Lawrence Mavundla (Uyaphindvwa kubekwa esikhundleni).6.19. Mk. Cladie Thamo Hloniphile Mzobe njenga-CEO we- NDA.Imibuto ingacondziswa ku:Donald LiphokoTinombolo Tekutsintsana: 082 901 0766 "
Sitatimende Semhlangano WeKhabhinethi Wamhla ti-16 Imphala 2016,20 Oct 2016,https://www.gov.za/speeches/statement-cabinet-meeting-19-october-2016-20-oct-2016-0000,https://www.gov.za/ss/speeches/statement-cabinet-meeting-19-october-2016-20-oct-2016-0000,"1. Kufezekiswa Kwetinhlelo Tahulumende Letibalulekile1.1. IKhabhinethi ifisela bonkhe bafundzi inhlanhla lapho bacala kubhala luhlolo lwabo lwekuphela kwemnyaka. Bafundzi bamatikuletjeni banga-2016 bayakhutsatwa kutsi batinte futsi bagcile ngesikhatsi basayocala kubhala Luhlolo lwabo Lwesitifiketi Savelonkhe Lesiphakeme lwanga-2016 lolucala ngalokusemtsetfweni mhla tinge-24 Imphala 2016 bese luphela mhla tinge-29 Lweti 2016.1.2. IKhabhinethi ifisa kugcizelela simemo sayo lesicondziswe kulo lonkhe lelive sekutsi kwesekelwe yonkhe imitamo yekonga luhlelo lwemnyaka wekufundza lwanga-2016. Lemitamo leholwa nguhulumende ngekusebentisa Licembu Letindvuna Lelisebentako libambisene netitjudeni, batali, emanyuvesi nalabatsintsekako iyinkhomba yekutinikela kwetfu ngekubambisana simunye kute sitfole tisombululo tekubuyisela umkhakha wetemfundvo lephakeme esimeni sawo lesifanele, lesitintile.IKhabhinethi ivelana netitjudeni ngeluvo lwato letiluvakalisile mayelana netinsayeya letibukene nato tetindleko tekufundza letibita kakhulu, indzawo yekuhlala, tincwadzi tekufundza, titfutsi kanye netindleko tekutiphilisa.Nangabe lomnyaka wekufundza uyaphunyuka, emanyuvesi nemakolishi angeke afike esiphetfweni salomnyaka, balinganiselwa kulabasigidzi bafundzi labatawuphotfula matikuletjeni labangeke bemukelwe kutemfundvo lephakeme nga-2017. Luchungechunge lwemtselela lutawuvakala ngendlela yekutsi tonkhe titjudeni kusuka emnyakeni wekucala kuye kuwekugcina titawutsintseka kuphindze futsi kutsintseke nemnotfo wetfu ngoba phela kutawubete baphotfuli bemanyuvesi labasha labanemakhono labatawungena emakethe yemsebenti.  Ekugcineni-ke, labo lebekufanele kutsi ngabe baphotfulile baba bodokotela, bonjiniyela, bagcinimabhuku, bothishela kanye naletinye tinhlobo tetingcweti letinyenti angeke babe sesimeni sekungena emnotfweni.IKhabhinethi iwesekela ngalokuphelele emalungelo ekutfola imfundvo lacuketfwe Kumculu Wenkhululeko neMtsetfosisekelo wetfu, futsi labekwa embili kuteLuhlelo Lwekutfutfukisa Lwavelonkhe (NDP). Siyachubeka futsi sesekela lilungelo lekufinyelela imfundvo lephakeme, ikakhulu kwalabo labaphuyile.Umculu Wenkhululeko utsi ""imfundvo lephakeme nekuceceshwa kwetebucwepheshe kutawuvulelwa wonkhewonkhe ngendlela yekunikwa lusitomali lwembuso nemifundzate leniketwa ngekuya ngekufaneleka.""Umtsetfosisekelo ubeka ngalokuchubekako kutsi ""Wonkhewonkhe unelilungelo lekutfola imfundvo lechubekako letawuniketwa ngumbuso ngekusebentisa tindlela letifanele kutsi ihlale njalo ikhona futsi ifinyeleleka.Ngekuvisisa bukhulu betinsayeya letikutemfundvo lephakeme, Mengameli Jacob Zuma sewukhulise Licembu Letindvuna Lelisebentako ngekutsi afake Indvuna yeTekuchumana, yeTekuhlaliswa Kwebantfu, yeTetimali neyeTekutfutfukiswa Kwetenhlalo.  Hulumende sewutfole tiphakamiso letinyenti letivela kutigodzilukhetfo letinyenti letehlukene kanye nalabatsintsekako. Kunenchubo yetebucwepheshe lechubekako yekutilinganisa futsi kutsi lapho lomsebenti sewuphelile, kutawuniketwa tindlela letingakhetfwa tekusombulula letinsayeya letikhona.Hulumende utawuchubeka atsatse tinyatselo tekwenta kutsi kube nemitfombolusito letawutfolwa ngito tonkhe titjudeni letifanelekile kutsi titfole i-NSFAS ngalokuchubekako kukhokhela tonkhe tindleko tekufundza emanyuvesi nasemakolishi e-TVET ethemini lendze.  Hulumende utawuphindze futsi ente tindlela tekusombulula tinsayeya bafundzi letibukene nebafundzi ""labakumkhatsi longanakwa"" labangafaneleki kutfola lusito ngaphansi kwemitsetfo ye-NSFAS yamanje kepha babe bakhona kukhokhela tindleko tekufundza letiphelele ngaphandle kwelusito.   Konkhe loku kutawungeniswa ngesivinini nangebubanti lobuya ngelinani lekukhula kwalababhalisako kanye nemitfombolusito lekhona.Ikhomishini Yekuphenya Yelihhovisi laMengameli kuTemfundvo Lephakeme Nekucesha liyachubeka nemsebenti walo futsi litawusita hulumende kutsi atfole sisombululo sesikhatsi lesidze sekufinyelela imfundvo lephakeme ikakhulu labo labaphuyile.Indvuna yeTetimali itawetfula Sitatimende Senchubomgomo Selwabiwomali Lolusemkhatsini mhla tinge-25 Imphala 2016 lolutawendlala luhlakamsebenti lwetimali lolubanti lwalethemu lesemkhatsini.Ngemnyakatimali-2016/17, hulumende wabele temfundvo lephakeme imitfombolusito leminyenti kakhulu, lokwente Litiko Letemfundvo Lephakeme Nekucecesha kutsi litfole lwabiwomali lwetigidzigidzi letinge-R49.2.IKhabhinethi ikholwa kutsi kusekutsini sitjale emfundvweni silive kube ngulapho-ke senta inchubekelembili lengiyo ekusombululeni letinsayeya letimkhakhamitsatfu tekweswelakala kwemisebenti, inhlalo nekungalingani.  Hulumende ukuvile kukhala kwetitjudeni futsi utawubalekelela kutindleko tanga-2017 ngalokufika ku-8%, kukhokhela imali lekhuphukile ngekusebentisa sibonelelomali sekuvala ligebe egameni labo bonkhe labaphuyile, umkhakha losebentako futsi lobitwa ngekutsi titjudeni   temkhatsi longanakwa , k.k. titjudeni letivela emakhaya latfola imali lengenako lefika ku-R600 000 ngemnyaka. Loku kusho kutsi bafundzi labafanelwe kutfola i-NSFAS nebafundzi ""labasemkhatsini longanakwa"" angeke bakuve kukhushulelwa imali, ngoba hulumende utawubakhokhela lamaphesenti emali lalungisiwe. Leselekelelo sitawufika kutigidzigidzi le-R2.5, leyenta ngetulu kwe-70% wato tonkhe titjudeni letisengakaphotfuli.Bonkhe labatsintsekako bafanele kutsi basebente ngekushesha basebentele kwakha imibandzela netimo letivumela luhlelo lwekufundza kutsi lucale masinyane. Kucinisekisa kutfolwa kwenchubekelembili kwelilungelo lemfundvo lechubekako, hulumende utawenta indlelalisu, asebentisana nalabatsintsekako labafanele, kugucula emanyuvesi nemakolishi e-TVET kwenta ematfuba ekufinyelela imphumelelo, kusita ngetimali nekwesekela titjudeni netikhungo.  Labatsintsekako labanyenti labafaka ekhatsi emkhatsini walabanye titjudeni, emabhange nemabhizinisi betfule tiphakamiso letehlukene letimayelana nekutsi singayisita njani ngetimali imfundvo lephakeme ikakhulu bafundzi labaphuyile. Ngako-ke Licembu Letindvuna Lelisebentako litawuhlanganisa ndzawonye bonkhe labatsintsekako kute kutsi bakhe indlelalisu letawuvula indlela yekutfola sisombululo.IKhabhinethi iyakwemukela kucala kwemaklasi kumanyuvesi etfu lamanyenti, futsi icela bonkhe bafundzi kutsi babuyele emaklasini. Lesi sikhatsi lesimatima kakhulu seluhlelo lwekufundza lapho khona luhlolo lwekuphela kwemnyaka selusemnyango. Hulumende ukholelwa kutsi tintfo letikhatsata bafundzi tingalungiswa ngekutsi kukhulunyiswane lube luhlelo lwekufundza luchubeka.IKhabhinethi iyachubeka nekukhatsateka ngekubhedvuka kwetibhelu tebudlova tetitjudeni kulamanye emakhempasi emanyuvesi kulo lonkhe lelive.  Nanobe nje lilungelo lekubhikisha livikelekile ngaphansi kweMtsetfosisekelo, kute indzawo yebudlova, kwesabisa nekumoshwa kwemphahla.  Bonkhe labatsintsekako bafanele kutsi bente konkhe lokusemandleni abo kutsi batsatse tinyatselo letifanele kutsi kongiwe loluhlelo lwekufundza ngoba imiphumela yaloko lekutawubukwana nayo itawuba mibi kakhulu emnotfweni, kutitjudeni nakulabenta matikuletjeni. Imfundvo ingumtfwalo wawonkhewonkhe, asesisebentisane sonkhe simunye kute sente kutsi kube nesimo lesitintile kutemfundvo lephakeme yelikusasa lebantfwana betfu nelikusasa lelive letfu.1.3. IKhabhinethi ilwemukele lutjalomali lwetigidzigidzi leTintsatfu Temarandi lwe-Marriot International lolutawubona licembu lelikhulukati lemhlaba lakha emahhotela lamasha lasihlanu. Lesimemetelo sikhombisa kutetsemba kwemtjalimali kulelive netimphumelelo takusasa temnotfo wendzawo.1.4. INingizimu Afrika kwatsiwa ihamba embili ekulawuleni tikweleti nekukhipha emabhondi lamakhulu e-Afrika lengaseningizimi yeSahara akhishwa Liphephandzaba leTimakethe Letisakhasa, umhlanganyeli weMihlangano Yemnyaka ye-IMF/Libhange Lemhlaba. Lomklomelo utfolwe ngemuva kwekutsi Libhange lemhlaba lemukele kusebenta kahle kakhulu kuletehlukahlukene/kuhleleka kwetikweleti. Lokuhlonishwa loku kubufakazi bemphumelelo lelive leluchubeka nekuyitfokotela etimakethe temhlaba letinkhulu kanye nendlela lehlakaniphile lelive lelilawulwa ngayo.1.5. Kuvakashela Kwembuso eKenya kwekucala kwemholi wembuso waseNingizimu Afrika, Mengameli Jacob Zuma, kusukela kwacala intsandvo yelinyenti, kwafaka ekhatsi litsimba letemabhizinisi lelabhekisa emabombo kuForamu Yetemabhizinisi yeKenya neNingizimu Afrika, lokwahlolisisa ematfuba elutjalomali nekuhwebelana. Kwasayinwa letivumelwano Tekuvisisana letilandzelako: kubambisa kwemaphoyisa, kongiwa nekulawulwa kwetinhlobonhlobo tetitjalo netilwane neMhume Wetitfutsi weLugu lwaseLamu ngaseNingizimu yeSudan ne-Ethiopia.1.6. Iseshini Yesibili yeKhomishini Yemave Lamabili lesemkhatsini weNingizimu Afrika neRephabhulikhi yaseNamibia yagcizelela kutinikela kwetfu simunye ngemkhakha wekubuyeketwa kwetindzaba temave lamabili, tesigodzi netemave emhlaba. Sivumelwano Sekuvisisana seTemfundvo Lephakeme sesiphetsiwe, kufaka ekhatsi kusayinwa kweMibandzela Yekutsatsisela yeLikomidinhlanganisela leTingcweti teMnyele we-Orange River.1.7. Kuvakashela eVietnam naseSingapore ngekwemsebenti kweLisekelamengameli Cyril Ramaphosa kwasetjentiselwa kutsi kuvule tindzawo takusasa tekuhwebelana kanye nelutjalomali, kanye nekuheha Emabhizinisi Embuso waseSingapore kutsi utjale imali eNingizimu Afrika ngekusebentisana kwaLabatimele naHulumende, ngekuhambisana neLuhlelo Lwemaphuzu Layimfica lweNingizimu Afrika. Kwaphindze futsi kwacinisekiswa kutinikela kweSingapore kutsi isite iNingizimu Afrika ngekutfutfukisa emakhono nekukhulisa linani lemakhozi ekucecesha titjudeni taseNingizimu Afrika ngaphansi kweLuhlelo Lwekubambisana lweSingapore.1.8. Mengameli Jacob Zuma wetfula inkhulumo kuNkhomfamnyaka Yebaholi beMakhomishini baseNingizimu Afrika lokwavula inkhundla yekutsi bonkhe baholi betfu bemamishini babelwane ngemibono mayelana netindzaba netintfo letibekwa embili letibeka kutsi bakwati kutsi bachubeke nekumelela live letfu kancono. Bameleli betfu kulamanye emave banemtfwalo wekwakha budlelwano nekusebentisana lokutasisita kutsi sizuze imigomo yetfu ye-NDP, lolufaka ekhatsi kukhula, imisebenti nemphilo yebantfu betfu lenesitfunti.1.9. Mayelana nekuphendvula kutidzingo temimango yetfu nemabhizinisi, Indvuna Yetemanti Nekuhanjiswa Kwendle  Nomvula Mokonyane utawususa lisoyi lekwakhiwa kweSigaba Sekucala seMklamo WeVaal Gamagara lobita tigidzigidzi leti-18, kuloLesihlanu lesikuwo, mhla tinge-21 Imphala 2016. Ekupheleni kweSigaba Sekucala, bazuzi batawufaka ekhatsi emapulazi emfuyo la-14, timayini leti-12, emapaki agezi wemandla elilanga, nemimango yaseKathu, Olifantshoek, neHotazel, utawuzuzisa bantfu laba-23 499.1.10. Kwetfulwa kwesigaba sekucala sePaki Yetimboni Isithebe lephuculiwe lebita tigidzi letinge-49  eMandeni, KwaZulu-Natal, kwenta incenye yeLuhlelo Lwekuphuculwa kweMapaki eLitiko Letetimboni Nekuhwebelana, futsi ibekwe embili kute kutsi lulungiswe.Inhloso lapha kutsi kusungulwe kabusha emapaki etimboni kulo lonkhe lelive kute kutsi kukhutsatwe kusebenta kwetimboni bekukhulisa ligalelo lato ekwakheni imisebenti nekukhula kwemnotfo walelive. Timboni letisebentela ku-Isithebe tifaka ligalelo lelikhulu kumnotfo wendzawo, lokuniketa imisebenti lengetulu kwalenge-20 000. Ngesikhatsi seluhlelo lweluphucula emabhizinisi lasemkhatsini lamancane la-15 akhetselwa lomklamo enta linani lemali letigidzi leti-R6.3 futsi kucashwe bantfu laba-162.1.11. Simemetelo sekutsi iNingizimu Afrika itawuzuza kulesivumelwano sekuhwebela lesinsha seNyonyane yeYurophu (i-EU), itawenta kutsi kube nekufinyelela lokuncono kwemikhicito yeNingizimu Afrika ibe nekufinyelela timakethe letinconotako ku-EU. Sivumelwano Sekusebentisana Semnotfo (i-EPA) ngaphasi kweluhlakamsebenti lwe-SADC-EU EPA sima esikhundleni semigomo yekuhwebelana setivumelwano sekuhwebelana lelisemkhatsini wemave lamabili, iNingizimu Afrika ne-EU, lesatiwa ngekutsi Sivumelwano Sekuhwebelana, Kutfutfukisa Nekubambisana (i-TDCA). Le-EPA yenta kutsi kubekhona kufinyelela timakethe lokusha kwashukela ne-ethanol kanye nekufinyelela timakethe lokwentiwe kwaba ncono kwemawayini, timbali, imikhicito yelibisi netitselo.1.12. IKhomishini yeKongiwa kweBluefin Tuna yaseNingizimu sekukhulisa Samba Sekukhuliswa Kwemgamu weNingizimu Afrika wekuDvweba i-Bluefin Tuna lengaseNingizimu kusuka kumathani la-150 kuya kumathani lange-450 ngetikhatsi tekudvweba tanga-2018-2020. Loku kubalulekile ekwakheni imisebenti lebekwa embili eNingizimu Afrika ngoba kutawuniketa imisebenti yalomphelo emkhakheni wetekudvweba kantsi futsi kutawufaka imalingena yelive letfu ledzingeka kakhulu.1.13. Kukhetfwa kwebabhidi labaphumelele Litiko Letemandla beLuhlelo Lolutimele lwekucala  Lwekukhicitwa Kwemandla kusetjentiswa emalahle (i-IPP) yincenye yemtamo wahulumende lobalulekile wekucinisekisa kwetfulwa kwemandla agezi alelive. Lababhidi lababili labaphumelele batawungeta-863.3MW kugridi yemandla kuleminyaka lesihlanu lelandzelako.Lokukhetfwa kuheha lutjalomalo lolungetulu kwetigidzigidzi letinge-R40 letitawusetjentiselwa kuvula sakhiwonchanti emkhakheni wemandla kuvuse kucinisekise kutfolakala endzaweni kuphindze futsi kwakhe imisebenti le-6 613 ngesikhatsi kwakhiwa nale-13 524 ngekusebenta.Lapho luhlelo lwekwakha Emandla eNingizimu Afrika lufaka ekhatsi kutfutfukiswa  kwemphahla lemisalela yetihlahla netilwane, lelive litinikele ekugucukeleni kumnotfo lokhicita ngalokusezingeni lelincane intfutfu lenukubeta umoya, kubekwe embili emandla lahlantekile.  Ngekusebentisa i-IPP Yemandla Lakhiciteka Kabusha i-PP, 6 376 MW wagezi sekucinisekiswe kuTiphehligezi Letitimele leti-102 kumijikeleto yekubhida lesitfupha. Kwaloku, 2 200 MW lakhicitwe ngemandla agezi kumiklamo ye-44 IPP sekuchunywe kugridi yavelonkhe.1.14. Lapho kusondzela Inyanga Yetitfutsi imiklamo yetakhiwonchanti tetitfutsi lebalulekile nemitamo icala kusetjentiswa kute kuchunywe bantfu netindzawo kancono, lokwakha imisebenti kubuye futsi kugucule indlela bantfu baseNingizimu Afrika labahamba ngayo.Mayelana naloku, IKhabhinethi yemukela lutjalomali lwetigidzi letinge-R24 lolwentiwe Litiko Letemigwaco Nekutfutsa laseGauteng kutsi lilungise umgwaco i-D904, lophindze futsi watiwe ngekutsi nguMgwaco lomdzala wase-Evaton. Lokulungiswa kwemgwaco lokhona kwamanje kutawenta kancono sikhatsi sekuhamba, futsi kutawucinisekisa kuphepha lokuncono kwebashayeli betimoto, bashayeli bemabhayisikili nalabahamba ngetinyawo.1.15. Kungeniswa ngemphumelelo kweNkhundla Yekwengamela Ye-inthanethi Ye-Afrika yeSihlanu eDurban kwente kutsi lomhlangano uphetse kuma kwalelivekati, lokwesekela kuzuzwa kwemigomo ye-Ajenda-2063, ngembi kweNkhundla Yekwengamela Ye-inthanethi letawubanjelwa eMexico ngeNgongoni 2016. INingizimu Afrika isayine ne-DONA Foundation Sivunelwano Sekusebenta Sekulawula Kwemacembumanyenti.  1.16. Tingenelelo letentiwe nguhulumende tekulwa nenkhohlakalo, kusebenta ngalokungafanele nekwenta timbono kutsi titiphendvulele sekuholele esivumelwaneni setinkampani tekwakha letisikhombisa letibhalwe eluhlelweni lwemitamo, lokutawusheshisa tingucuko kulemboni. Lesivumelwane sinetincenye letinyenti, letifaka ekhatsi: Ligalelo letimali yemiklamo yekutfutfukisa; Kutinikela kutingucuko kulomkhakha; Luhlakamsebenti lwekutsi umkhakha wahulumende ukhokhele ticelonkhokhelo; kanye neKutinikela Kwebucotfo kweTisebenti Letitikhulu Letiphetse.Tisekelo letibalulekile talesivumelwano tifaka ekhatsi tinhlawulo letitigidzigidzi le-R1,4 letibekwe tiphatsimandla temcintiswano letawukhokhwa tinkampani tiyifake eSikhwameni Savelonkhe Samalingena.  Letinye futsi tigidzigidzi leti-R1,5 titawufakwa esikhwameni sekwesekela imitamo yelutjalomali kutenhlalo kucondvwe imimango lebeyikadze incishwe ematfuba phambilini.Kutinikela kutingucuko kutawungeniswa ngayinye yaletinkampani letisikhombisa, lokungenteka ngendlela 'yemodeli yekuphenya', lapho khona lokungenani-40% wemasheya atawutsengiselwa bantfu baseNingizimu Afrika labamnyama; nobe-ke 'imodeli yekubambisana' lapho khona inkampani itawusebenta netinkampani letifika kuletintsatfu tebantfu labamnyama ' kubasita kutsi batfole imali lengenako lenge-25%  yayo lengenako. Lokutinikela kulinganiselwa kutigidzigidzi leti-R9 letingetulu letitfolakala ngemnyaka ekupheleni kwesikhatsi sesivumelwano.Sivumelwano sesizotsa sitawusayinwa yi-CEO ngayinye letinikela kutinyatselo letibanti kucinisekisa kutsi kute kuvumelana ngetindlela tekusebenta letingafanele nenkhohlakalo kulenkampani, ekusebenteni kwayo nebancintisani, hulumende nobe lamanye emaklayenti emkhakha lotimele.    Sivumelwano sekukhokha sibeka tinchubo letitsite letihlelekile letitawuphetfwa kulamaviki lambalwa letako futsi tiyendluliswa tibuye tinakwe kantsi futsi simemetelo sitawentiwa nasetiphetsiwe letinchubo.1.17. Bantfu baseNingizimu Afrika bakhutsatwa kutsi balubuke lolwatiso lekushiyelwana lona nabo ngekwetfulwa kweMbikomyaka wa-2015/16 ePhalamende. Lolwatiso lukhombisa kufezekiswa kweLuhlelo Lwahulumende Lwekusebenta, kanye nenchubekelembili kuLuhlakamsebenti Lwelisu Lwethemu Lesemkhatsini kanye nekufezekiswa kweLuhlelo Lwekutfutfukisa Lwavelonkhe.1.18. IKhabhinethi iphindze futsi ikhutsata bantfu baseNingizimu Afrika kutsi babelana ngemibono yabo mayelana nemnotfo naletinye tintfo labangatsandza kutsi hulumende atigcamise kuleSitatimende Senchubomgomo Yelwabiwomali Lwethemu Lesemkhatsini (i-MTPBS) lesitako, lesitawetfulwa yiNdvuna yeteTimali Pravin Gordhan mhla tinge-26 Imphala 2016. Emagalelo angatfunyelwa kuFacebook: Umgcinimali Wavelonkhe waseNingizimu Afrika, Twitter @TreasuryRSA, tetfulo temlomo newebhusayithi yeMgcinimali Wavelonkhe.2. Tincumo teKhabhinethi Letibalulekile2.1. IKhabhinethi iyivumile imitsetfomgomo yeMbiko Wemabalengwe Akamuva e-Luhlelo Lolukhulu Lwetitfutsi lwanga-2050 (i-NATMAP), loluhambisana neLuhlelo Lwekutfutfukisa Lwavelonkhe futsi luna lemisebenti lelandzelako: kuhlela kwesikhatsi lesidze nekubeka embili, kugcila kutekuphepha, kukhoneka nekwetsemba kwetitfutsi; kubuka kwendlula titfutsi ngoba kweswelakala kwalokunyenti nalokungahambi kahle kungumphumela wekusetjentiswa kabi kwemhlaba nekuhlela; kukhutsata ingucuko endleleni yekutiphatsa ngekuntjintja indlela lekucatjangwa ngayo kanye nendlela yekwenta tintfo letfutfukisako nalefaka ummango ekhatsi.2.2. IKhabhinethi ikwemukele kungeniswa kweMitsetfosimiso Yetekuchumana Yemave Emhlaba lebuyeketiwe (ema-ITR), eDubai 2012, kutsi icinisekiswe yiPhalamende.Lama-ITR acuketse sivumelwano semave emhlaba, futsi yenta incenye yeMitsetfomigomo Yekulawula yeNyonyane Yetekuchumana Yemave Emhlaba.  Lama-ITR ahambelana neLuhlelo Lwekutfutfukisa Lwavelonkhe, ikakhulu kukhutsatwa kwekukhula kwemnotfo nekufaka ekhatsi lokukhulu ngekwenta i-inthanethi lesheshako nenethiwekhi yetekuchumana kanye netintsengo letiphasi.2.3. IKhabhinethi ivume kungeniswa kweNkhomfa Yemhlaba Yekuchumana Ngemsakato Wemoya (i-WRC-15) Umtsetfo Wekugcina kutsi sicinisekiswe yiPhalamende, ngekuhambisana neSigaba se-231(2) seMtsetfosisekelo.Tindzaba letibalulekile letemukelwe ku-WRC-15 tifaka ekahtsi kucala kusebenta kwe-inthanethi lesheshako lefananako, tinsita tekuchumana ngesijikeletimkhatsi, imisebenti yemikhumbi kanye netinhlelo temnotfo waselwandle, tinsita tetinhlekelele nekusita, kanye netinhlelo tesikhatsi lesitako tekwesekela kugucuka kwetemnotfo. Imiphumela ye-WRC-15 ibuye inikete kuciniseka kwetemisebenti yekusakata ngekuvikela Mabonakudze Losakata Ngekwedijithali (i-DTT).2.4. IKhabhinethi ikuvumile kwetfulwa ePhalamende kweMtsetfo Wekugcina weNyonyane Yetekuchumana Yemave Emhlaba (i-ATU) Inkhomfa Yekutsatsa Sincumo Uwedvwana yaseGuadalajara-2010,  kutsi kucinisekiswe ngekwemibandzela yeSigaba se-231(2) seMtsetfosisekelo.Lenkhomfa Yekutitsatsela Sincumo Uwedvwana ngumtimba lowenta tinchubomgomo lophakeme we-ITU, lekuyi-ejensi yaMhlabuhlangene lekhetsekile lenesibopho sekulawula inchubo yemave emhlaba yekuchumana ngekwe-elekthronikhi.Umsebenti we-ITU uhambisana neLuhlelo Lwekutfutfukisa Lwavelonkhe, ngobe igcile kakhulu ekutfutfukisweni kwesakhiwonchanti Semnotfo emkhakheni we-ICT.2.5. IKhabhinethi yatisiwe ngenchubekelembili ekusungulweni nasekufezekisweni kweNhlokogumbi Yekusebentela Ye-inthanethi Lesheshisako. IKhabhinethi Lekgotla yangeNgci -2016 yancuma kutsi Inhlokogumbi Yekusebentela Ye-inthanethi Lesheshako ifanele kutsi icale kufezekisa kuchunywa kwe-SA Connect, inchubomgomo yavelonkhe ye-inthanethi lesheshako.Njengencenye yeMibandzela Yekutsatsisa yenhlokogumbi lekusebentela, kutfolwe tintfo letinyenti letibalulekile letinelifutse ngco ekufezekisweni ngemphumelelo kwe-inthanethi lengabiti kakhulu, lesheshako, leyetsembekile kanye nalevikelekile. Tifaka ekhatsi; kulungiswa kwekubambeleleka ekwabiweni kwemkhakha lofunwa kakhulu; kulungisa timiso tetimakethe letingasebenti kahle; kulandzelela ngekushesha kuntjintjela ekusakateni ngekwedijithali; kusungulwa kwelisukwenta le-egovernment; kuhlomisa ngemandla Lokwetayelekile  nekulungisa nekuphindzaphindzeka ekwengameleni umkhakha we-ICT2.6. IKhabhinethi ikwemukele kutsi Sivumelwano SeParis Sekugucuka Kwesimo Selitulu setfulwe ePhalamende kute sicinisekiswe. LeSivumelwano SeParis silithulusi lelisemtsetfweni lesitawuchubeka nekukhombindlela inchubo yesinyatselo lesifanako ekugucukeni kwesimo selitulu. Sihlanganisa tive ekutsatseni sinyatselo ngemgomo munye kubukwane nekwesabisa kwekugucuka kwesimo selitulu, kungcikitsi yekutfutfuka lokusimeme nemtamo yekucedza buphuya. Ibeka umgomo wekubamba kukhula kwelizinga lelisemkhatsini lelizinga lekushisa kutsi libe ngaphasi kwema-degree  celsius la-2.LeSivumelwano SaseParis sitawucala kusebenta mhla ti-4 Lweti 2016, emalanga langemashumi lamatsatfu ngemuva kwelusuku lapho khona lokungenani Emacembu lange-55 aleSisvumelwano lenta lokungenani- 55% wesamba sentfutfu lengcolile lekhicitwa ngemave emhlaba asafake emathulusi awo ekucinisekisa.Kucinisekiswa kweSivumelwano saseParis yiNingizimu Afrika kutfumela inkhomba lenhle kwekutinikela kwetfu lokuchubekako kwekufaka ligalelo kulomtamo wemhlaba wekusombulula insayeya yekugucuka kwesimo selitulu.2.7. IKhabhinethi iluvumile Luhlakamsebenti Lwenchubomgomo Yavelonkhe Lwekwelula Temisenti Yekweluleka neLuhlelo lwekufezekiswa kwayo Lenchubomgomo ihlose kwenta luhlakamsebenti lwekulawula kute kwentiwe kancono kusebenta ngemphumelelo, kukhicita, kulingana, kusimama kwetesimondzawo nemnotfo wemikhakha yetekulima, yemahlatsi nekudvweba. Loku kutawucinisekisa kutsi yonkhe imikhakha kutekulima, tinchubo temahlatsi nekudvweba (kusuka kubakhiciti kuye kubachubi) tiyakhona kuhlolisisa ematfuba ekutsi emabhizinisi abo netindlela tekuphila kuchubekele embili.2.8. IKhabhinethi iluvumile luhlakamsebenti lwekugcina lweLuhlakamsebenti lolulolongiwe Lwendlelalisu Lwethemu Lesemkhatsini (i-MTSF) 2014-2019 yeMphumela we-2  Imphilo Lendze naleKahle yabo Bonkhe Bantfu BaseNingizimu Afrika . Loku kusebenta njengesitini sekwakha kute kufezekiswe Sehluko se-10 seLuhlelo Lwekutfutfukisa Lwavelonkhe-2030.Le-MTSF yanga-2014-2019 yalolongelwa kutsi ifake ekhatsi  bufakazi bakamuva bekusebenta mbamba kwemkhakha wetemphilo ngekuhambisana nemigomo ye-MTSF yanga-2014-2019; kwemukelwa kweMigomo Yekutfutfukisa Lokusimeme yanga-2030 yemukelwa yiNingizimu Afrika, nekunciphisa tinkhomba tetinchubo.2.9. Ngemuva kwekuvuma kweKhabhinethi, Indvuna yeLihhovisi laMengameli lebukene neTekuhlela, nekuLinganisa Kusebenta Kwahulumende Jeff Radebe itawukhipha loko lokutfolwe Lithulusi Lelilawula Kuhlola Kusebenta kwanga-2015 (i-MPAT)  Lombiko uniketa kufundza lokuhlanganisiwe kweluhlolo lwe-MPAT neluhlatiyo lwetifundvo bekutsatsiswa kuto  kusukela nga-2011 kute kube ngu-2015.I-MPAT ifezekiselwe kuchuba tingucuko etindleleni tekusebenta tematiko ahulumende. Loku kufaka Ligalelo kuLuhlelo Lwekutfutfukisa Lwavelonkhe lelibeka kutsi emkhatsini wamanje na-2030 iNingizimu Afrika idzinga kutsi ibe seyisungule umbuso lokhona kakhulu, losebenta ngebungcweti kakhulu futsi lophendvula kakhulu kutidzingo tetakhamuti wawo.Imiphumela yanga-2015 ikhombisa kutsi i-MPAT iphumelele ekuchubeni buncono etindleleni tekulawula , nanobe kunjalo, kuyehlukahlukana ngekuya ngematiko avelonkhe newetifundza. Kunetindzawo lekwentiwe kahle kakhulu kuto mayelana netindlela tekulawula ngahulumende  kepha tindlela tekulawula buholi tisachubeka nekubabutsakatsaka kantsi futsi kuholela ekwehlulekeni kulawula.IKhabhinethi yesekela indlela lehlanganisile futsi lephelele yekwesekela buncono, letawuholwa Litiko Lekuhlela, neKulinganisa Kusebenta Kwahulumende.3. Imitsetfosivivinyo3.1. IKhabhinethi ikuvumile kutsi kushicilelwe Umtsetfosivivinyo Wekuvikela neKulwa neMacala Entondvo neNenkhulumo Lenetondvo kute kutsi ummango uphawule ngawo. LoMtsetfosivivinyo ufuna kwenta emacala ebugebengu nenkhulumo yentondvo nekubeka tinyatselo tekuvikela kanye nekulwa nalamacala lankha. Inhloso lapha kulungisa linani lelikhulako letehlakalo telubandlululo nekuchubeka kulungiswe letinye tinhlobo tekutiphatsa ngekwebugebengu lokukhutsatwa kunalu luhlangotsi, kubandlulula nobe kungabeketelelani, ngendlela yebugebengu bentondvo nenkhulumo yentondvo, lokusandza kwenteka.Loku kuyahambisana neLuhlelo Lwekutfutfukisa Lwavelonkhe lolugcamisa sidzingo semikhankhaso lechubekako lelwa nekubandlululana ngekwelibala, bulili, kutondza bantfu labatsandzana ngekwemacansi kwebulilibunye, kutondza bachamuki nekutsi bonkhe bantfu bativa baphephile.4. Imikhosi Letako4.1. Inyanga Yekucaphelisa ngemdlavuta welibele ngeMphala, kukhombisa umtamo wavelonkhe lowentiwa tekunakekela ngetemphilo tahulumende nemkhakha lotimele kucaphela bantfu ngalesifo.  Kusheshe kubanjwe kwalesifo kungaholela ekwelashweni ngemphumelelo. Bonkhe bomake nemadvodza bafanele kutsi bahlale njalo nje batihlola baphindze futsi bahlolisiswe etikhungweni tabo tetemphilo letidvutane.4.2. Litiko Letemphilo litawungenisa Ingcungcutsela Yenhlangano Yetibhedlela Temave Emhlaba ye-40 (i-IHF) ngaphansi kwalengcikitsi, ""Kusombulula Insayeya Yetigulane - kunakekelwa Lokuyinsita neKuphepha , eDurban kusukela mhla tinge-31 Imphala kuya kumhla ti-3 Lweti 2016.Lengcungcutsela iniketa inkhundla leyehlukile lechuba kuntjintjisela ngelwati lokumikhakha leminyenti, bungcweti nalokuhlangabetenwe nako emphilweni ekulawulweni kwemkhakha wetemphilo nekwetfulwa kwetinsita.5. Tincumo teKhabhinethi Etindzabeni Letibalulekile Tanyalo5.1. IKhabhinethi seyicinisekise kwesekela kwayo Indvuna Yetetimali, Pravin Gordhan lekutsi ngekuya kweSigaba se-35 seMtsetfosisekelo ute licala kute kube ngulapho inkantolo yemtsetfo imtfola anelicala.IKhabhinethi iyachubeka nekwetsemba inchubo yalelive yebulungiswa bebugebengu kanye netinchubo temajaji letifanele futsi letilungile letichaza sikhatsi sentsandvo yelinyenti yetfu. Letinchubo leti tifanele kutsi tivunyelwe kutsi tihambe ngendlela yato.5.2. Imiphumela yeNgcungcutsela ye-BRICS ye-8, lebeyibanjwe mhla ti-15 kuya kumhla ti-16 Imphala 2016 ngaphansi kwengcikitsi letsi  Kwakha Tisombululo Letiphendvulako, Letifaka Ekhatsi Konkhe naLetibumbene (i-BRICS)  eGoa, eIndia, tenta kutsi baholi be-BRICS kutsi babambe tingcoco letinemandla tekucinisa kubambisa ngekhatsi kwe-BRICS nekubuketa tindzaba letifana  nekungcubutana kwemave emhlaba, kulwa nebudlamlilo, nekuguculwa kwetinchubo tekwengamela temhlaba, ikakhulu kwentiwa kwaMlhabuhlangene kutsi ube yintsandvo yelinyenti netikhungo teBretton Woods.Kwemukelwa kweSivumelwano seGoa neLuhlelo Lwekusebenta, kwagcamisa sisekelo lesinemandla lesakhiwe yi-BRICKS mayelana nekusungula tindlela tesikhungo tekubambisana lokucinile. Litfuba lekutsi kusungulwe i-Ejensi Yekulinganisa ye-BRICS letimele lemiselwe kumitsetfomgomo lesime kutimakethe, kute kutsi kuchutjekwe nekuciniswa kwebuciko bekwengamela, nako kwemukelwe.Ngesikhatsi kuvakashwe eGoa, siphatsimandla seNkampani yakaCipla Ledidiyela Emakhambi neseTekutfutfukisa Timboni sakaDube tasayina sivulewano kute kusungulwe sikhungo se-bio-logics.   Lolutjalomali lwetigidzi le-R1.3 lutawenta imboni yekucala yelivekati lase-Afrika, lekhicita emaphilisi ekwelapha mdlavuta langabiti kakhulu lentiwa ngetinchubo tebucwepheshwe bemitsi lengentiwa ngemakhemikhali.5.3. IKhabhinethi ihlonipha bantfu baseMozambique ngekutinikela emzabalazweni wetfu wenkhululeko. Lisekelamengameli Cyril Ramaphosa neNdvuna yeTebuciko Nemasiko, Nathi Mthethwa, bahlanganyela kumkhosi wekugubha iminyaka lenge-30 wekusebenta kwaSamora Machel longasekho emhlabeni, babe longumsunguli neMengameli waseMozambique, lowashona ngaphansi kwetimo letisolisako eMbuzini. Mayelana nekuhlonipha baholi labakhulu base-Afrika boSamora Machel, Julius Nyerere, Oliver Tambo naNelson Mandela, sikhumbula kutsi buholi kubo bekusho kusebenta ngekutinikela e-Afrika kutfutfukisa tintfo letifunwa bantfu base-Afrika.Sakha umlandvo wetfu lofananako futsi sijabulela budlelwane bebuncusa nebemnotfo lobunemandla kute sikhuphule kukhula kwemnotfo, kwakha imisebenti nekunciphisa kungalingani. Kwakhiwa kweMhume WeMaputo Wekutfutfukisa, lochumanisa lwaseMaputo nenkhaba yetimboni yalelive, kuyincenye lebaluleke kakhulu yemitamo yetfu yekukhutsata kuhwebelana nelutjalomali nekuhlanganisa tigodzi.5.4. IKhabhinethi ifisela Advocate  Busisiwe Joyce Mkhwebane inhlanhla ekubekweni kwakhe kutsi abe nguMvikeli Welive waseNingizimu Afrika sikhatsi lesiminyaka lesikhombisa kusuka mhla ti-15 Imphala kuya 2016. IKhabhinethi inelitsemba lekutsi Advocate Mkhwebane utasisebentela kahle sive futsi utawuchubeka asebente kahle kakhulu ngalokufunwa bantfu baseNingizimu Afrika.5.5. IKhabhinethi ivakalisa kubonga kwayo Advocate Thuli Madonsela ngekusebentela lelive nekukhuphula kakhulu lizinga lelihhovisi leMvikeli Wemmango etingcondvweni tetakhamuti.5.6. IKhabhinethi ijoyina betindzaba baseNingizimu Afrika ekugubheni umkhosi weLilanga Lenkhululeko Yebetindzaba lelatiwa ngekutsi  ""nguLesitsatfu Lomnyama"" ibuye futsi income imboni yetindzaba ngendzima labayidlalile ekuciniseni umbuso wentsandvo yelinyenti yalelive. Mhla ti-19 IMphala 1977, umbuso welubandlululo wakhipha sicondziso sekutsi i-The World neWeekend World kuyekele kushicilela futsi kwababela kuboshwa nekucoshwa kwetintsatseli letinyenti.Umtsetfosisekelo wetfu utivikela ngalokucacile tinkhululeko tentsandvo yetfu yelinyenti leyalwelwa kabuhlungu letsatfwa njengaledlala indzima lebaluleke kakhulu ekutfutfukiseni bunye bavelonkhe nekulingana kwawonkhewonkhe.Lapho sibuyeketa inchubekelembili leyentiwe yiNingizimu Afrika ekujuliseni inkhululeko yebentindzaba, IKhabhinethi ihalalisela i-SANEF ngemkhosi wayo we-20 lotawugujwa kuleliviki lelitako.5.7. IKhabhinethi yelulela bantfu baseNigeria sandla sayo seluvelwano nebunye nakumindeni yemantfombatana lasolo asekutfunjweni, ngemuva kwetindzaba tekutsi emantfombatana esikolwa latfunjwa bembutfo wemphi iBoko Haram lange-21 ala-2019 asakhululiwe. IKhabhinethi imema inhlangano yemave emhlaba kutsi ivusetele imitamo yayo yekusita tiphatsimandla taseNigeria kutsi tikhone kukhulula lamantfombatana; ikakhulu kwawo onkhe emave ase-Afrika kanye nekutsi Inyonyane yase-Afrika yelekelele iNigeria kutsi itfole labantfwana labalahlekile.5.8. IKhabhinethi ijoyina Mengameli Jacob Zuma ekwendluliseni emavi endvudvuto kuHulumende neRiphabhulikhi yase Haiti naletinye tive eCaribbean ngesehlakalo senhlekelele yeHurricane Matthew leyendlule netimphilo nemakhulukhulu ebantfu yaphindze futsi yabhidlita netakhiwonchanti.5.9. IKhabhinethi ijoyina Mengameli Zuma ekwendluliseni emavi endvudvuto kuhulumende nebantfu baseBukhosini baseThailand ngekushonelwa yiNkhosi yabo Bhumibol Adulyadej.5.10. IKhabhinethi iphindze futsi yendlulisela emavi endvudvuto emndenini nakubangani besigayigayi semzabalazo Mewa Ramgobin. Wasungula Likomidi laseNingizimu Afrika lekukhululwa kweTiboshwa Tembusave, futsi bekangulomunye webasekeli bekucala bemkhankhaso wekuKhululwa kwaMandela. Mewa Ramgobin bekaphindze futsi anguMengameli weKhongolose YeMandiya YaseNatali yesikhatsi lesendlulile naSihlalo wePhoenix Settlement Trust, leyasungulwa nguMahatma Gandhi nga-1904.5.11. IKhabhinethi ikwemukele kutsi Mengameli Jacob Zuma utfolile wabuye futsi wemukela kuphuma esikhundleni kweMnu. Krish Naidoo neMnu.Vusi Mavuso njengemalunga eBhodi Yenhlangano Yetekusakata YaseNingizimu Afrika (SABC).Likomidi Lesigungu Savelonkhe selicale kutsatsa tinyatselo tekucala luphenyo iBhodi ye-SABC, mayelana nekulungela kwayo kuba kulelihhovisi, ngekwemibandzela yesigaba se-15  seMtsetfo Wetekusakata wanga-1999.IKhabhinethi ihalalelisala naba labalandzelako:5.12. Lincusa laseNingizimu Afrika leliseVienna Tebogo Seokolo ngekukhetfwa kutsi abe nguSihlalo weBhodi yaboNdvunankhulu ye-Ejensi Emandla e-Athomi (-IAEA). Ibhodi yaBondvunankhulu ngumtimba lomkhulu lowakha tinchubomgomo te-IAEA.5.13. Parks Tau ekubekweni kwakhe njengaMengameli wemadolobhakati Lahlangene naHulumende Wendzawo, umtimba losambulelo waHulumende waseKhaya eMhlabeni, mhla ti-15 Imphala 2016, eColombia.5.14. Antonio Guterres, ekubekweni kwakhe esikhundleni saMhlabuhlangene (se-UN) sekuba nguMabhalane jikelele kusuka mhla lu-1 Bhimbidvwane 2017 kuya kumhla ti-31 INgongoni 2021. Unelifa lesipiliyoni njengobe uke wasebenta njengeNdvunankhulu yase Portugal kusukela nga-1995 kuya ku-2002 waphindze futsi waba Lincusa le-UN lebakhoseli kusukela ngeNhlaba 2005 kuya kuNgongoni 2015.5.15. Tintsatseli taseNingizimu Afrika, labafuna kwatiwa kuMiklomelo Yetintsatseli Yase-Afrika ye-CNN MultiChoice. Ancillar Mangena weForbes Africa watfola Umklomelo Wetintsantseli Letincane WeMaggie Eales Wales. Jay Caboz, naye lovela weForbes Afrika, watfola Umklomelo weTemandla neSakhiwonchanti,  bese kutsi Umklomelo weTemnotfo neTebhizinisi watfolwa ngekubambisana naDiana Neille, Richard Poplak, Shaun Swingler naSumeya Gasa weDaily Maverick Chronicle. Mia Malan weMail & Guardian watfola Umklomelo Wemkhakha weFeatures, kwatsi umtfwebulititfombe weSunday Times James Oatway watfola Umklomelo weKutfwebula Titfombe i-Mohammed Amin.5.16. IMamelodi Sundowns wekushaya licembu laseGibhithe iZamalek emagoli lamatsatfu ecandzeni (3-0), emjikeletweni wekucala we-African Championship League Final. IKhabhinethi imema bonkhe bantfu baseNingizimu Afrika kutsi bahlangane futsi besekele iSundowns kutsi ibuye ekhaya nampetha.6. Kubekwa EtikhundleniKutawuhlolwa ticu tabo bonkhe lababekwe etikhundleni kubuye futsi kucinisekiswe ngalokufanele.6.1. Mnu. Siphamandla Kenneth Mthethwa kubekwa abe Umphatsi LomkhuluWetetimali waseSentech.6.2. Ibhodi yaseNingizimu Afrika yeMadayimane kanye Nemlawuli Wensimbi Leligugu:a) Dkt.Sipho David Manese (Sihlalo)b) Mk. Ntombifuthi Monedi-Nokoc) Mk. Mpho Mosingd) Mk. Mamodupi Mohlala-Mulaudzie) Mnu. Bernard Sternf) Mk. Maletlatsa Monica Ledingwaneg) Mnu. Mochele Nogeh) Mnu. Tembani Ngqezai) Genene Lomkhulu Peter Jacob Arendse (Luphiko Lwetemisebenti Yemaphoyisa LwaseNingizimu Afrika)j) Mnu. Bothwell Deka (Umgcinimafa Wavelonkhe)k) Mnu. Tsumbedzo Charles Nevhutanda (Libhangengodla LaseNingizimu Afrika)l) Mnu. Senna Mokoena (Inyonyane Yavelonkhe Yalabasebenta Emayini)m) Mnu. Leon Peter Grobler (Inhlangano Yebunye BeNingizimu Afrika)n) Mnu. Kagiso John Menoe (Litiko Letetimbiwa)o) Mk. Mmapoulo Lindah Nkhumise (Libambela le-CEO)Emalunga Lekuntjintjwana Nawo:p) Brigadier Ntombizodwa Hazel Mokoena (Luphiko Lwetemisebenti Yemaphoyisa LwaseNingizimu Afrika)q) Mnu. Raymond James Paola (Libhangengodla LaseNingizimu Afrika)6.3. Emalunga Langekho Kusigungu Lesiphetse seBhodi Yesikhwama Setingoti Temgwaco:a) Dkt. Ntuthuko M Bhengu (Sihlalo futsi uyaphindvwa kubekwa esikhundleni);b) Mnu. Dawood Coovadia (Liskelasihlalo futsi uyaphindvwa kubekwa esikhundleni);c) Mk. Mala Somaru (umelele Litiko Letekutfutsa);d) Mnu. Patrick Masobe (uyaphindvwa kubekwa esikhudleni);e) Mk. Refilwe Mokoena (uyaphindvwa kubekwa esikhundleni);f) Dkt. Lungelwa Linda (uyaphindvwa kubekwa esikhundleni);g) Mnu. Ahmed Pandor (uyaphindvwa kubekwa esikhundleni);h) Dkt. Terrence Omdutt Kommal;i) Dkt. Maria Claudina Du Toit;j) Mnu. Khotso Monko Mothobi; nak) Mk. Lusanda Unathi Zisiwe Rataemane.6.4. Lefthenethi Genene (Mk.) Yolisa Matakata njengeLisekela Lenhloko Yavelonkhe eHhovisi Lekuphenya Ngebugebengu Lobusembili.6.5. Tinhloko teTifundza eHhovisi Letebunhloli Kumacala Labekwa Embili:a) EGauteng: Jenene Lomkhulu (Mnu.) Prince Nkitsing Mokotedib) ENshonalanga Kapa: Jenene Lomkhulu (Mk.) Nombuso Portia Khozac) EMphumalanga Kapa Jenene Lomkhulu (Mnu.) Meshack Nyameko Nogwanyad) ENyakatfo Nshonalanga: Jenene Lomkhulu (Mk.) Linda Mbanae) ENyakatfo Kapa: Jenene Lomkhulu (Mnu.) Kholekile Derick Galawef) ELimpopo: Jenene Lomkhulu  (Mk.) Thobeka Hepercia Jozi;g) EMpumalanga: Jenene Lomkhulu (Mk.) Ntombizodwa Hazel Mokoena;h) KwaZulu-Natal: Jenene Lomkhulu (Mnu.) Isaiah Jabulani Zikhali;i) EFreyistata Jenene Lomkhulu (Mk.) Liziwe Evelyn NtshingaImibuto ingacondziswa ku:Donald LiphokoTinombolo Tekutsintsana: 082 901 0766 "
Sitatimende Semhlangano weKhabhinethi Wamhla lu-1 namhla ti-2 Lweti 2016,3 Nov 2016,https://www.gov.za/speeches/statement-cabinet-meeting-1-and-2-november-2016-3-nov-2016-0000,https://www.gov.za/ss/speeches/statement-cabinet-meeting-1-and-2-november-2016-3-nov-2016-0000,"1. Kufezekiswa Kwetinhlelo Tahulumende Letibalulekile1.1. IKhabhinethi ihalalisela Indvuna yeTetimali Pravin Gordhan kanye nelicembu leliHhovisi Letemafa Lavelonkhe ngekwetfula umcombelelo losimeme nalolucatjangisisiwe.  Sitatimende Senchubomgomo Sethemu Lesemkhatsini (i-MTBPS) siniketa litfuba lekutsi tinhlangano temmango, tisebenti nemabhizinisi kusebentisane kute kuzuzwe imigomo yemnotfo yelive letfu.IKhabhinethi iyayesekela imitamo lemenyetelwe kule-MTBPS yekuhola lomnotfo kuletikhatsi temnotfo letimatima, kuzuzwe kukhula kwemnotfo lokufaka konkhe ekhatsi kanye nekusebentisa ngalokwenele nangemphumelelo imitfombolusito yembuso.1.2. IKhabhinethi ibonga bakhokhimtselo labangetulu kwalabatigidzi leti-4,5 labangenise emafomu abo ekukhokha umtselo ngeSikhatsi Semtselo sanga-2016 iphindze futsi ikhutsata bonkhe bakhokhimtselo wemalingena lengasiyo umholo labasengakangenisi emafomu abo ekukhokha umtselo kutsi bawangenise ngoba lusuku lwemncamulajucu lwamhla tinge-25 Lweti 2016 lusondzela ngemandla.Bakhokhimtselo labatsandza live labo basita ekwenteni ncono timphilo tetigidzi tebantfu baseNingizimu Afrika ngekubambisana nahulumende lapho etfula tinsita letidzingeka kakhulu kanye nekwesekelwa ngetenhlalo kuyo yonkhe imimango.IKhabhinethi imema bonkhe bantfu baseNingizimu Afrika kutsi bahlanganyele emitameni yetfu yekukhulisa umnotfo ngekwakha imisebenti futsi batifundzise nekonga imali. Ngekusebentisana, singacinisekisa kutsi sifaka emandla ekukhuleni kwemnotfo.IKhabhinethi yesekela timemo teluphenyo lolusheshako naloluyimphumelelo kuletinsolo tekutfunjwa kumahhovisi eLuphiko Lwetemisebenti Yamalingena LwaseNingizimu Afrika (i-SARS). Tehlakalo letifana nalesi tinelifutse lelibi ekutetsembeni kwemmango kutiphatsimandla tetfu tekucinisekisa kulandzelwa kwemtsetfo futsi tidzinga kutsi tilungiswe masinyane.1.3. Kusitwa ngetimali kwetemfundvo lephakeme kusachubeka nekubekwa embili nguhulumende futsi imali leyengetiwe letigidzigidzi leti-R17 leyabelwe emanyuvesi kuleminyaka lemitsatfu letako itawusita kuhhamula umtfwalo kutitjudeni letiphuyile letidzinga imali kanye netitjudeni letisemkhatsini webunjinga nebuphuya letinganakwa. Lokusitwa ngetimali kutawuphindze futsi kucinisekise kutsi titjudeni letinyenti tiyakhona kufinyelela imfundvo lephakeme ngoba lusito lwetimali letigidzigidzi leti-R9.2 itawabelwa i-NSFAS.Lolusito lwetimali luyemukelwa, nanoma kunjalo intfo lebekwa embili kwamanje kutsi kucalwe kufundza. IKhabhinethi imema bonkhe bantfu baseNingizimu Afrika kutsi besekele yonkhe imitamo yekonga luhlelo lwemnyaka wekufundza wa-2016.  Manje sikhatsi sekutsi kucedvwe yonkhe imibhikisho, kubuyelwe emaklasini futsi masinyane ngaphandle kwekubambelela kuphetfwe lomnyaka wekufundza. Hulumende ukholelwa ekutsi tingcoco tekulungisa timfuno tetitjudeni tingabanjwa lube luhlelo lwemnyaka wekufundza luchubeka. Siyalicinisekisa lilungelo lekubhikisha kepha loku kufanele kwentiwe ngekuya kwemtsetfo kanye nangandlela lengephuli emalungelo alabanye.Inchubekelembili yahulumende yekwenta temfundvo lephakeme tifinyeleleke ivela kumbiko wanga-2015 weliHhovisi Lelubalobalo LwaseNingizimu Afrika (i-Stats SA) Welubalobalo Lwetetimali yeTikhungo Temfundvo Lephakeme.   Ukhombisa kutsi kubhalisa kwetitjudeni kuTemfundvo Lephakeme kwakhula nga-32.5% kusuka nga-2006 kuya ku-2015. Ngalokuchubekako, tibonelelomali lekhishwa Temfudvo Lephakeme tikhule nga-144% eminyakeni lelishumi kusukela ku-2006 kuya ku-2015. Tibonelelomali tahulumende netimali tekufundza tenta incenye lenkhulu yamalingena wemanyuvesi, lusebentisomali lwahulumende lolwenta 43% wemalingena yemanyuvesi nemali yekufundza leyenta 34%.  Lolwatiso  lolutfolakele lukhombisa kutinikela kwahulumende kutemfundvo futsi lucinisekisa simemo setfu salabo labakhona kutikhokhela incenye yabo lefanele, kanye nekukhombisa kutsi timali tesikolwa tiyachubeka nekuba yincenye lebalulekile yako konkhe lokutfolwe sekuhlangene.Kuphinze futsi kwentiwa inchubekelembili, yentiwa Licembu Lelisebentako lelibekwe yiNdvuna yeTemfundvo Lephakeme Nekucecesha, Blade Nzimande, kute litfole indlela yekwesekela nekusita ngetimali titjudeni letiPhuyile naletise Mkhatsini Webunjinga Nebuphuya letingakanakwa . Luhlelondlela lolubitwa ngekutsi Ikusasa Student Financial Aid Programme (i-ISFAP), ichube tingcoco tekubonisana, lolwente kutsi kuhlanganiswe emagalelo lamanyenti lehlukahlukene, kwabuye kwaba nesivumelwane sabo bonkhe labatsintsekako mayelana nekwenganyelwa kwesikhatsi lesitako sekuma kweluhlaka kwe-ISFAP.Luhlelo Lwe-ISFAP lwenta tiphakamiso letinyenti letehlukene letisabukelwa kutsi tifezekiswe. Lendlela lehlongotwako netincomo leticuketfwe kulombiko, kutawenta umsebenti lomuhle kakhulu losombulula tinkinga bafundzi labaphuyile  nalabaseMkhatsini webunjinga nebuphuya"" kepha luphindze futsi lubukane, emkhatsini waletinye tinsayeya  iNingizumu Afrika lebukene nato tifaka ekhatsi;Kunciphisa lizinga lelisetulu lalabashiya sikolwa phasi kanye netitjudeni letinebatali labahola imali lencane kumkhakha wetemfundvo lephakeme nekucecesha,Kwenta kancono ematfuba ekucashwa kwetitjudeni letisitwa ngemali,Kwenta kancono emakhono alelive,Kwenta kancono kubambisana lokusemkhatsini wahulumende, umkhakha lotimele netikhungo temfundvo lephakeme letesekela titjudeni letiphuyile kanye  naletisemkhatsini webunjinga nebuphuya.""Luhlelondlela lwe-ISFAP luniketa bafundzi labaphuyile  nalabasemkhatsini  webunjinga nebuphuya'' labanganakwa lusito lwetimali letikhokhela tonkhe tindleko tabo tekufundza. Nanome nje kuphakanyiswa kusitwa ngekukhokhelwa kwemfundvo ngalokuphelele kwalabo labaphuyile ngendlela yemifundzate netibonelelo, ibuye futsi ihlongote kunciphisa kancane-kancane imifundzate netibonelelo tebafundzi  labasemkhatsini  webunjinga nebuphuya labanganakwa"" nakukhuphuka imalingena yelikhaya futsi sikhombisa sehlakalo sekutsi loku kungazuzwa kanjani ngekutsi kutfolwe timali kuyo yomibili imikhakha yahulumende nalotimele.1.4. Kwetfulwa kweLitiko Lekutfutfukisa Emabhizinisi Etekuvakasha, ePilanesberg eNyakatfo Nshonalanga yiNdvuna yeTekuvakasha Derek Hanekom, kutawakha umsele wekufaka wonkhe umnotfo ekhatsi ngekusebentisa emabhizinisi etekuvakasha lasebentako. Loku kwenta kancono ligalelo letekuvakasha lokwakha umnotfo lofaka konkhe ekhatsi.Lelitiko lelilingwako litawucondzana nema-SMME lange-50 eSigodzini saseBojanala futsi litawesekela iminyaka lemitsatfu kute asimame. Lelitiko Lekutfutfukisa Emabhizinisi Etekuvakasha liniketa emabhizinisi etekuvakasha lusito lwetemabhizinisi 1.5. Kwetfulwa kweSikhungo Semandla Lesihlanganisile saseNgwaabe mhla ti-4 Lweti 2016 Litiko Letemandla, libambisene nebalingani lababalulekile baloluhlelo bekusungula yincenye yeluhlelo lwekusungula Tikhungo Temandla Letihlanganisile. Lesikhungo semandla lesinako konkhe senta emakhaya laphuyile kutsi akwati kufinyelela emandla laphephile nalangabiti kakhulu.    Kwengeta, siniketa lwatiso mayelana nemitfombo yemandla lephephile, leyenetisako kanye nemtfombo losimeme ngekwesimondzawo. Siphindze futsi sitfutfukise umkhakha we-SMME siphindze sikhulise nematfuba emisebenti ngekusebentisa emabhizinisi laphatselene nemandla.1.6. Inkhomfa neMbukiso i-Windaba letawubanjwa mhla ti-2 kuya kumhla ti-4 Lweti 2016 e-Cape Town International Convention Centre ngaphansi kwengcikitsi letsi:  Sicondze ku-100% wekuvuseteleka kabusha"" kuphindze futsi kufake emandla kumitamo yahulumende yemandla. Kuhlanganisa ndzawonye labatsintsekako lababandzakanyekako kuluchungechunge lolubalulekile kulivekati lase-Afrika kanye naseNingizimu Afrika ikakhulu. Kwengeta,  Inkhomfa ye-11 Yemnyaka Yemandla Lalingene ye-Afrika leseNingizimu yanga-2016 letawubanjwa kusukela mhla ti-8 kuya kumhla ti-9 Lweti 2016 e-Emperors Palace eJozi itawugcina kumikhakha leminyenti yetintfo letiphatselene nalomkhakha. Tindzawo lekutawukhulunywa ngato tifaka ekhatsi bunjiniyela bemandla, kwentiwa kancono kwekusebenta, kulawulwa kwetisetjentiswa netikhungo, emandla lavusetelekako naloku lokungasetjentiswa, kuphehla ngekubambisana, nekuphehla gezi.1.7. Lamuhla, Mengameli Jacob Zuma utawuba ngusihlalo lobambisene nalomunye kuSeshini Yekucala yeKhomishini Yemave Lamabili iZimbabwe neNingizimu Afrika kanye naMengameli Robert Mugabe. Umgomo lomkhulu lapha kujulisa budlelwane  nekubambisana emkhatsini wemave lamabili kanye nekucinisa nekutfutfukisa  emandla lakhona ekuvana kakhulu kulomkhakha wetekuhwebelana, lutjalomali, kumbiwa kwetimbiwa, emanti, emandla, kutfutfukiswa kwesakhiwonchanti, titfutsi, kanye ne-ICT, emkhatsini walokunye.Kute kube ngulamuhla, lamave omabili asayine Tivumelwane Tekusebentisana naletinye Tivumelwano letingetulu kwe-38,  letifaka ekhatsi tindzawo letinyenti, emkhatsini waletinye, kuhwebelana nelutjalomali, kuphuma nekungena kanye netinzaba tebuncusa, kuvikela tekulima, simondzawo, emandla, temphilo, kanye netebuciko nemasiko.1.8. Kungenisa ngemphumelelo Umbukiso Webuncusa Wemnyaka Litiko Letebudlelwane Nekubambisana Kwemave Emhlaba ne-Proudly South Africa e-Union Buildings mhla tinge-29 Imphala 2016 ePitoli ibe yinkhundla lebalulekile yekufundzisa ummango ngebuncusa kanye nemigomo yenchubomgomo yeNingizimu Afrika yekubukana nemave  angaphandle. Lomkhosi waletsa ndzawonye emahhovisi emancusa, emancusa lamakhulu kanye netinhlangano temave emhlaba letigunyatiwe eNingizimu Afrika kubonisa nekuphakamisa lisiko lebuncusa ngekusebentisa tintfo tebuciko, umculo nekudla lokuvela emaveni emhlaba. Bekunemahhovisi Ebuncusa langetulu kwalange-60 kanye nemabhizinisi lamanyenti latimele labukisa ngemikhicito yawo nematfuba kulomnyaka.2. Tincumo teKhabhinethi Letibalulekile2.1. Umhlangano weKhabhinethi Lokhetsekile wamhla lu-1 Lweti 2016, utfole umbiko wenchubekelembili yemsebenti weLikomidi Letindvuna lomayelana nekuHlelwa Kabusha Kwetinkampani Tembuso (ema-SOC), lebewuholwa Lisekela LaMengameli, Cyril Ramaphosa.Loku kuvela ekufezekisweni kwetincomo teKhabhinethi leticinisekisiwe teKhomishini Yekubuyeketa yeLihhovisi laMengameli yema-SOC yanga-2010.  IKhabhinethi icinisekise indlela yekufezekisa letincomo ngetigaba ngetigaba.IKhabhinethi igcizelela kutsi yonkhe imitimba yembuso ifanele kutsi ibe nemandla, futsi ibe netimali.Kutsetfwe inkhundla yekutsatsa tincumo kute kulandzelelwe umgomo wenchubomgomo lomgogodla wekucinisa ema-SOC kute akwati kuhlangabetana nemigomo yawo yentfutfuko.IKhabhinethi icinisekise Luhlakamsebenti Lwekuhlanganyela Kwemkhakha Lotimele lwekwetfula sakhiwonchanti lokutawukhombindlela yekusebentisana emkhatsini wema-SOC nemkhakha lotimele.IKhabhinethi yemukele inkhombandlela yekuholela nemazinga esinikamdlandla sebacondzisi bema-SOE.IKhabhinethi icinisekise inkhombandlela lebanti yekubekwa etikhundleni kwemalunga ebhodi kanye netisebenti letinkhulu, lekutsi, Litiko Letemisebenti Yahulumende Nekuphatsa litawuchuba inchubo yekubonisana netifundza nabomasipala, ngembi kwekutsi IKhabhinethi ivume.Luhlaka lwekucala lwenchubomgomo yebaninimasheya labasha lunconywe kuyoboniswana ngalo ngalokuchubekako. Loku kutawuholela ekutsini kumenyetelwe umtsetfo lomkhulu we-SOC.Lihhovisi Letemafa Lavelonkhe lente siphakamiso sekuncuma nekukhokhisa imisebenti yemabhizinisi ahulumende, kungeniswa kwalendlela kutawusita kuhlanganise imisebenti yekutsengisa nalengesiyo yekutsengisa yema SOC.Loku kwenta kutsi ema-SOC abe sesimeni lesikahle sekutsi angafaka ligalelo ekufezekisweni kweLuhlelo Lwekutfutfukisa Lwavelonkhe (i-NDP): kwakha sakhiwonchanti, kukhulisa umnotfo, kukhulisa timboni, kusita kutfutfukiswe emakhono labalulekile, kuvula imisebenti kanye nekutfutfukisa leminye imigomo.2.2. IKhabhinethi ivumile kutsi Luhlelo Lwemandla Loluhlanganisiwe (i-IEP) lushicilelwe kute kutsi ummango ucocisane ngalo luphindze futsi Lunika labatsintsekako litfuba kanye nalabanye bantfu labanenshisekelo kutsi bacocisane ngalo. Le-IEP isime kuMtsetfo Wemandla, wanga-2008 (Umtsetfo Nombolo 34 wanga-1998). Ufuna kukhombidlela sakhiwonchanti semandla sesikhatsi lesitako lokutawugucula kuma kwesimo setemandla aseNingizimu Afrika esikhatsini lesitako.Kuhlelwa lokuhlanganisile kwemandla kuyadzingeka kucinisekisa kutsi  tidzingo tamanje netesikhatsi lesitako tetinsita temandla kuyahlangabetwana nato ngendlela leyenetisana kakhulu nalezuzisa ummango, kube kulawulwa tindleko temnotfo, kubukwana netintfo leticindzetelanako tavelonkhe njengekucedza indlala nekuvula  imisebenti kanye nekunciphisa lifutse lelibi kwimvelo.Le-IEP iniketa umbononchanti wesikhatsi lesidze wekutsi iNingizimu Afrika ingawasebentisa njani emandla ngalokusezingeni lelisetulu njengendlela yekutsi ihlale incintisana, lokudzinga kutsi kwehlukwe endleleni lekusetjentiswa ngayo imitfombo yemandla lehlukahlukene. 2.3. IKhabhinethi ichibele sincumo samhla ti-10 Inhlaba 2015 sekwenta iKoporasi Yemandla eNozi yaseNingizimu Afrika ibe yi-Ejenti yekufezekisa yeLuhlelo Lolusha Lwekwakha Inozi.  Lesincumo, ngaleso sikhatsi, savumela i-Eskom kutsi igcile kumiklamo yeMedupi, Kusile ne-Ingula kanye netinsayeya temandla lelive belibukene nato.IKhabhinethi yenta i-Eskom kutsi ibe nguMnikati Longumsebentisi nekutfola Tiphehli Temandla Enozi ngekuhambisana neNchubomgomo Yemandla Enozi yanga-2008. I-Eskom ineminyaka lengetulu kwalenge-30 isebentisa ngalokuphephile Siphehli Semandla Enozi i-Koeberg, lebuye futsi nguso kuphela Siphehli Semandla Enozi lapha e-Afrika, futsi beyiloku yenta Luhlolo Lwelifutse Kusimondzawo kanye neMibiko Yetindzawo Letiphephile yenozi  yesiphehli semandla enozi lesaba khona kusukela nga-2007.IKhabhinethi iphindze yavuma kwentiwa kweKoporasi Yemandla Enozi YaseNingizimu Afrika kutsi ibe nguMnikati Losebentako neMtfoli Wemjikeleto Wemafutsa Enozi neReactor lesetjentiselwa tintfo letehlukene.Litiko Letemandla litawuchubeka nekwenta umsebenti walo wekubeka inchubomgomo nekuchumanisa ematiko eLuhlelo Lwekwakha Inozi.2.4. IKhabhinethi yatiswa ngenchubekelembili mayelana nelwatiso lwakamuva lweLuhlelo Lwemitfombolusito Loluhlanganisile (i-IRP) yaphindze futsi yavuma nekutsi kubanjwe tingcoco tekuvaluvo lwemmango mayelana naloku nalocatjangwako.Kusukela nge-IRP 2010-30 kube khona tintfo letinyenti letitsintsa umkhakha wemandla. Inchubo yekwenta lwatiso lwe-IRP isimamisa imigomo leminyenti kucinisekisa kuvikeleka kwekuphakela kute kutsi kuncishiswe tindleko tagezi, kute kutsi kukhutsatwe kuvulwa kwematfuba emisebenti nekwendzawo, kunciphisa lifutse lelibi kusimondzawo, kunciphisa kusetjentiswa kwemanti kanye nekwenta imitfombo yekwetfula kutsi ihlukahlukane.Ligcatsi lekucala lekuhlanganiswa kwetintfo leticatjangwako letitawusetjentiswa ku-IRP seluphetsiwe, silindzele kutsi ummango ubonisane ngalo. Ligcatsi lesibili lekwakhiwa kwesisekelo lokunani lesitindleko teluhlelo seliphetsiwe. Ligcatsi lesitsatfu leliluhlatiyo lolusibonelo luyachubeka. Futsi ligcatsi lesine, kulungiswa kwenchubomgomo.2.5. IKhabhinethi itfole lwatiso lwakamuva mayelana nalokuchubekako nekubonisana kuNhlangano Yekuhwebelana Yemhlaba (i-WTO) yaphindze futsi yavuma sidzingo sekugcila kutekutfutfukisa kuluhlelo lwekusebenta lwangemuva kweNkhomfa yase-Nairobi kanye nasekulungiseleleni Inkhomfa yeTidvuna Yelishumi Nakunye ye-WTO (i-MC11) letawubanjelwa e-Argentina ngeNgongoni 2017.Loku kuyahambisana nemigomo ye-NDP lwekwenta timphendvulo letifanele tenchubomgomo kusimondzawo lesigucugucuka ngemandla.2.6.      IKhabhinethi yatisiwe ngetincumo letatsatfwa nguMkhandlu Wekuchumanisa waMengameli lowabanjwa mhla ti-11 Indlovulenkhulu 2016. Lona ngumtimba wemtsetfo lowasungulwa ngekwemibandzela weMtsetfo Weluhlakamsebenti Lwebudlelwane Ngekhatsi Kwahulumende, wanga-2005 (Umtsetfo we-13 wanga-2005), lokuletsa ndzawonye lemikhakha lemitsatfu yahulumende etindzabeni tetifiso letifananako nekubaluleka kwavelonkhe ngengcondvo yekucinisa hulumende welubanjiswano.Tindzaba lekwakhulunywa ngato: Kufezekiswa kweLuhlelo Lwekubuyela Emasisweni, umbiko wenchubekelembili yabomasipala labasha labancunyiwe; kuphendvula kwahulumende kusomiso nekweswelakala kwemanti; kanye neKubuyeketwa Kwemitsetfosimiso Yetekuphuma Nekungena YaseNingizimu, yanga-2014.2.7. IKhabhinethi ivume kushicilelwa kweMtsetfo Lohlongotwako Weluphiko Lwemisebenti Yemililo, kute ummango uphawule. Ubeka emabalengwe tiphakamiso letibalulekile tenchubomgomo nalokunye lokwakha sisekelo semtsetfo lobuyeketiwe wetemisebenti yemlilo lotawungena esikhundleni seMtsetfo lomdzala we-Fire Brigades Services, wanga-1987 (Umtsetfo we 99 wanga-1987).Loku kuvakala kakhulu kundlela yeKubuyela Emasiswenii, ngekwetfwesa temisebenti yemililo umtfwalo wekuhlala njalo tikhulumisana nemimango letisebentelako kutsi basebentisane kute kuncishiswe tingoti temlilo kanye nekucinisekisa kutsi emasu ekubukana nemililo netinchubo tekuphendvula kumililo nakuletinye tehlakalo letiphatselene nawo tiyashesha kantsi futsi tiyimphumelelo.Lomtsetfosihlongoto wenta kutsi temisebenti yemlilo tisuke ekubeni nguletimiselwe kutekuphendvula kumlilo tibe nguletisebenta ngendlela yekunciphisa tingoti temlilo. Loku kufaka ligalelo ekulawuleni tinhlekelele letihlanganisiwe netemisebenti yemlilo, ngekubeka kuphepha kutemlilo nekuvikeleka, ikakhulu kunciphisa tingoti temlilo emimangweni njengobe kugcanyisiwe ku-NDP.3. Imitsetfosivivinyo3.1. IKhabhinethi ikuvumile kwetfulwa ePhalamnde kweMtsetfosivivinyo Wekuchibela teSikhwama Setingoti Temgwaco, wanga-2016. LoMtsetfosivivinyo Uchibela Umtsetfo Wesikhwama Setingoti Temgwaco, wanga-1996 (Umtsetfo Nombolo 56 wanga-1996) lowenta kutsi kukhokhwe tincemphetelo tekulahlekelwa noma kulinyalelwa ngalokungafanele lokubangwe kushayelwa kwetimoto.Lomtsetfosivivinyo uyahambisana ne-NDP kanye neMphumela we-13 lowenta kutsi kube khona kufaka konkhe ekhatsi kanye nenchubo yetenhlalo lephendvulako ngekucinisekisa kwetfulwa kwetinsita ngalokwenetisako kanye nekungenelela kwetekwelashwa kusesenesikhatsi kwelekelela ngekululama nekubuyela emsebentini, futsi kubete kukhokhelwa lokungemanga kute kwentiwe ncono umtfwalo wetimali kulabo labancisheke ematfuba.4. Imikhosi Letako4.1. Emalunga eTigungu Letiphetse kuyo yonkhe imikhakha yahulumende atawukhulumisana nebantfu baseNingizimu Afrika kulo lonkhe lelive ngeLiviki Lekugcila le-Imbizo Lavelonkhe emkhatsini wamhla ti-7 namhla ti-11 Lweti 2016, ngaphansi kwengcikitsi letsi  Sisonkhe sichubekisela iNingizimu Afrika Embili:  Likusasa letfu   kwente kusebente .IKhabhinethi ikhutsata bonkhe bantfu baseNingizimu Afrika kutsi bahlanganyele ngemdlandla kulemikhosi baphindze futsi bakhulumisane netiphatsimandla tetepolitiki, njengoba bakhamuti lobubhadlile nalobunemdlandla bubaluleke kakhulu ekwetfuleni Umbononchanti 2030, we-NDP.  Luhlelo Lweliviki Lekugcila le-Imbizo lutawutfolakla ku: www.gov.za.4.2. INingizimu Afrika igubha Inyanga Yavelonkhe Yekwatisa Ngemalungelo Alabakhubatekile ngaphansi kwengcikitsi:  Bantfu labakhubatekile - bahlanganyeli labalinganako ekwakheni likusasa lelisimeme  kusukela mhla ti-3 Lweti bese luphetsa ngeLilanga Lavelonkhe Lwebantfu Labakhubatekile, mhla ti-3 Ingongoni 2016. Loluhlelo lolutawutsatsa inyanga yonkhe lutawusetjentiselwa kuhlanganisa ummango nebatsatsitincumo kute babe nesibopho sekucinisekisa kutsi bantfu labakhubatekile banekufinyelela lokulinganako. Letinhlelo titawuphindze tatise ngekuhlanganyela kwebantfu labakhubatekile ekwakheni imimango lesimeme nalebumbene. Lwatiso lolumayelana nemalungelo ebantfu labakhubatekile lutawuphindze lwentiwe kutsi lufinyeleleke kute kwesekelwe kuhlonyiswa kwabo.IKhabhinethi imema bonkhe bantfu baseNingizimu Afrika kutsi batfutfukise emalungelo nekulingana kwetimphilo tebantfu labakhubatekile ngalokuhambisana ne-NDP kuye kukhuliswe kufinyelela tinsita, ikakhulu emfundvweni lenguyona yona nakumisebenti yebantfu labakhubatekile. 4.3. IKhabhinethi imema bonkhe bantfu baseNingizimu Afrika kutsi besekele umkhankhaso weMalanga la-16 Ekulwa Nebudlova Lobentiwa Kubomake Nebantfwana. INingizimu Afrika yacala kusebentisa lomkhankhaso nga-1998 njengalelinye lisu letingenelelo lelicondziswe ekwakheni ummango longenabo budlova.Emalanga la-16 ngumkhankhaso wemave emhlaba lobakhona yonkhe minyaka kusukela mhla tinge-25 Lweti kuya kumhla ti-10 Ingongoni. Lomkhankhaso uhlose kwatisa bantfu baseNingizimu Afrika ngelifutse lelibi lebudlova lobentiwa kubomake nebantfwana.  Uphindze futsi umema wonkhe muntfu kutsi ancume kulwa nebudlova lobentiwa kubomake nebantfwana.4.4. IKhabhinethi iwuvumile umsebenti weNingizimu Afrika wekubamba tingcoco tekubonisana njengesisekelo sekukhulumisana kuSeshini ye-22 yeNkhomfa Yemave Langemalunga eSivumelwane Seluhlakamsebenti Lwamhlabuhlangene Lwekugucuka Kwesimo Selitulu (i-COP22), neSeshini ye-12 yeNkhomfa Yemave LangemalungaLesebenta njengeMhlangano Wemave Langemalunga eSivumelwano sase-Kyoto i-CMP12), letawubanjwa kusukela mhla ti-7 kuya kumhla ti-18 Lweti 2016 eBab Ighli, Marrakech, eMorocco.Lesimo sekubonisana siyahambisana ne-NDP lolutfutfukisa kusimama kwesimondzawo kanye neMtsetfosisekelo, lobeka kutsi imvelo kufanele kutsi yongelwe titukulwane tamanje naletitako.5. Tincumo teKhabhinethi Etindzabeni Letibalulekile Tanyalo5.1. Sincumo seMkhandlu Wetebushushisi Wavelonkhe (i-NPA) sekuhocisa emacala enkhohlakalo labekabekwe Indvuna yeTetimali Pravin Gordhan siphetsa loludzaba futsi sivumela lelive kutsi licondzise yonkhe imitamo ekutfutfukiseni umnotfo, kwakha kutetsemba kwebatjalimali kanye nekuvimba kwehliselwa esikalini lesingentasi setikweleti temave emhlaba.5.2. IKhabinethi yatisiwe ngelifutse lesomiso ekutfoleni emanti eNingizimu Afrika kugcila ikakhulu eGauteng letfola emanti lavela kunchubo lehlanganisiwe yeMfula weVaal.INingizimu Afrika itfole emanani emvula laphasi kakhulu kusukela nga-1904 (iminyaka le-114) lokunesivuvu sekushisa lelisetulu kakhulu lesivakele  ngeMphala nangeLweti 2015. Loku kube nelifutse lelikhulu ekutfoleni emanti kwetfu lapho khona emazinga emanti emadamini ehla aya ku-48.4% nakucatsaniswa nesikhatsi lesifananako emnyakeni lophelile lapho khona emazinga emanti bekange-66.6%. Sisesesimeni lesisemkhatsini kakhulu futsi kungenteka kutsi singalindzela sikhatsi lesidze sekuba ncono. Kungatsatsa lokungenani iminyaka lemibili kuya kulemitsatfu kubona buncono lobukhulu kumazinga emanti edamini loku futsi kungachubekela naseminyakeni lesihlanu. Sisesendleleni lendze leya ekubeni ncono.Mayelana neNchubo Yemfula iVaal lenemadamu la-14 laphakela iGauteng emanti, lenchubo kwamanje iku-49.1% nakucatsanisa ne-67.9% ngesikhatsi lesifanako kulomnyaka lophelile. Lenchubo iphindze iyise emanti kutiphehligezi taka-ESKOM lesisebentisa emalahle, i-SASOL, labaniselako nasetimayini nasetimbonini ngaseMphumalanga yeMpumalanga, eNyakatfo Nshonalanga, eFreyistata naseNyakatfo Kapa, lokwesekela lokungaba ngu-45% wemnotfo walelive nebantfu laba-35%. Ema-80% wemanti enchubo yeVaal asetjentiswa emakhaya.Leli liviki lesitsatfu lapho khona lenchubo ingaphasi kwe-50% ngalesikhatsi sesomiso. Lidamu iVaal manje liku-26.4%, Lidamu iKatse lona liku-38.4%, Lidamu iSterkfontein liku-91.5% bese kutsi Lidamu iGrootdraai yona iku-66.3%. Sekubekwe umkhawulo we-15% ekusetjentisweni kwemanti etindzaweni tasemadolobheni ne-20% wekunisela njengobe kushicilelwe kugazethi yaHulumende mhla ti-12 Ingci. Lemikhawulo lena ifanele kutsi ilandzelwe.Sekusungulwe Licembu Lelisebentako Letebucwepheshe kutsi lilandzelele kufezekiswa kwalemikhawulo.  IRand Water ingumphakelimanti lomkhulu wemanti ekunatsa eGauteng futsi ithagethi kunciphisa kuphakelwa kweRand Water ngetidzi letinge-687 temalitha emanti ngelilanga. Bonkhe boMasipala labakuloluphakelo banikwe emathagethi latsite ekuhlangabetana nalokuncishiswa kwekusetjentiswa kwemanti.  Lendlela yekucala yekubukana naloku ihamba ngetigaba lenciphisa kancane  kuniketwa kusuka ku-5% nekukhulisa kancanekancane kuye ku-15% ngekunswinya ivalivu lenkhulu. Kusukela mhla ti-3 Imphala siya kumkhawulo loya ngelitsamo.Kubalulekile kutsi bonkhe basebentisi bemanti bahambisana nalemikhawulo kucinisekisa kutsi singachuba emanti etfu lakhona.  Sifundza saseGauteng sisungula Sikhungo Sekusebenta Ngekubambisana (i-JOC) lesitawulandzelela sibuye sicinisekise kuhambisana nalemikhawulo. Bonkhe bomasipala bayalelwe kutsi bavule tikhungo tekusebenta masinyane kanye nekucinisekisa kutsi kuchumana nebasebentisi bemanti kwentiwa kubancono.Lidamu iVaal litawugcinwa liku-25% futsi loku kutawuzuzwa ngekutsi kutsatfwe emanti edamini iSterkfontein. Loku kubalulekile kuvikela emanti lafunwa  ngu-Eskom, Rand Water ne-Sasol. Kukhululwa kutawucala mhla ti-7 Lweti futsi kuchubeke emalanga lamancane lange-54 kuya kumhla ti-30 Ingongoni. Kukhululwa lokuncane lokuhleliwe kulesigaba tigidzi temakhiyubhikhi letinge-190 latawehla edamini iSterkfontein ngalokulinganiselwa ku-7%.Lokukhululwa kwenteka ngetikhatsi letehlukene kwentelwa kunciphisa nanoma nguyiphi ingoti lengenteka emimangweni lengentasi kweSterkfontein kanye nekunciphisa kumosheka kwelusentse lwemifula lebeyiloku yomile sikhatsi lesidze, iKhabhinethi imema bonkhe bantfu baseNingizimu Afrika kutsi basebentise emanti ngalokufanele futsi bawonge. Bonkhe labasebentisa emanti bafanele kutsi beyigcine lemikhawulo lapho ifezekiswa khona, futsi bachubeke bonge emanti, basebentisane nabomasipala. Hulumende wenta konkhe lokusemadleni akhe kutsi anciphise lesimo lesikhona kwamanje futsi usebentisana nabo bonkhe labatsintsekako etindzaweni letinesomiso.5.3. Sihlalo weKhomishini Yebunye Be-Afrika (i-AU), Dkt. Nkosazana Dlamini-Zuma ubambe tingcongco lebetisemkhatsini weBahleli base-Afrika kanye neTikhulu tebetindzaba kuwo onkhe emave ase-Afrika lange-54 kulengcikitsi letsi   Kucinisekisa i-Afrika lelandzisako kanye namandla ekwetfula i-Ajenda 2063 . I-Ajenda 2063 imema bonkhe bantfu bayo yonkhe imikhakha yemimango yase-Afrika kanye neKusabalala kweBantfu base-Afrika kutsi basebentisane kute kwakhiwe i-Afrika lephumelelako nalebumbene lemiselwe kumagugu labelanako netindzawo lacondze kuto lefananako.Bahlanganyeli labakhonjiswe kumagcatsi eBunye be-Afrika kuleminyaka lemine leyendlulile, batfola kuvisisa kancono le-Ajenda yanga-2063 nekutsi betindzaba base-Afrika bangaba kanjani bahambe embili batisa ngaloku. Indzima ledlalwa kubika yakha umuntfu wase-Afrika nekukhulumela kuba ngumnikati wetindzaba ebantfwaneni base-Afrika nako kwakhulunywa ngako.5.4. IKhabhinethi ingenela umkhosi wekukhumbula imphilo nemisebenti ya-OR Tambo njengenkhomba yenhlonipho nekutfokotela indzima layidlala ekuchubeni i-ajenda yeNingizimu Afrika lengabandlululi ngekwelibala, lengabandlululi ngekwebulili kanye neNingizimu Afrika yentsandvo yelinyenti nalephumelelako. Litiko leTebuciko Nemasiko selivele licalile nekuhlela Umgubho Weminyaka Yelikhulu ya-OR Tambo nga-2017.IKhabhinethi ihalalelisala naba Labalandzelako:5.5. IMamelodi Sundowns lababoshampeni labasha beLibhola lase-Afrika ngemuva kwekuwina i-Confederation of African Football Champions League. IKhabhinethi ibonga bonkhe balandzeli nabo bonkhe bantfu baseNingizimu Afrika ngekwesekela lelicembu, lelente iNingizimu Afrika kutsi itigcabhe.  I-Sundowns ihambe etinyatselweni talelinye licembu laseNingizimu Afrika, i-Orlando Pirates lewine bushampeni beklabhu yase-Afrika lephuma embili nga-1995 lokwenta  kutsi libe  ngumpetsa wekucala walelive.5.6. Labawine Imiklomelo ye-14 Yemnyaka Yesikhungo Semisebenti Yahulumende Kucamba Kwemkhakha Wahulumendelotawuchubeka acudzelane ngalokusebaleni kwekutfola Umklomelo Wemnyaka weKucamba Kumkhakha Wemisebenti Yahulumende. Lemiklomelo iyatfutfukisa ibuye futsi ikhutsate tindlela tekusebenta letikahle kakhulu ekucambeni kumkhakha wemisebenti yahulumende nekugubha umkhosi wekuphumelela kwebantfu nemacembu kuyo yonkhe imikhakha yahulumende. Kusebenta njengelithulusi lekukhulisa kucamba nekukhutsata labanye kutsi bacambe lokusha kwekwetfulwa kwetinsita lokwentiwe kancono.IKhabhinethi yendlulisele emavi endvudvuto kunaba labalandzelako:5.7. Kumndeni nebangani baloyo bekaLisekela leNdvuna Yekutfutfukiswa Kwetenhlalakahle, Mk. Bongi Maria Ntuli lobekasisebenti sebantfu kanye nesishoshovu setebulili lesitinikele.5.8. Ijoyina Mengameli ekwendluliseni emavi endvudvuto emndenini nakubangani bentsatseli letfwebula titfombe Umnu. Juda Ngwenya titfombe takhe tebuchawe tifakwe emlandvweni wetfu futsi tibophelela kutsi sibe netingcoco mayelana nelive letfu nelivekati.5.9. Emndenini nakubangani baThuri Phago lowashona nakungcubutana titimela letimbili enhlukanamizila yesitimela eTembisa eJozi futsi ifisela labo labalimele kwelulama lokusheshako. Litiko Letekutfutsa litawusebentisana ne-Prasa neMlawuli Wekuphepha eMzileni Wesitimela kusheshisa Ibhodi Yeluphenyo kuluphenyo loluphelele kutfola imbangela yalengoti kute kuvikelwe kuphindzeka kwetingoti letihamba nemiphefumulo. 5.10. Umndeni wemfundzi longumholi waseNyuvesi yaseTshwane Yetebucwepheshe Lesego Benjamin Phehla lowashona engotini eSoshanguve.5.11. Kubantfu baseCameroon ngenca yenhlekelele yengoti yesitimela leyenteke emkhatsini weYaound  neDouala leyashiya kushone bantfu labange-79. IKhabhinethi iphindze futsi ifisela labo labalimele kwelulama lokusheshako.6. Kubekwa EtikhundleniKutawuhlolwa ticu tabo bonkhe lababekwe etikhundleni kubuye futsi kucinisekiswe ngalokufanele.6.1. Kwelulwa kwekontileka ya-Dkt Sam Makhudu Gulube njengaMabhalane Wetekuvikela.6.2. Mnu. ZU Dangor njengaMcondzisi Jikelele weLitiko Letekutfutfukiswa Kwetenhlalakahle.6.3. Mnu. Robert D Nkuna esikhundleni seMcondzisi Jikelele weLitiko Letakhiwonchanti Tetekuchumanisa Netinsita Teliposi.6.4. Dkt. Thulani Dlamini njengeMphatsi Lomkhulu kuMkhandlu Wetesayensi Nekucwaninga Ngetetimboni (i-CSIR).6.5. Tebuciko, Temasiko ne-Ejensi Yekusabalalisa yeMlandvo Wavelonkhe Netemafa Ekudvweba yeBhodi YeKhomishini Yelotho Yavelonkhe:a) Mk. Marjorie MM Letoaba (Sihlalo);b) Mnu. Thendo Resnic Ramagoma (Lisekela Lasihlalo);c) Mnu. Thanduxolo Lungile; nad) Mnu. Sershan Theeyaagaraj Naidoo.6.6. Emalunga eBhodi yeSikhwama Sekutfutfukisa Lesitimele:a) Phrof. Somadoda Fikeni (Sihlalo);b) Mk. Nomvula Rakolote (Lisekela Lasihlalo);c) Mnu. Theo Charl Adam;d) Mnu. Siyaduma Biniza;e) Mk. Phelisa Nkomo;f) Mk. Andani Amandaline Makhado;g) Mk. Octavia Matshidiso Matloa;h) Mnu. Tlhotse Enoch Motswaledi;i) Mnu. Rashid Amod Sadeck Patel;j) Dkt. Lulama Zitha;k) Mnu. Zakhele Alex Tummy Zitha; nal) Dkt. Gcwalisile Cynthia Zulu-Kabanyane.Imibuto ingacondziswa ku:Donald LiphokoTinombolo Tekutsintsana: 082 901 0766"
Sitatimende semhlangano weKhabhinethi wamhla ti-16 Lweti 2016,17 Nov 2016,https://www.gov.za/speeches/statement-cabinet-meeting-16-november-2016-17-nov-2016-0000,https://www.gov.za/ss/speeches/statement-cabinet-meeting-16-november-2016-17-nov-2016-0000,"1. Kufezekiswa Kwetinhlelo Tahulumende Letibalulekile1.1. Imibiko yemiphumela yekota yenchubekelembili leyetfulwe kuKhabhinethi yesikhatsi kusukela mhla lu-01 Kholwane kuya kumhla tinge-30 Inyoni 2016. Lemibiko ilandzelela kufezekiswa kweLuhlelo Lwahulumende Lwekusebenta loluhambisana netindlelakwenta teLuhlakamsebenti Lwendlelalisu Yethemu Lesemkhatsini neLuhlelo Lwekutfutfukisa Lwavelonkhe  _(i-NDP).1.2. Macembu etindvuna Lahlukene, ngekusebentisa Luphiko Lwahulumende Lwetekuchumana Netekwatisa (i-GCIS), atakwenta emalungiselelo emihlangano nemacembu ebetindzaba ngenhloso yekwetfula imibiko ngemisebenti lebeyimphumelelo yematiko  ngalesikhatsi, ngasekupheleni kwalenyanga.Letihlabahlosile letitsite letiseMibikweni Yemiphumela Yekota Yenchubekelembili kulesikhatsi lesibuketwako:Umnotfo1.3. Litiko Lekutfutfukisa Emabhizinisi Lamancane lisekele emabhizinisi la-149 kulekota lebuketwako. Kwengeta, kwesekelwe tinhlangano telubambiswano leti-104 ngekusebentisa Sikimu Setibonelelo Tetinhlangano Telubambiswano. Letinyatselo tekungenelela tivulela ematfuba emabhizinisi lamancane, lasemkhatsini nendzawo kanye nalamancane kakhulu (ema-SMME), tinhlangano telubambiswano, emabhizinisi asemalokishini kanye newasetindzaweni letisemaphandleni.1.4. Kumkhakha wetekulima   emabhizinisi lamasha etekulima la-172 kanye nemabhizinisi lange-23 langasiwo etekulima asekelwe ngekusebentisa tinhlelo letehlukahlukene. Kubonakale lamanye langetiwe ema-SMME labevele akhona lange-337 atawusekelwa ngekuceceshwa kanye nekutsi akhone kufinyelela etimakethe. Tinhlangano telubambiswano letinge-240 tisekelwe ngekusebentisa Sikimu Setibonelelo Tetinhlangano Telubambiswano.1.5. Umsebenti Welikomidi Lelihlanganisa Tindvuna Letekutjalatimali sewucala kutsela titselo. Ngesikhatsi salekota lebuketwako, baka-Invest SA bente kutsi kube nelutjalotimali ngesamba lesitigidzigidzi le-R18.2 ikakhulu kugesi lecondziswe emiklameni yemandla.Kulwa nebugebengu nenkhohlakaloKulwa nebugebengu nenkhohlakalo yintfo lehamba embili eluhlwini lwetintfo hulumende latawucala ngato kutenta. Sitimisele kulwa netigebengu sitikhiphe emimangweni yetfu futsi sitawuchubeka sisebentele kwenta iNingizimu Afrika kutsi ibe live leliphephile lapho tonkhe takhamuti titivela tiphephile khona.1.6. Kusebenta ngekubambisana emkhatsini wemimango nahulumende yintfo ledzingekako kute kuliwe nebugebengu nenkhohlakalo. Titeshi temaphoyisa letinge-98.9% tibikwe kutsi tineTinkhundla Temaphoyisa Emmango letisebentako letidlala indzima ekucinisekiseni kutsi takhamuti  tivikelekile futsi tiphephile.1.7. Inchubekelembili yentiwa ngalokuchubekako mayelana nekulwa nenkhohlakalo. Bantfu labange-58 bagwetjelwe inkhohlakalo ngenhloso yekunciphisa inkhohlakalo kutisebenti tahulumende ngesikhatsi sekukhishwa kwalombiko. Bantfu labasihlanu (5) bagwetjelwe inkhohlakalo kanye nemacala laphatselene nenkhohlakalo licala ngalinye lelilinganiselwa kusamba lesingetulu kwetigidzi le-R5 letebiwe kwaphindze kwatfolwa umyalo wenkantolo wekuvala ema-akhawunti esamba lesitigidzi le-R185.UmhlabaImitamo yekubuyisela umhlaba iyachubeka kute kubuyiselwe sitfunti salabo labahlukumeteka ngesikhatsi selubandlululo. Inchubekelembili lebonakalako seyentiwe kute kubuyiselwe sitfunti salabo labahlukumeteka ngesikhatsi selubandlululo.1.8. Emahektha lange-54 400 emhlaba utsengiwe wase uyabiwa kantsi emahektha lange-51 188 wona abelwe banikati bemapulazi lamancane labalimela kutiphilisa. Kwase kutsi emahektha lange-6 530 wona abelwa bantfu labahlala emapulazini kanye nebasebenti labacashe indzawo yekuhlala emapulazini.1.9. Kuticelonkhokhelo temhlaba leti-112 letakhokhelwa, letinge-57 betisetindzaweni letisemaphandleni kwazuza bantfu laba-2 553 emakhaya lange-467.1.10. Kungasikudzala, Khomishina Lomkhulu Weticelonkhokhelo Temhlaba uvume Sigaba se-2 Sekufaka sicelo sekukhokhelwa kwesicelonkhokhelo semhlaba Wemmango wakaMasinenge kanye Nemndeni wakaMtshali ngekukhokhelwa imali yesincephetelo.Samba sesisonkhe sekukhokhelwa bakaMasinenge sitigidzi le-R7, 100,608.00 kute kuzuze emakhaya lange-64 lacinisekiswa kutsi atsatselwa umhlaba wawo.Ikhomishini Yekubuyiselwa Kwemalungelo Emhlaba, ngesikhatsi lesisukela mhla lu-01 Mabasa 2016 kuya kumhla tinge-31 Imphala samba lesicishe sifinyelele kusigidzigidzi semarandi ngekuncephetelisa labo labatsatselwa emalungelo abo emhlaba.1.11. Imiphumela yembiko weSikhungo Setebudlelwane Betinhlanga: ""Imphilo eNingizimu Afrika: Tizatfu Tekuba Nelitsemba  ikhombisa kutsi imphilo eNingizimu Afrika seyincono lamuhla nayicatsaniswa neminyaka lenge-20 leyengca.Nga-2015 Samba Semkhicito Welive (i-GDP) besinge-33% ngetulu kwaleso sanga-1994, kwase imali lesalako emholweni  nasekudvonswe umtselo yanyuka kusukela ku-R23,686 nga-1994 yaya ku-R33,660 nga-2015 kumuntfu ngamunye (kukhula kwa-42%), samba sesisonkhe sebantfu labasebentako saphindzeka kabili kusukela etigidzini leti-7.9 nga-1994 saya etigidzini leti-15.6 nga-2015; labo labafinyelele kutfola tindlu banyuka nga-131.3% kusukela nga-1996 kuya ku-2016; lizinga lekubhalisa kuyofundza emanyuvesi lenyuke nga-281.4% kusuka elinanini le-211,756 kuya elinani leli-807,663 nga-2014; linani lelisha lekusuleleka nge-HIV lehlile kusukela ku-646,806 nga-1999 laya ku-321,497 nga-2015; kube nekwenyuka nga-62.5% kwetingcweti tekunakekela ngetemphilo kumkhakha wahulumende emkhatsini wa-2000 kuya ku-2015; kwase kutsi lizinga lekubulala lehla nga-49.3% kusukela nga-1994.Loku kukhombisa kutsi nanome kunetinsayeya, timphilo tebantfu baseNingizimu Afrika tibe ncono kuleminyaka lengemashumi lamabili leyengcile. IKhabhinethi ikhutsata yonkhe imikhakha yesive kutsi ichubeke yakhe kuloko lokuchubela sive sakitsi embili kusukela sacala umbuso wentsandvo yelinyenti. Kukhona lokuhle lokunyenti kwalelive kunaloko lokubi.Kufezekisa kusebenta kweluhlelo lwaHulumende lwekusebenta:1.12. Liviki Lavelonkhe Lembizo lesihlanu lahulumende belibanjwe kusukela mhla ti-07 kuya kumhla ti-13 Lweti 2016 ngaphasi kwengcikitsi letsi, ""Sisonkhe Sichubekisela iNingizimu Afrika Embili: Likusasa Letfu   lente liphumelele  kubonakale bantfu baseNingizimu Afrika bachumana nahulumende ngemfutfo. Lesikhatsi sekucocisana lokujulile sidlala indzima kutakhamuti letinelwati naletingahlali nje; Lokuliphuzu lelimcoka ekwetfuleni Luhlelo Lwekutfutfukiswa Lwavelonkhe  (i-NDP) Umbononchanti 2030.Mengameli Jacob Zuma wacala leliviki Lembizo esikolweni semabanga laphasi iMarhulana Primary lesiseTembisa eGauteng lapho indzawo yabongcondvomshini lenako konkhe yaniketwa lesikolo.1.13. Kuvulwa kwemgwaco kanye nelibhuloho laseSwartkopfontein emkhatsini weNingizimu Afrika neBotswana kuvule sehluko lesisha ekuchumaniseni iminyele yaseNingizimu Afrika eSwartkopfontein nemnyele waseBotswana egedeni laseRamotswa. Lomgwaco lolungisiwe kanye nelibhuloho, lokutjalwe imali letigidzi letinge-R78.5 kudale imisebenti yalabasebenta ngalokugcwele labange-51 kulesikhatsi senkontileka yetinyanga letinge-23, tisebenti letitsatfwe kuwo omabili lamave.1.14. Kuvusetelwa Kweluhlelo Lwemapaki Etimboni, ngaphasi kweNdvuna Yetekuhwebelana Netimboni, Rob Davies kuvula imisebenti emalokishini kanye nasemimangweni yasetindzaweni tasemaphandleni. Loluhlelo lwacala kusebenta ngenca yekuphendvula sicelo lesentiwa nguMengameli Jacob Zuma kutsi kwentiwe letindzawo tibe tetimboni ngalokuphelele kanye nekukhula lokufaka konkhe emkhatsini waletinye tintfo. Litiko Letekuhwebelana Netimboni kute kube ngunyalo lutjale imali letigidzi letinge-R22.5 ekuvuseteleleni Ipaki Yetimboni yaseKomani. Ngesikhatsi sesigaba sekucala saloluhlelo, emabhizinisi lamancane  nalasemkhatsini lasikhombisa akhetfwa njengetinkontileka letincane kusamba setigidzi le-R5.3. Tisebenti tendzawo letinge-71 tacashwa, kwatsi  letinge-63% tato kwaba lusha.Luhlelo Lwabosotimboni Labamnyama, lokuhloswe ngalo kwandzisa labadlala indzima kumkhakha wetekwakha tintfo, kute kube ngunyalo selusekele Bosotimboni Labamnyama labange-22 kwaphindze futsi kwadaleka imisebenti le-1500. Kufakwe tigidzigidzi leti-R1.3 kusekela labosotimboni.1.15. Liviki Lemhlaba Wonkhe Letemabhizinisi (i-GEW) letfulwe lapha eJozi ngaLesihlanu lowengcile Lisekelamengameli, Cyril Ramaphosa, asekelwa yiNdvuna Lindiwe Zulu. Litawucala mhla ti-14 kuya kumhla tinge-20 Lweti 2016, futsi lingumhlangano lomkhulu wabosomabhizinisi kanye newalabacabanga lokusha labaletsa imicondvo kutsi isebente, kugcugcutela kukhula kwemnotfo kanye nekwenta ncono intfutfuko kutenhlalo netemnotfo. IKhabhinethi iyababonga balingani betebhizinisi kanye nebetenhlalo ngekutsi baletsa i-GEW lapha eNingizimu Afrika. Labalingani ngulaba:Hulumende Wesifundza saseGauteng, lidolobhakati laseJozi, bakaHollard, bakaMicrosoft, i-IDC, i-SABS, i-SAB, i-SEA Africa, Inhlangano Yemhlaba Wonkhe Yetemabhizinisi kanye neKauffman Foundation. Imicimbi yebalingani lengetulu kwe-80 itawubanjwa ngalesikhatsi. I-GEW itawulandzelwa nguKhongolose Wemhlaba Wonkhe Wetemabhizinisi (i-GEC) letawubanjelwa kwekucala lapha kulelivekati lase-Afrika lapha eJozi ngeNdlovulenkhulu 2017, lapho kulindzeleke khona titfunywa letingetulu kwetit-5 000 letivela emaveni la-160.1.16. Indvuna Nomvula Mokonyane mhla ti-14 Lweti 2016 wetfule Sikhungomkhicito saseDrakenstein Sekuhlanta Emanti Langcolile wasendlulisela kuMasipala waseDrakenstein eNshonalanga Kapa. Linani lalomklamo lilinganiselwa ku-R 171 000 000 futsi loko kwente kutsi masipala wendzawo uzuze kanye nemmango ngekutsi kudaleke ematfuba ekutsi bantfu batfole sipiliyoni nekuceceshwa kutekwakha, kucasha bantfu bendzawo, kanye nekutfola tintfo tekwakha kubatfulitinsita bendzawo kanye nebakhiciti bendzawo.Kunika ummango emanti layinsita lesisekelo kudlala indzima ekwenteni ncono lizinga lemanti eBerg River futsi kwehlisa lifutse lelibi lemanti ekunisela.1.17. Emanti nekuhanjiswa kwendle tintfo letingumgogodla wentfutfuko lesimeme. Litiko Letemanti Nekuhanjiswa Kwendle licala Umkhankhaso Wekuhanjiswa Kwekungcola lotawuhlangana neLusuku Lwemhlaba Lwemthoyi mhla ti-19 Lweti 2016, lolutawusetjentiselwa kucaphelisa, kufundzisa kanye nekwenta imitamo yekucinisekisa kutsi wonkhe umuntfu uyafinyelela kutfola tinsita tekuhanjiswa kwekungcola letinesitfunti.INingizimu Afrika itinikele kutsi iletse ngekushesha tinsita temanti nekuhanjiswa kwekungcola, kanye nekutsi ngaleyo ndlela kubuyiswe sitfunti ikakhulu salabo bantfu labavela emimangweni leyadlelelwa ematfuba esikhatsini lesendlulile. Luhlelo Lwekucedza Emabhakede kuhloswe ngalo kulungisa lihlazo letindlu tangasese temabhakede lokusaseyindlela yekuhanjiswa kwekungcola etifundzeni letine, eMphumalanga Kapa, eFreyistata, eNyakatfo Nshonalanga kanye naseNyakatfo Kapa. Kute kube ngunyalo sekupheliswe linani lemabhakede la-25 091 kantsi kusasele emabhakede la-27 147 kutsi acedvwe.1.18. Kutfweswa ticu kwebantfu labasha kuloluhlelo lweminyaka lemine Lembutfo Wavelonkhe Welusha Lasetindzaweni Tasemaphandleni (i-NARYSEC) mhla ti-17 Lweti 2016 kwengeta tinhlelo nemitamo yahulumende yekudala imisebenti. Loluhlelo kisa emakhono elusha kanye nekutfola umsebenti lolusita ekuntjintjeni bantfu labasha etindzaweni tasemaphandleni bangabi ngulabafuna imisebenti kodvwa babe ngulabadala imisebenti.1.19. Ingcungcutsela Yabomasipala Yeluhlelo Lolwenwetjiwe Lwemisebenti Yahulumende (i-EPWP) itawuchubeka kusukela mhla ti-15 kuya kumhla ti-17 Lweti 2016 ngaphasi kwengcikitsi letsi,  Bona, Vani uphindze utivele tenteka kuwe Tinhlelo Tekucashwa Kwemmango,  letawuba e-St George Conference Centre eGauteng. I-EPWP ingumetamo lomcoka wahulumende, ledlala indzima ekudaleni imisebenti lenesitfunti kanye netindlela tekuphila naletisimeme, temfundvo, temphilo, tentfutfuko yasetindzaweni tasemaphandleni, kubakhona kwekudla kanye nekulungiswa kwetemhlaba, lokufaka ekhatsi kulwa nebugebengu nenkhohlakalo.Lengcungcutsela igcila etincenyeni letiphatsekako taloluhlelo ngekutsi idale litfuba lekwabelana ngetipiliyoni kanye nangaloko lokuhle kakhulu lokwentiwako. Loku kwenta ncono imitamo yahulumende yekudala ematfuba emsebenti kanye nekutfolwa kwemakhono ngekuceceshwa lokuyintfo levusetela imimango lephuyile.Kudalwe ematfuba emsebenti langetulu kwetigidzi letisikhombisa ngekusebentisa luhlelo lwe-EPWP kusukela nga-2004 kute kube ngu-2016. Loku kukhombisa kusebenta ngemphumelelo kwaloluhlelo kuyo yonkhe imikhakha yahulumende, kubomasipala kanye netinhlangano temmango. Sigaba Se-3 se-EPWP sesisemnyakeni wesitsatfu wekucala kwaso kusebenta   futsi sesisebentisa imitsetfomgomo jikelele lehola kucala kusebenta kwaloluhlelo kantsi umsebenti walo lomkhulu kugcugcutela kutimbandzakanya kwemmango lapho imiklamo ye-EPWP icala khona kusebenta.1.20. Kusuka ngemphumelelo ekusakateni nge-analogu kuntjintjelwe ekusakateni ngekwedijithali kwetakhamuti letisendzaweni ye-Square Kilometre Array (i-SKA) eNyakatfo Kapa, kusho kutsi letakhamuti tisemkhatsini wetakhamuti tekucala tekutfola tinzuzo letiphelele taloluhlelo lwekusakata lolunemsindvo loncono netitfombe letisezingeni letihambisana namabonakudze losakata ngekwedijithali.Seyiyabonakala imiphumela yesimemetelo seNdvuna Muthambi sekutsi kutawuphotfulwa lenchubo yekutfutsela eluhlelweni lolusakata ngekwedijithali ngembi kweNgongoni 2018 ngendlela yetifundza luyachubeka, seluvele lucalile eNyakatfo Kapa naseLimpopo. Kubhalisa kuvuliwe eFreyistata, eMpumalanga kanye naseLimpopo. Kubhalisa kutawuvulwa futsi naseNyakatfo Nshonalanga, eMphumalanga Kapa, KwaZulu-Natal, eNshonalanga Kapa kanye naseGauteng esigabeni lesitako.1.21. Kucishwa kwe-analogu kwakha incenye yenchubo yalelive yeKuntjintjela Ekusakateni ngekweDijithali. Emakhaya laphuyile lafaneleka kutsi atfole sibonelelo sahulumende ayagcugcutelwa kutsi abhalisele kutfola ema-STB amahhala emagatjeni eLihhovisi Leliposi lelisedvutane.1.22. IKhabhinethi iphindze futsi yatjelwa ngalamafishane mayelana nelisu lekuhhubha ematsambo etishikashiki tepolitiki letagwetjwa intsambo ngesikhatsi selubandlululo. Tiboshwa tepolitiki letalengiswa ngenca yemacala laphatselene netepolitiki beti-130 emkhatsini wemnyaka wa-1960 kanye nemnyaka wa-1990, emva kwaloko sigwebo sentsambo sase siyamiswa. Letishikashiki titawungcwatjwa kahle etindzaweni tato lapho tidzabuka khona.Lenchubo ilandzela kwetfulwa esiveni Kwemklamo Wekuhhubha Ematsambo Alabagwetjwa Intsambo mhla tinge-23 Indlovulenkhulu 2016 lapha eKgosi Mampuru II Correctional Centre, kutawucalwa ngekuhhubha ematsambo etishiskashiki tepolitiki letinge-83 sikhatsi lesingaba ngetulu kwetinyanga letisitfupha ngembikwekutsi kuphele 2016/17.  1.23. IKhabhinethi ikwemukele kuphotfulwa ngemphumelelo Kweseshini Ye-3 Yekhomishini Yemave Lamabili emkhatsini weBotswana neNingizimu Afrika lebeyiholwa nguMengameli Jacob Zuma kanye nemlingani wakhe Mengameli Seretse Ian Khama ngenhloso yekujulisa kusebentisana kutemnotfo emkhatsini walamave lamabili.Kwenta ngekushesha umsebenti we-Lesotho Highlands Water Transfer Project, kucalisa kusebenta kweNdlelalisu Yetimboni Yenhlangano Yekutfutfukisa Emave LaseNingizimu Afrika (i-SADC) kanye Neluhlelo Lesifundza Letentfutfuko Ngekwendlelalisu ngenhloso yekudala imikhicito kanye nemakhono ekwakha tintfo, kanye nekusebenta ngekubambisana ekulawuleni bugebengu bekweca iminyele njengekutingela bobhejane netindlovu ngalokungekho emtsetfweni, kube nguletinye tintfo emkhatsini waletinye letibukiwe.INingizimu Afrika iphindze yacinisekisa kusekela kwayo umkhetfwa we-SADC esikhundleni sekuba nguSihlalo Wekhomishini Yelubumbano Lwe-Afrika (i-AU) Umhlonishwa Dkt. Pelonomi Venson-Moitoi, Indvuna Yetemave Emhlaba Nekubambisana yaseRiphabhulikhi yaseBotswana.1.24. Mengameli Jacob Zuma uphotfule ngemphumelelo Kuvakashela Ngekwemsebenti e-Addis Ababa, eFederal Democratic Republic of Ethiopia lapho bekahambele khona Likomidi Lelisezingeni Lelisetulu Lelubumbano Lwe-Afrika (i-AU) mayelana neLibya emhlanganweni wekubuketa nekucocisana ngesimo sekuthula nekuphepha eLibya. Lelikomidi licocisane laphindze lavumelana ngetintfo letinyenti naletingasita kutsi kutfolakale sisombululo sesikhatsi lesidze kuletinsayeya bantfu baseLibya lababukene nato. Njengemalunga e-AU sifuna kubona kunekuthula nekutinta eLibya kantsi futsi lelikomidi livumelene ngekutsi njenge-Afrika sidzinga kutsi sikhutsate onkhe emacembu lakhona eLibya kutsi atfole sisombululo sase-Afrika etinkingeni lelive lelibukene nato.Mengameli Zuma uphindze futsi watimbandzakanya eNgcungcutseleni Yesibili Lesezingeni Lelisetulu Yemave Langemavolontiyae Kumbutfo wase-Afrika Wekusabela Ngekushesha Esimeni Lesibucayi (i-ACIRC). Inhloso yaleNgcungcutsela bekukucocisana ngeMbutfo we-ACIRC ngekulandzela kutiphatsa kwe-UTULIVU AFRICA I and II Command Post Exercises (i-CPX) kanye nekucinisekisa tikhali nemasotja lebekutsiwe akhona kusukela ngeNkhwenkhweti 2014 kuya kuMabasa 2015. Emave lavolontiya kusita i-ACIRC, lafaka ekhatsi iNingizimu Afrika, ancome kuhola embili ekuletseni sisombululo sase-Afrika setinsayeya tase-Afrika ngaphandle kwekungenelela kwemave angaphandle.2. Imikhosi letako2.1. Tinsuku Le-16 Tekulwa Neludlame Lolucondziswe kuBomake Nebantfwana tenteka ngemnyaka kusukela mhla tinge-25 Lweti (Lusuku Lwemave Emhlaba Lwekucedza Budlova lobucondziswe kuBomake) kuya kumhla ti-10 Ingongoni (Lusuku Lwemave Emhlaba Lwemalungelo Eluntfu). Letinye tinsuku letimcoka letikhunjulwako ngalesikhatsi tifaka ekhatsi Lusuku Lwemhlaba Lwengculazi mhla lu-01 Ingongoni kanye neLusuku Lwemhlaba Lwebantfu Labakhubatekile mhla ti-03 Ingongoni.Ingcikitsi ya-2016 yeTinsuku Le-16 Tekulwa Neludlame itsi,  Nami ngikhona: sisonkhe sichubekisela iNingizimu Afrika lengenabo budlova embili  futsi isimememe umnyaka wonkhe ngekusebentisa indlela yemnyaka wonkhe ngekusebentisana njalo nemimango.Mengameli Jacob Zuma utawube mhla tinge-25 Lweti 2016 etfula Tinkhulumiswano Tavelonkhe lokutawuholela ekutseni Bomasipala Betifundza babambe tinkhulumiswano umnyaka wonkhe. Letinkhulumiswano titawufaka ekhatsi kutfutfukiswa kwemakhono kanye nekutfutfukiswa kwemimango, ikakhulukati bomake kanye nekwentiwa ncono kuletfwa kwetinsita kubantfu macondzana nekukhona kufinyelela kutfola bulungiswa kanye nekwelula kanye netinsita temphilo. Bonkhe bantfu baseNingizimu Afrika kungumsebenti wabo kutsi batimbandzakanye ngemfutfo emkhankhasweni wekulwa nebudlova lobucondziswe kubomake kanye nekuhlukumeta bantfwana.2.2. Indvuna Yetebudlelwane  Nekubambisana Kwemave Emhlaba Maite Nkoana-Mashabane kanye neNdvuna Yetimbiwa Netemvelo Yenhlangano YaseRussia, Umnu. Sergey Donskoy, utawube angusihlalo ngekuhlanganyela kuSeshini Ye-14 yeLikomidi Lelihlanganisa Bohulumende Letekuhweba Nebubambisana Kutemnotfo (i-ITEC) emkhatsini weNingizimu Afrika neRussia ngaLesihlanu, mhla ti-18 Lweti 2016, lapha ePitoli.Leseshini kulindzeleke kutsi ivumelane ngemasu latsite ekwenta kute kufezekiswe kucala kusebenta kwekutinikela lokukhona kuyo yonkhe imikhakha ye-ITEC, lokufaka ekhatsi kuhweba, lutjalotimali nekubhanga; timbiwa, emandla, tekulima, temahlatsi kanye netinhlanti; tekutfutsa; tesayensi; tebuchwepheshe kanye netemkhatsi, imitfombolusito yetemanti; temfundvo netebulungiswa.2.3. Lisekelamengameli Cyril Ramaphosa utawube ahola litsimba leTindvuna kanye nalabatsintsekako labangekho ngaphansi kwahulumende mhla ti-19 Lweti 2016 nakuyiwa Kumbukiso Wemisebenti Yentfutfuko Yelusha lotawuba senkhundleni yetemidlalo eNkowankowa kuMasipala Wendzawo waseGreater Tzaneen, eLimpopo.Lombukiso utawube unika teluleko macondzana nemisebenti kanye nelwatiso macondzana nemfundvo lechubekako kanye nematfuba ekuceceshwa kubafundzi  labenta emabanga le-10 kuya kule-12, kulusha lolungasebenti, kanye nakulusha lolushiye sikolo lungakasicedzi. Lombukiso Wemisebenti Yentfutfuko Yelusha uyincenye yemsebenti wahulumunde wekutfutfukisa bantfu labasha, ikakhulu kutimbandzakanya kwabo kutemnotfo, kute batsatse indzawo yabo lebafanele esiveni.2.4. Nakulandzelwa Kwelukhetfo Lwabohulumende Basemakhaya, kutimbandzakanya kwemimango kutekubusa kuyintfo lemcoka macondzana nekuhlela kubomasipala, ngendlela lelungisa kancono tidzingo tetakhamuti.Umtsetfo Wetinhlaka Tabomasipala Babohulumende Basemakhaya, wa-1998, udzinga emkhatsini waletinye tintfo kutsi bomasipala basungule tindlela tekubonisana nemimango netinhlangano temmango ekwenteni imisebenti yabo nasekusebentiseni emandla abo. Letinhlaka ngalokutayelekile tibitwa ngekutsi ngeMakomidi Emawadi, kantsi enta kutsi kube nekuchumana lokubalulekile emkhatsini Wemakhansela Emawadi,  ummango kanye namasipala.Kuletinyanga letilandzelako kutawukhetfwa Emakomidi Emawadi kute asebentele imimango ngako-ke takhamuti kufanele kutsi tibe khona kute titimbandzakanye kulolukhetfo nekutsi tibe ngemalunga aletinhlaka.IKhabhinethi ikwemukele kubanjwa ngemphumelelo futsi nangekuthula lukhetfo lwamasipala lwemawadi lwekuvala tikhewu lolusandza kubanjwa etifundzeni letisitfupha. Bantfu baseNingizimu Afrika baphindze futsi bakhombisa kutinikela kwabo ekubeketelenaneni kutepolitiki lokuyintfo lekhombisa kubhadla kwentsandvo yetfu yelinyenti yemtsetfosisekelo.2.5. Umcimbi Wemklomelo Wetemidlalo waseNingizimu Afrika wanga-2016 utawubanjwa mhla tinge-27 Lweti 2016 lapha eSand du Plessis Theatre, eMangaung, eFreyistata. Tincingo longashayela kuto nawufuna kuvotela Sihlabani Setemidlalo Lesikhetfwe Bantfu Semnyaka ngekuhlanganyela neTemidlalo taka-SABC Sport tisavuliwe kantsi titawuvalwa ngamhla tinge-27 Lweti 2016 ngensimbi ye-21h00. IKhabhinethi itishayela lihlombe Tihlabani Temdlalo Letikhetfwe Bantfu Temnyaka .3. Tincumo teKhabhinethi etindzabeni  tanyalo3.1. Lifutse Lengucuko Yesimo Selitulu seliyavakala ngenca yetimo telitulu letingasitinhle ngendlela lelingani ngayo kahle, timo tesomiso, kushisa lokwengcile kanye netikhukhula. Tikhukhula temanti letibe eGauteng naseMpumalanga tidale kutsi  kube nekushona kwebantfu, imimango yaswela tindzawo tekuhlala ikakhulu etindzaweni temikhukhu  kwaphindze kwabhidlika netakhiwonchanti letifana nemigwaco, emabhuloho kanye netindlu.IKhabhinethi itsandza kwendlulisa emavi endvudvuto  emndenini nakubangani balabo labashone kuletikhukhula kantsi ifisela labo labalimele kululama masinyane. Sive sinani ngemicabango nangemithandazo nine labatsandzekako benu labasolo bangakatfolakali. Emacembu eKulawula Tinhlekele alelive solo acaphele kulo lonkhe lelive, ikakhulu etindzaweni lapho kulindzelwe khona timvula kakhulu. Bonkhe bantfu kufanele kutsi balalele futsi bente njengaloku bacwayiswa ngesimo selitulu lesingasisihle kusenesikhatsi.Mengameli Jacob Zuma ahamba neNdvunankhulu yesifundza saseGauteng David Makhura neNdvuna Yekubusa Ngekubambisana Netendzabuko Des van Rooyen bahlole lendzawo bavakashela emakhaya lahlaselwe tikhukhula lapha endzaweni yemikhukhu  eStjwetla elusentseni lwemfula iJukskei. Mengameli Zuma ukhiphe umlayeto wekungenelela kwabohulumende lokutawuholwa embili yiNdvuna van Rooyen kutsi kusetjentwe lomfula iJukskei kuvinjwe lusentse lwawo kute kuncishiswe lifutse letikhukhula kubantfu bendzawo. IKhabhinethi ibonga Tinhlangano Temmango Letingekho Ngaphansi Kwahulumende (ema-NGO), Emakhansela Emawadi kanye nalabo labavolontiyile basita takhamuti.Letimvula letisandza kuna atingakhohlisi bantfu baseNingizimu Afrika bacabange kutsi sesincono simo njengaloku tindzawo letahlukahlukene talelive solomane tisachubeka nekukhalametwa somiso. Hulumende ukhulule emanti lasedamini iSterkfontein kutsi angene eVaal Dam njengesinyatselo sesikhashana sekusita kwenta ncono lesimo waphindze futsi wabekela eceleni tigidzi letinge-R212 tekusita macondzana nesomiso labo balimi labasetifundzeni lesetitsatfwa njengetindzawo tenhlekelele.IKhabhinethi icela bonkhe bantfu baseNingizimu Afrika kutsi banake lifutse letento tabo kwimvelo baphindze futsi bente konkhe lokusemandleni kutsi bonge emanti.3.2. Ema-ejensi ekulinganisa emave emhlaba iMoody s, Fitch kanyene-Standard and Poors kulamaviki lalandzelako atawumemetela sincumo sawo sekulinganisa lizinga lelutjalotimali lalelive ekukhokheni tikweleti. Hulumende bekasolomane asebentisana nebemabhizinisi, tinhlangano temmango netemisebenti ngenhloso yekugucula emasu alelive kutsi abe tento letiphatsekako lokuyintfo letawucinisekisa kutsi iNingizimu Afrika ihlala njalo isezingeni ilive longatjalatimali kulo.IKhabhinethi icela yonkhe imikhakha kutsi ihlanganyele nahulumende ekuvikeleni simo sekutjalatimali salelive.3.3. Kukhishwa kwemiphumela ya-2016/17 yekuhlolwa kwemabhuku nguMhlolimabhuku Jikelele, Kimi Makwetu yematiko avelonkhe newetifundza kanye netinhlaka tawo kugcizelela kubaluleka kwekwenta kahle loku lokusisekelo futsi ngekungantjintji: kusebentisa emasu ekulungisa kusilela lokube khona ekulawuleni timali lokweyame ekutinikeleni losekuvele kwentiwe; kwenta kutsi kube nebuholi lobunemphumelelo kanye nekwelusa kufezwa kwetinjongo taloko lokulindzeleke kutsi kwentiwe; kanye nekubuketa nekwelusa kuhambisana nemitsetfo lemcoka kanye nemitsetfo lelawula tindzaba tetimali.Imiphumela yekuhlolwa kwemabhuku avelonkhe ikhombise intfutfuko ya-8%; kwase kutsi 30% walabahlolwe emabhuku babe nembiko  lomuhle kwase kutsi 14% waba mhlawumbe ngulomuhle kakhulu, waliwa nome ube nemiphumela lemibi kakhulu.Etifundzeni linyenti lematiko litfole imiphumela yekuhlolwa kwemabhuku lemibi mayelana nekuhambisana nemitsetfo lebalulekile kanye nelizinga lemibiko yekusebenta ngemnyaka.IKhabhinethi ibubone ngeliso lekukhatsateka bungoti netinsayeya njengaloku tiphawulwe kulemiphumela yeluhlolomabhuku. Ikhutsate hulumende kutsi alungise letinkinga letikhona letitfolakele kanye nekucinisa kulawulwa kwetimali kute kube nemiphumela yekuhlolwa kwemabhuku lencono.3.4. IKhabhinethi itamukele letitfunywa letilinganiselwa kuleti-11 000 letihambele inkhomfa ye-19 ye-AfricaCom lebanjelwe lapha eKapa kusukela mhla ti-15 kuya kumhla ti-17 Lweti 2016 ngaphasi kwengcikitsi letsi,  Kusebentisa emandla lanekuntjintja ekugucula kwedijithali yase-Afrika: i-inthanethi njengeluhlelo lentfutfuko yetemnotfo kanye nentfutfuko kutenhlalo.  Indvuna Yetakhiwonchanti Tetekuchumana Netinsita Teliposi Dkt. Siyabonga Cwele wetfula inkhulumo yakhe kulengcungcutsela futsi lebe netikhulumi letingetulu kwe-350 .I-AfricaCom seyibe yinkhundla lebanti yekutfutfukisa umnotfo wedijithali lapha e-Afrika kute kube nentfutfuko kutenhlalo netemnotfo nentfutfuko lesekela luhlelo lwe-Ajenda Yase-Afrika Ya-2063. Lengcungcutsela iheha baholi bemkhakha wethekhinoloji yelwati lwetekuchumana (i-ICT), bosomabhizinisi, labacabanga kusungula lokusha base-Afrika kanye netikhulu letivela emaveni langetulu kwala-140. Ingcungcutsela yalonyaka beyigcile kakhulu ekutfutfukisweni kwemakhono edijithali, kutfutfukisa bomake kutebuchwepheshe, tebuchwepheshe letingasita labakhubatekile kanye nekusekela i-African Tech Start-up Ecosystem. Loku kube yindlela yekufezekisa tinjongo te-NDP mayelana neluntjintjo lwedijithali, intfutfuko kutemnotfo kanye nentfutfuko kutenhlalo.3.5. IKhabhinethi ijabulile kubona kutsi linyenti lebafundzi etikhungweni temfundvo lephakeme kulo lonkhe lelive tisilalele lesicelo sekutsi umnyaka wetemfundvo wa-2016 awungahambi nje mahhala. Tikhungo letinyenti seticalile ngekubhala luhlolo lwekuphela kwemnyaka.Sigcugcutela bafundzi kutsi bagcile ekuphotfuleni tifundvo tabo bavumele Likhomishini Lelihlola Indzaba Yekufaneleka Kwemfundvo Yamahhala Lephakeme Nekuceceshwa kutsi liphotfule umsebenti walo.Umsebenti lowentiwe ngekusebentisa i-NEDLAC uyabonakala, lapho Umgcinimafa  Wavelonkhe etfule khona tiphakamiso tekutsi singenta njani kute sibe nemfundvo yamahhala yebafundzi basetikhungweni temfundvo lephakeme. Simemetelo semtsetfo sitawuphotfulwa ekupheleni kwenyanga yeLweti 2016.Sicelo lesentiwe baholi bavelonkhe bemabandla kanye nalabanye baholi betenkholo kutsi kutfolakale sisombululo saletinsayeya temfundvo lephakeme siyamukeleka kakhulu. Kusekela kwabo ngekulamula, ngemithandazo nangemitamo yekuthula, kanye nekucela kutsi umnyaka wemfundvo wa-2016 awuphetfwe ngemphumelelo kuyamukeleka.3.6. IKhabhinethi iyasemukela sincumo seNkantolo Yemtsetfosisekelo mayelana neLuhlelo Lwe-elekthronikhi Lwavelonkhe Lwelwatiso Lwethrafiki (i-eNATIS) sekutsi nyalo selutawulawulwa nguhulumende.3.7. Siyasiva neSijubo Senkantolo Yemtsetfosisekelo simangalo lesifakwe nguTerry Crawford-Browne, sekutsi lokutfolwe likhomishini lesivumelwane sekutsengiselana ngetikhali sibekelwe eceleni, besite bulungiswa. Likhomishini laSeriti Leluphenyo lelaphenya sivumelwane sekutsengiselana tikhali setigidzigidzi temarandi sanga-1999 litfole kutsi kute bufakazi lobukhomba kutsi leti tinkontileka betinebufakazi benkhonhlakalo, kukhwabanisa nome kungahanjiswa ngekwemtsetfo, lombiko wakhishwa nguMengameli Jacob Zuma ngaMabasa 2016.3.8. IKhabhinethi ikhatsatekile ngekukhutsata kungavani emkhatsini wetinhlanga kanye nebudlova lokwentiwa baholi besive lokuyintfo lesisusa kulenkhululeko yetfu lesiyilwele kamatima kangaka. Bantfu baseNingizimu Afrika kufanele kutsi bayisole imitselela lengakhi lefanana nekuhlaselwa kwebuhlanga kwaRethabile Mlotshwa lokuyintfo lesilimata singebantfu baseNingizimu Afrika futsi lengafaki ligalelo Lebuntfu besive setfu. Kufanele futsi kutsi sichubeke sihloniphe umtsetfo futsi sikhulume siphikisane nesimemetelo lesingasiso semtsetfosisekelo sekungena kuhlalwe ngalokungekho emtsetfweni kwemimango emihlabeni.3.9. IKhabhinethi iyakuhlonipha kwesula kwaMnu. Brian Molefe emsebentini njengeMphatsi  Lomkhulu waka-Eskom futsi imfisela lokuhle kuloko latakwenta esikhatsini lesitako. Umnu. Molefe ube nesandla lesikhulu ekusunguleni indlelalisu yekugucula tintfo ka-Eskom lebeselicale kutsela titselo letinhle. IKhabhinethi iyetsemba kutsi ushiye ngemuva licembu lesigungu lesiphetse lelicinile lelitawuchubeka letfule ligunyakwenta laka-Eskom kanye nekucala kusebentisa lendlelalisu yekuletsa tingucuko.3.10. IKhabhinethi itivile tinsolo letikhishwe yi-Al Jazeera letinanyekwa Indvuna Yetekuphepha Kwembuso, Umnu. David Mahlobo, yaphindze yeva kutsi Umbutfo Wemaphoyisa aseNingizimu Afrika (i-SAPS) uyatiphenya letinsolo.3.11. IKhabhinethi iphawule kutsi hulumende uhola embili ekulweni nebugebengu besimondzawo, loku kufaka ekhatsi umsebenti lowentiwa ekhatsi kutekuphepha njengencenye yahulumende yemitamo yekuvimba bugebengu lobuhleliwe lobuwelela kulelive  futsi iyacinisekisa kutsi kutawuba nebulungiswa kulabo labatimbandzakanya kuleto tinhlangano temacembu etigebengu.IKhabhinethi ihalalisele naba labalandzelako:3.12. Indvuna Yetetimali, Pravin Gordhan lotfole kuhlonishwa Kumklomelo waka-Sunday Times Wetinkampani Letisetulu Leti-100 wanga-2016 ngebaholi tetimboni baseNingizimu Afrika. Loku kuhlonishwa lokwentiwa ngabetemabhizinisi kukhomba kutsi sisonkhe kuloku, nekutsi ngekuhlanganyela sinawo emandla ekuntjintja iNingizimu Afrika ibe yindzawo lencono. Lemitamo lehlangene yahulumende, yemabhizinisi, yetemsebenti kanye netinhlangano temmango iya endleleni lephakeme yekufeza Umbononchanti 2030 we-NDP.3.13. Francois Groepe lophindze futsi wakhetfwa kutsi  abe Lisekela Lemphatsi Welibhangesilulu leNingizimu Afrika, nguMengameli Jacob Zuma, sikhatsi seminyaka lesihlanu kusukela mhla ti-01 Bhimbidvwane 2017.3.14. Umsunguli weNhlangano yeGift of the Givers u-Imtiaz Sooliman, loklonyeliswe ngeMklomelo Wesakhamuti Semhlaba Wonkhe yifemu yekweluleka yemave emhlaba iHenley & Partners. Loku kukhombisa kutsi takhamuti taseNingizimu Afrika tiwuphakamisele etulu umjeka walelive ngekuba nesandla lesivulekile sekupha bantfu labahluphekile.  3.15. Umpheki Lomkhulu Martin Kobald, umpheki loyingcayizivele lapha eNingizimu Afrika, lokhetfwe njengelisekelamengameli weNhlangano Yemhlaba Yebapheki.3.16. Lihhotela Lelilona Lisebentisa Tintfo Letingenabungoti Kumvelo, i-Hotel Verde leliseSikhumulweni Setindiza Semave Emhlaba eKapa livotelwe njengaleliphume embili emhlabeni wonkhe kumkhakha Wetindzawo Tekulala Emadolobheni ngesikhatsi semcimbi wemnyaka we-15 weSk l Wemiklomelo Yemave Emhlaba Yetekuvasha Lokusimeme, lebewubanjelwe lapha eMonaco.3.17. Seabelo Senatla sihlabani selicembu Lembhoco laseNingizimu Afrika, i-Sevens, lokhetfwe waba nguMdlali Wemnyaka Wemhlaba Welibhola Lembhoco we-Sevens ngekudlala kahle kakhulu ngemnyaka wa-2016. Lomdlali wasembili wece nalo libhola emahlandla lange-66 emidlalweni le-10 yeluchungechunge   unguwesibili kuba setulu emlandvweni lo-17 waloluchungechunge, loku kuyabagcugcutela badlali belibhola lembhoco labasebancane. Loku futsi kwesibili ngeminyaka lemibili ilandzelana kutsi umuntfu waseNingizimu Afrika atfole lomklomelo.3.18. Umzuzi wemendlela yegolide waseNingizimu Afrika Wayde van Niekerk lokhetfwe njengemsubatsi lomdvuna eMidlalweni Yema-olimphiki Likomidi Lavelonkhe Lemiklomelo Yema-olimphiki lebewubanjelwe lapha eDoha.3.19. Brad Binder lophume embili ngekuwina kumkhankhaso we-Moto 3 kumcudzelwano wekugcina wemjaho eValencia lapha eSpain.3.20. IKhabhinethi ihalalisele emaProteas ngekuphumelela luchungechunge lweMdlalo ngesikhatsi ehlula i-Australia kanye neBafana Bafana ngekwehlula iSenegal kumdlalo wekuhlungela Indzebe Yemhlaba.IKhabhinethi ifisela Emabhokobhoko emdlalweni wawo ne-Italy futsi iyatsemba kutsi kwehlulwa kwawo yi-England kuwacinisile.IKhabhinethi ibonga bonkhe bantfu baseNingizimu Afrika labakhombise kubumbana nekusekela emacembu esive ngekutsi babukele imidlalo yawo lehlukahlukene kanye nekugcoka imibala yemjeka yelive lakitsi nome tikibha temacembu labawasekelako. Asichubekeni sikhombise umoya webuve wekutigcabha ngesikhatsi emacembu etfu aphakamisela etulu umjeka walelive.3.21. IKhabhinethi ihlanganyela kanye naMengameli Jacob Zuma ngekuhalalisela Donald John Trump lokhetfwe waba nguMengameli we-45 wase-United States of America (e-USA) futsi siyatsemba kutsi kucocisana esikhatsini lesitako emkhatsini we-USA neNingizimu Afrika kutawuba ngulokunenzuzo kuwo omabili lamave.4. Kubekwa EtikhundleniKonkhe kubekwa etikhundleni kutawuya ngekucinisekiswa kweticu tabo kanye nekuvunyelwa lokufanele.4.1. Litiko Letemisebenti:a) Make MSB Matebesi njengeLisekela Lemcondzisi Jikelele: Imisebenti Yekusekela Kuphatfwa Nekulawulwa Kwetikhungo, kanyeb) NaMnu TS Maruping njengeLisekela Lemcondzisi Jikelele: Sikhwama Semshwalensi Walabaphelelwa Ngumsebenti.4.2. Make CL Duma njengeLisekela Lemcondzisi Jikelele: Imisebenti Yekusekela Kuphatfwa Nekulawulwa Kwetikhungo eTikweni Letekuvakasha.4.3. Umnu. H Ratshisusu njengeLisekela Lakhomishina Wetekucudzelana4.4. Umnu. Enver Daniels njengeLisekela Lasihlalo Welibandla Letekucudzelana.4.5. Solwati H Cheadle njengelilunga lelingasiso lesikhatsi lesidze Lelibandla Lekucudzelana.Imibuto ingacondziswa ku:Donald LiphokoInombolo yekumtsintsa: 082 901 0766 "
"Sitatimende Semhlangano weKhabhinethi WangaLesitsatfu, mhla ti-7 Ingongoni 2016",9 Dec 2016,https://www.gov.za/speeches/statement-cabinet-meeting-7-december-2016-9-dec-2016-0000,https://www.gov.za/ss/speeches/statement-cabinet-meeting-7-december-2016-9-dec-2016-0000,"Lapho umnyaka uya ngasemaphetselweni, Ikhabinethi ijoyina bantfu baseNingizimu Afrika ekugubheni umkhosi wesitsatfu wekusishiya emhlabeni kwaNelson Mandela mhla ti-5 Ingongoni 2013 Tento tetfu sibantfu baseNingizimu Afrika tifanele kutsi tikhombise liciniso mbamba laseNingizimu Afrika lelitawucinisekisa kukholelwa kweluntfu kubulungiswa, licinise kutetsemba kwabo esitfuntini semphefumulo webuntfu, liphindze futsi lisimamise onkhe ematsemba etfu emphilo lenhle kakhulu yawonkhewonkhe.    Nelson MandelaMadiba bekakholelwa kumagugu eMtsetfosisekelo wetfu kanye nakumbononchanti wesive lesikhululekile, lesinobulingiswa nalesibumbene, lasisekelo semmango lesifanele kutsi sisebentele kuba ngiwo. Kute kutsi loku kube yimphumelelo, bantfu baseNingizimu Afrika badzinga kutsi babumbane, bahlanganiswe ngumbononchanti wekuba ngummango loncono.1. Kufezekiswa kwetinhlelo tahulumende letibalulekileUmnotfo was Ningizimu Afrika1.1. IKhabhinethi iyakuncoma kubambisana lokunemandla kweLicembu LaseNingizimu Afrika (i-Team SA)   lokusemkhatsini wahulumende, emabhizinisi, tisebenti nabo bonkhe bantfu baseNingizimu Afrika   ngekusebentisana bagadze lizinga lwelutjalomali lweNingizimu Afrika. Ngekusebentisana ngekutikhandla nesinyatselo lesibumbene, umnotfo nekutetsemba kwebatjalitimali sekusimeme kuletikhatsi temnotfo letimatima.Mengameli Jacob Zuma wenta kutsi Team SA yente imikhakha leyehlukene kutsi isebentisane kute kutsi lilumeke kabusha umnotfo wetfu, lihehe lutjalomali kanye nekwakha imisebenti yebantfu bakitsi. Letintfo leti letakhako, letinsha letentiwe tifanele kutsi tisikhutsate kutsi senyuse emasokisi sisebente kakhulu kunasekucaleni kute kutsi sichubekisele iNingizimu Afrika embili.1.2. IMoody s Investor Services, Fitch Ratings neStandard & Poor s tente simo setikweleti taseNingizimu Afrika lesikhombisa batjalimali kutsi simo sibi kangakanani, kutsi sibe ngetulu kwelizinga lelincane lelutjalomali.Kukhatsateka lokuphakanyiswe ngulama-ejensi kunakiwe futsi sikanye nebalingani betfu betenhlalo siphutfumisa tinyatselo tekungenelela tekugucula simo semnotfo. IKhabhinethi isachubeka nekwetsemba kutsi lendlela lebekwe kuLuhlelo Lwekutfutfukisa Lwavelonkhe (i-NDP) nekuhlanganiswa kwetimali lokuhleliwe kwahulumende, kanye nekufezekiswa kweLuhlelo Lwemaphuzu Layimfica, kutayisita iNingizimu Afrika kutsi ichubeke ibe live lelikahle lekungatjalwa imali kulo.1.3. IKhabhinethi iyacaphela kutsi sambakhulu semkhicito wasekhaya saseNingizimu Afrika (i-GDP) sikhule nga-0.2% ngekota yesitsatfu. Lokufake ligalelo lelikhulu ekukhuleni kwe-GDP kube ngumkhakha wetimbiwa newenkwali, wetimali, wetindlu nemisebenti yetemabhizinisi, kanye netemisebenti yahulumede leyetayelekile.  Umkhakha wetekulima, wemahlatsi nekudweba wehla nga- -0.3%; wekukhicita wehla nga- -3.2%; gezi, negesi nemanti kwehla nga- -2.9%; nekuhwebelana, tekupheka nendzawo yekulala tehla nga- -2.1%. Somiso sisesengumfakigalelo lomkhulu wekwehla kwemkhakha wetekulima.1.4. Kunikwa kwematayitela kwemimango lesihlanu yaseBahurutshe , yiNdvuna  yeLitiko Letekutfutfukiswa Kwetindzawo Tasemaphandleni Netingucuko Kutemhlaba, Umnu. Gugile Nkwinti, ngulesinye seticelonkhokhelo tekubuyisela umhlaba lesikhulu kakhulu lesitawukhokhelwa eMotsane Game Farm ngaphandle nje kweZeerust eNyakatfo Nshonalanga.Umhlaba longetulu kwemahektha latinkhulungwane letingemashumi lasihlanu nakune (54 280), lofaka ekhatsi lipulazi lekufuya tinyamatane, ubuyiselwa kubanikati bawo labafanele.Phindze futsi, nekwetfulwa kwemklamo lolingwako weLuhlakamsebenti lweNchubogomo yeKulwela Emalungelo Ebantfu Ngemhlaba (inchubomgomo ye-50/50) yeNyakatfo Nshonalanga ePulazini i-Stars Away  e-Ottoshoop, eZeerust,  kulandzela kuphetfwa kwesivumelwane lesitawenta kutsi tisebenti tasepulasini nemlimi babe banikati lababambisene ebhizinisini yekulima.1.5. Sakhiwonchanti semanti siyincenye yeLuhlelo Lwesakhiwonchanti Lwavelonkhe lolutawugucula kuma kwetemnotfo wetfu lube futsi lwakha imisebenti luphindze lucinise kwetfulwa kwetinsita.  Kwetfulwa kwe-Mokolo and Crocodile River (West) Augmentation Project kukhombisa kutinikela kwahulumende ekuphendvuleni tidzingo tetakhamuti. Sakhiwonchanti sekwendlulisa emanti siyisa emanti kuMasipala Wendzawo waseLephalale, kutiphehligezi te-Eskom (iMatimba neMedupi), kusihlantimanti saseZeeland, kanye naseMayini i-Exxaro's Grootegeluk. Siphindze futsi sendlulise emanti lavela emfuleni iCrocodile River West dvute neThabazimbi aye eLephalale.1.6. Tihlantimanti taseWelgedacht dvutane neSprings, eGauteng, tiye takhuliswa kute kutsi tikhone kumelana nekufunwa ngemandla kwekuhlantwa kwemanti.Kute kudzanjiswe kungcoliseka kwemanti kuMfula iVaal, Litiko Letemanti neKutfutfwa Kwendle liphucule Sihlantimanti leSihlanta Emanti Langcolile sase-Oranjeville kuMasipala weSigodzi saseMetsimaholo kanye neSihlantimanti seKuhlanta Emanti Langcolile saseLeeuwkuil kuMasipala weSigodzi sase-Emfuleni  ngetindleko letitigidzi letinge-R44.4. Kuphindze futsi, kwabekwa eceleni imali lengetulu kwetigidzi letinge-R300 yekulungisa nekuphucula tihlantimanti langcolile letingasebenti letinge-26 etindzaweni taseGauteng netaseFreyistata.1.7. Ikhomishini ye-Orange-Senqu River Basin kungumanje iyachubeka lapha e-Emperors Palace eKempton Park, icale mhla ti-5 iyawuphela mhla ti-9 Ingongoni 2016. INingizimu Afrika, iLesotho, iBotswana neNamibia ngemave langemalunga alekhomishini. Lekhomishini ifezekisa luhlakamsebenti lwekulawula imitfombolusito yemanti leca iminyele iphindze futsi isebentele kuzuza imigomo yesikhatsi lesindze yekutfutfukisa kulendzawo yekutfutsela emanti.   1.8. Inkhundla lensha yeMave ase-Afrika, Liviki lase-Afrika Lekuhwebelana langa-2016 lachutjwa kusukela mhla tinge-28 Lweti kwaya kumhla ti-2 Ingongoni ngaphansi kwengcikitsi letsi:  Kutfutfukisa Tingucuko Tekuhlelwa Kwetenhlalo neTemnotfo ngeKuhwebelana Kwangekhatsi e-Afrika . Loku kuvete inkhundla lenkhulu, lehlanganisa konkhe yekukhulumisana nenchubomgomo emkhatsini wetindzawo letinyenti letiphatselene nekuhweba.Indvuna yeTekuhwebelana neTimboni, Dkt. Rob Davies, wachuba Tingcoco letimayelana neSigodzi Selivekati Lesingakhokhisani Mtselo Wekuhwebelana (i-CFTA), letetfulwa eNgcungcutseleni yeBunye be-Afrika (we-AU) lebeyibanjelwe eNingizimu Afrika mhla ti-15 Inhlaba 2015. I-CFTA ihlose kuphakamisa luhwebo lwangekhatsi e-Afrika kanye nekwakha i-Afrika lehlanganise konkhe lenebantfu labasigidzigidzi ne-GDP lengalinganiselwa ku-2.6 thriliyoni wemadola aseMelika.1.9. Umkhakha wesibili weNgcungcutsela YeteSayensi YaseNingizimu Afrika ichutjwa ngaphansi kwengcikitsi letsi:  Kuphehla tingcoco letimayela nesayensi  kusukela mhla ti-8 kuya kumhla ti-9 e-CSIR International Convention Centre. Bososayensi, babhali betinchubomgomo, titjudeni, tifundziswa kanye nemmango bakhulumisana ngetindzaba letiphatselene nesayensi, tebucwepheshe kanye nalokusha.Kugcilwe kutesayensi yetenhlalo, futsi tinkhulumomphendvulwane tifaka ekhatsi umholo losezingeni lelincane kanye nesilinganiso se-60% sebafundzi labashiya phasi tifundvo tabo emanyuvesi aseNingizimu Afrika. Letinye tihloko tifaka ekhatsi  kugucuka kwesimo selitulu lesibangelwa kutfutseteleka kwebantfu, indlela bantfu labavisisa ngayo tintfo telufuto, kubakhona kwekudla, nekutsi isayensi yetenhlalo ingalibumba kanjani likusasa lase-Afrika.Hulumende wasekhaya 1.10. Inkhomfa Yavelonkhe Yenhlangano Yabohulumende Basekhaya yaseNingizimu Afrika (i-SALGA) lesandza kubanjwa kusukela mhla tinge-28 Lweti kuya kumhla lu-1 Ingongoni 2016 yaphetsa ngekutinikela kabusha kuLuhlelo Lwekubuyela Emasisweni kanye nekukhutsata kuhlala lokufaka ekhatsi wonkhewonkhe ngekutsi kufezekiswe Luhlakamsebenti Lwekutfutfukisa Tindzawo Tasemadolobheni Loluhlanganisiwe (i-IUDF). I-IUDF yesekela umbononchanti wekwakha emadolobhakati nemadolobha ""lekuhlalekako kuwo, laphephile, lanemitfombolusito leyenele, lehlangene ngetenhlalo, lefaka ekhatsi temnotfo futsi lecudzelana newemave emhlaba, lapho khona bahlali bahlanganyela emphilweni yasemadolobheni.""  Kulwa neBudlova Lobentiwa Kubomake neBantfwana1.11. Lomkhankhaso wamanje Wanga-2016 weMalanga la-16 Wekucedza Budlova Lobentiwa Kubomake neBantfwana ngaphansi kwengcikitsi letsi:  Nami ngifake: Sisonkhe sichubekiselaiNingizimu Afrika Lete Budlova Embili , lowetfulwa nguMengameli Zuma, sewucale kuchubela embili i-#365 days of Activism. Njengencenye yekwenabisa tinsita tahulumende tenabele kuwonkhewonkhe, ikakhulu kulaba labahlaseleka kalula, kwetfulwa kwelithulusi lekwenta kancono leSikhungo Sekulwa neLudlame Lwebulili (i-GBV) lesisebenta imini nobusuku litawenta kutsi ummango walabangeva etindlebeni bakhone kutfola babuye futsi basebentise letinsita tebungcweti talesikhungo  tekwelulekwa.1.12. IKhabhinethi igcizelela kugceka kwayo noma ngabe ngusiphi sento nato tonkhe tento teludlame letikhutsatwa lubandlululo. Hulumende uyachubeka nekulungisa tekuphepha tebantfu labasikati labatsandzana ngekwemacasi nalabanye labasikati, labadvuna labatsandzana ngekwemacasi nalabanye labadvuna, labadvuna/labasikati labatsandza ngekwemacansi nalabanye labadvuna nobe labasikati, labahlindziwe bantjintja bulili babo kanye nebantfu lababoncukumbili.  Umtsetfosivivinyo weKuvikela neKulwa neMacala Entondvo neNkhulumo Lenentondvo, kwamanje losesigabeni sekutsi kuboniswane ngawo, utawucinisekisa kulandzelwa nekushushiswa.Tempilo1.13. Kugujwa kwemkhosi weLilanga Lemhlaba Lengculazi mhla lu-1 Ingongoni 2016, ngaphansi kwengcikitsi letsi  Kusetandleni tetfu kucedza Sandvulelangculazi (i-HIV) neSifo Sesifuba (i-TB) , lebewuholwa Lisekela laMengameli Cyril Ramaphosa, kwaphakanyiswa kwetfulwa kwelikhambi lekwelapha lelilingwako lesandvulelangculazi nengculazi lelatiwa ngekutsi yi-HVTN 702.IKhabhinethi yetfula sigcoko isetfulela bososayensi baseNingizimu Afrika labahola embili kulolucwaningo lolubaluleke kangaka. Lelikhambi lelilingwako lingulelinye lalamakhulu kakhulu emhlabeni wonkhe futsi letfwele bufakazi belikhono lemkhakha wetekwelapha.1.14. Hulumende uyachubeka nekubambisana kwakhe nalabanye labatsintsekako   kufaka ekhatsi i-PHILA neMkhandlu Wavelonkhe WaseNingizimu Afrika Wengculazi   kute kuzuzwe situkulwane lesite ingculazi, kuvinjwe konkhe kusuleleka ngesandvulelangculazi lokusha, kucedza kubhedvuka kwe-TB nekukhutsata tonkhe takhamuti tetfu kutsi titsatse tincumo letinemphilo nesibopho.INingizimu Afrika seyiwuzuzile umgomo wayo wekwelapha ngetidzambisingculazi (ema-ARV) futsi manje sesineluhlelo lwema-ARV lolukhulu kakhulu emhlabeni, lolunebantfu labatigidzi letingu-3.4 labelashwa nga-2015. Umgomo wekuvikela kutsi make esulele umntfwana ku-3.5% nga-2010 kuya ku-1.8% nga-2014. Kwesuleleka ngesandvulelangculazi emacansini kwebantfu labasha kucala kulabaneminyaka le-15 kuya kulenge-24 budzala kwehla kwesuka ku-410 000 nga-2011 kwaya ku-330 000 nga-2014. Emanani labangenwe yi-TB kwekucala kanye nalababulewe yi-TB ehla, kepha imigomo yekuzuza kwehla nge-50% kwelinani lalababulelwe i-TB awutange ufinyelelwe.Kulomnyaka timali lophelile kusabalaliswe emakhondomu alabadvuna latigidzi letinge-800 nemakhondomu abomake latigidzi letinge-20. Ngemkhankhaso wekuhlola bantfu i-HIV kuhlolwe bantfu labatigidzi letinge-35 kusikhatsi seminyaka lesihlanu. INingizimu Afrika inemishini ye-GeneXpert lenge-300 kulo lonkhe lelive futsi sekuhlolwe nga-GeneXpert ebantfu labatigidzi leti-2.1. Nga-2016 iNingizimu Afrika yafezekisa luhlolo jikelele neluhlelo lwekwelapha lapho khona umuntfu lonesandvulelangculazi ucala kwelashwa ngaphandle kwekubuka silinganiso se-CD4 sakhe.Kulawulwa kwetinhlekelele1.15. Umhlangano weTindvuna te-SADC letibukene nekulawulwa kwetinhlekelele wabanjwa mhla tinge-26 Lweti 2016 eMauritius, uholwa yiNdvuna yeLitiko Letekubusa Ngekubambisana Netendzabuko, Mnu. Des Van Rooyen.Lomhlangano wavuma iNdlelalisu Yekulungela Nekuphendvula Kwesigodzi  Kutinhlekelele  njengobe ibekiwe kuMbutfo Losebentako kutsi kuphetfwe siphakamiso lesentiwe kusikhwama sekulungela nekuphendvula kutinhlekelele.   Lihhovisi lekulawula le-SADC litawubamba umhlangano wenhlanganisela yeTindvuna letibukene neKulawula Inhlekelele neTimali kute kutsi kubukwe letimali letiphakanyisiwe tekulungela tinhlekelele nesikhwama sekuphendvula.Lusha 1.16. Njengencenye yaloluhlelo lwekutfutfukisa bantfu labasha, Ikhempu Yelusha Yavelonkhe yesihlanu  lebibanjelwe e-3 South African Infantry Battalion, levulwe dvutane neKimberley eNyakatfo Kapa Litiko Letekutfutfukiswa Kwetenhlalakahle neMbutfo Wetekuvikela neTigayigayi Temphi, ngaphansi kwengcikitsi letsi #40YearsOn   Lusha lusachubela iNingizimu Afrika embili.Loku kuhlanganisa ndzawonye bantfu labasha laba-1 000 bato tonkhe tive, tinhlanga, bulili, sigaba setemmango nelulwimi, labavela kuto tonkhe tifundza ngembono wekukhutsata kutati ngekwebuve, kwakha sive,  kubumbana kwesive, kutsandza live nekuba sakhamuti lesifaka ligalelo kubantfu labasha baseNingizimu Afrika.  Tingcoco letitawubanjwa titawube timayelana netinsayeya lusha lolubukene nato.Kusukela ngeKhempu Yelusha Yavelonkhe yekucala yanga-2012, bahlanganyeli belusha sebente imiklamo leminyenti emimangweni yakubo, lehlose kuletsa intfutfuko. LeKhempu Yelusha iniketa bantfu labasha ematfuba, lesemanje babaholi ngekwelilungelo labo emimangweni yabo, kute kutsi babelane nalolunye lusha ngaloko labahlangabetane nako emphilweni.Luhlelo lwekutfutfukisa lwavelonkhe 1.17. I-NDP ingumbononchanti wesikhatsi lesidze losebenta njengesibonelo lekutsatsiswa kuso loludzinga kwentiwa kute kutsi kuzuzwe ngummango lophumelelako waseNingizimu Afrika nga-2030.  Tintfo letibalulekile letibekwa embili yi-NDP kunciphisa buphuya, kweswelakala kwemisebenti kanye nekungalingani.1.18. IKhabhinethi imema yonkhe imikhakha yemmango, yebhizinisi, yetisebenti netinhlangano temmango kutsi tidlale indzima yato ekuchubekiseleni embili luphawukutatisa lwe-NDP ngekutsi kugcanyiswe kufezekiswa kwe-NDP ngekusebentisa imitamo yekuhlanganisa timphawu letichuba kufezekiswa kwaloluhlelo.1.19. IKhabhinethi yatfwebula titfombe letiyinkhomba yesimemo sekutsi kuphakanywe kusetjentwe, lesitawenta kutsi yonkhe imikhakha yemmango isebentise loluphawukutatisa lwe-NDP.2. Tincumo teKhabhinethi2.1. IKhabhinethi iyayesekela Indvuna yeLitiko Letekutfutsa, Mk Dipuo Peters, ngekucondzisa Transnet National Port Authority, ngekwemibandzela yeSigaba se-79, sigatjana se-(1) seMtsetfo Wetikhumulo Temikhumbi Wavelonkhe, 2005 (Umtsetfo we-12 wanga-2005), kuchibela Sivumelwane seMlawuli weSikhumulo kuvumela Strategic Fuel Funds  kutsi sigcine phethiloli eSikhumulweni Semikhumbi iSaldanha Bay. Sivumelwano kanye nelayisense yekusebentisa sikhumulo tamanje teStrategic Fuel Funds titawelulwa ngeminyaka lenge-25 kwenta kutsi kube nekuciniseka ngetekutsenga nekusebenta kwelutjalomali lolusimeme emkhakheni we-oyili negesi.Loku kuhambisana netintfo tahulumende latibeka embili letiphatselene ne-Operation Phakisa mayelana nekukhulisa Umnotfo Waselwandle kanye nemigomo lebanti lebekwe kuLuhlelo Lwekutfutfukisa Lwavelonkhe, kukhutsata kukhula kwemnotfo kanye nekunika emandla kwakhiwa kwemisebenti.2.2. IKhabhinethi yatiswa ngesimo semklamo  yeKumunywa Kwe-esidi Lephuma Emayini  umklamo  weMisebenti Lephutfumako  wafezekiswa njengesisombululo sesikhashana wekunciphisa kuMunywa Kwe-esidi Lephuma Emayini emasimini egolide eWitwatersrand. Sisombululo sesikhatsi lesidze sitawufezekiswa ngekuhambisana netincomo latabekwa Likomidi Langekhatsi Letindvuna (i-IMC).Njengoba silive leleswela emanti, lomklamo Wekumunywa Kwe-esidi Emayini ugcile kakhulu ekongiweni kwemanti nekutsi aphindze futsi asetjentiswe ngemuva kwekusetjentiswa, kucinisekisa kwelapheka ngalokwenele kwemanti ekunatsa nekukhwesha ekuncikeni emantini lohlobile lasetjentiswa kutimboni. Ngetulu kwaloko, lomklamo uphindze unciphise kungcoliseka naletinye tintfo letineligalelo lelibi.2.3. IKhabhinethi iyivumile Inchubomgomo Yavelonkhe Yekutfutfwa Kwendle yanga-2016 kutsi ifezekiswe. Loku kulandzela sikhatsi sekubonisana lesibanti. Lenchubomgomo ibeka kuphila kahle kwebantfu enkhabeni yentfutfuko futsi icondze embili mayelana nemazinga etinsita, kucamba lokusha netebucwepheshe letifanele kucinisekisa kusimama kute kwentiwe ncono timphilo tebantfu labaphuyile.2.4. IKhabhinethi ikuvumile kukhululwa kwembiko Wavelonkhe weTibalobalo Tebugebengu wemakota lamabili ekucala anga-2016/17, yiNdvuna yeLitiko Letemaphoyisa, Mnu. Nkosinathi Nhleko. Lokhishwa njalo ngemakota kwenta hulumende kutsi akhone kulandzelela imigomo lebalulekile, ikakhulu kuncishiswa emacala lamatima labikwako, njengoba kubekiwe kuLuhlaka Lwendlelalisu Kwethemu Lesemkhatsini (i-MTSF) kantsi futsi kungasetjentiswa njengesicapheliso sangembi kwesikhatsi sekucinisa imisebenti yalabo labavimba bugebengu kanye netindlelamasu tematiko ahulumende lamanyenti lehlukene. Indvuna Nhleko itawukhulula letibalobalo tebugebengu ngembi kwamhla tinge-31 Bhimbidvwane 2017.2.5. IKhabhinethi ivume Umbiko Wesibili Welive lomayelana nekufezekiswa kweMculu wase-Afrika Wemalungelo Ekondliwa Kwebantfwana (Mculu Webantfwana) kutsi ungeniswe ku-AU ngaBhimbidvwane 2017.LoMculu Webantfwana wemukelwa yi-AU nga-1990 futsi ulithulusi lelikhulu lelibeka emalungelo libuye futsi lichaze imitsetfosimiso nemitsetfo yesimo sebantfwana. Umbiko Wesibili Welive ubeka emabalengwe inchubekelembili leyentiwe ekufezekisweni tinchubomgomo tahulumende kanye nemitsetfo lekhutsatako, ivikele iphindze futsi izuze emalungelo ebantfwana. Lombiko uphindze futsi uphakamise imitamo lechubekako futsi lephumelelako yekucinisa kufezelikiswa kwetinhlelo nemiklamo kukhutsata emalungelo ebantfwana.2.6. IKhabhinethi yatiswa ngemiphumela yeMhlangano we-17 Wenkhomfa Yemave Angamalunga (i-CoP17) eSivumelwane Sekuhwebelana Kwemave Emhlaba Ngetilwane Netitjalo Temvelo Letishabalalako (i-CITES), lebeyingeniswe yiNingizimu Afrika mhla tinge-24 Inyoni kuya kumhla ti-5 Imphala 2016.Emave avumelana ngetindlela netinyatselo letifanele kutsi titsatfwe kute kufezekiswe ngekhatsi kuligunya lalesiSivumelwane kucinisekisa kutsi kuhwebelana kwemave emhlaba lokusemtsetfweni kuyachubeka kuyasimama phindze futsi kucedvwe luhwebo lolungekho emtsetfweni. Lamave aphindze futsi avumelana ngekutsi bantfu badzinga kutsi bazuze ekusetjentisweni ngalokusimeme kwalomcebo wemvelo, kufaka ekhatsi luhwebo lwemave emhlaba lolusemtsetfweni.2.7. IKhabhinethi ivume tincumo teNingizimu Afrika tekubonisana teMhlangano we-13 we-CoP weNkhomfa lemayelana neTintfo Letiphilako Letehlukahlukene (i-CBD COP13) kanye nemaphrothokholi ayo lotawubanjelwa eCancun, eMexico kusukela mhla ti-4 kuya kumhla ti-17 Ingongoni 2016.I-CBD COP13 itawukhuluma nganati tintfo letibalulekile letilandzelako: Kugcogca umcebo; Kufaka kumkhakhabanti nekuhlanganisa Tintfo Letiphilako Letehlukahlukene ngekhatsi nangaphandle kumikhakha yonkhe; kanye neTintfo Letiphilako Letehlukahlukene taseLwandle netaseLugwini.2.8. IKhabhinethi yatiswa mayelana nenchubekelembili leyentiwe nguhulumende ekuphendvuleni ekuhlaselweni kwebantfu betive tangaphandle kanye nekulungisa imbangela lenguyonayona.Akhonjwa indlela yi-IMC lemayelana neKuhamba, hulumende ufezekise i-Operation Fiela, lekunguyona leyenta kutsi lobudlova bulawuleke. Kusukela mhla lu-1 Kholwane kuya kumhla tinge-30 Inyoni 2015, kwentiwa imisebenti yekuphikitha lenge-702, leyaholela ekutsini kuboshwe bantfu laba-9 741 lekwatsi laba-3 158 bebabekuchamuka kulamanye emave.Kubukana nemphandze leyimbangela yalokuhlaselwa kwancuma kutsi kube nekucudzelana lokundlondlobalako kwematfuba etemnotfo, imitfombolusito imisebenti yahulumende emkhatsini webantfu betive tangaphandle kanye nebantfu baseNiningizimu Afrika labaphuyile labahlala emalokishini nasemikhukhwini.Kuvunywa kwekugcina kweMtsetfo Lohlongotwako lomayelana neKutfutseteleka Kwebantfu Bemave Emhlaba uhlelelwe Indlovulenkhulu 2017, futsi utawufaka ekhatsi umtsetfomgomo lotsi  Kucala Live Leliphephile  lotawusita ekulawuleni bachamuki nebakhoseli. IKhabhinethi iphindze futsi yavuma Umtsetfosivivinyo Wekuchibela teBakhoseli ngeNyoni 2015 kutsi wetfulwe ePhalamende futsi Litiko Letasekhaya letfule idokhumenti kuNhlangano Yekutfutfukiswa Kwemave Lase-Afrika leseNingizimu, lemema tingcoco  tekutsi kungabukwana njani kuhamba kwebantfu kulesigodzi. Kwaphindze futsi kwatfolwa nemhlaba eLebombo, eMpumalanga nga-2015 lokutawakhiwa kuwo tikhungo tekubukana neticelo tebukhoseli dvutane nemnyele.2.9. IKhabhinethi yanikwa lwatiso lwakamuva lolumayelana nekufezekiswa kweNchubo Yekuhlolwa Yavelonkhe lebekwe kabanti kuMbiko Wemnyaka weKuhlolwa kusuka nga-2016 kuya ku-2017 yavuma Luhlelo Lwekuhlola Lwavelonkhe lwesitfupha kusuka nga-2017 kuya ku-2018.Lenchubo Yavelonkhe Yekuhlola isachutjwa kuye wonkhe hulumende futsi yakha umtimba lobufakazi ngemuva kwekuhlolwa kwemnotfo loku-16: lokusitfupha kwetekulima/kuhlolwa kwasemaphandleni; kuhlolwa lokusikhombisa kwekuhlaliswa kwebantfu kanye nelibalave lelibufakazi; kuhlolwa kwebantfwana lokusihlanu; nekuhlolwa lokune kwetekuphepha (lokunekuhlolwa lokwengetiwe kwetekuphepha lokucalako).IKhabinethi yatisa ematiko kutsi afanele kutsi abe netimali letifanele tekuhlola lokwenele nalokunemphumelelo kucinisekisa kusebenta kwetinhlelo lokwenele nangemphumelelo.2.10. IKhabhinethi yatiswa ngemiphumela netincomo telucwaningo lolwentiwa Litiko Letemisebenti Yahulumende Nekuphatsa (i-DPSA) mayelana nekufinyeleleka kwema-Thusong Service Centre etindzaweni letitfolakala kuto. Ema-Thusong Service Centre tikhungo tetinsita tahulumende lapho utfola khona konkhe, letiniketa imimango lwatiso netinsita.Lolucwaningo luncoma kusabalaliswa kwema-Thusong Service Centre ngalokulinganako kanye nekuhlanganiswa ndzawonye kwetindzawo tetinsita letikhona tematiko labalulekile kute kutsi kukhule linani lebantfu labangafinyelela letinsita, kuncishiswe libanga lelihanjwako netindleko tekuhamba; kanye nekunciphisa sidzingo sekutjala kusakhiwonchanti lesengetiwe. Kwengeta kulamaThusong Service Centre lakhona lati-197, lolucwaningo lutfolile lwaphindze lwancoma kutsi kwakhiwe letinye Thusong Service Centre letinge-67 lapho khona kufinyelela tinsita kudzinga kutsi kuphuculwe kute kutsi kuhlangabetane netidzingo letinemandla tebantfu futsi kunciphiswe libanga lelihanjwako nakuyiwa kumaThusong Service Centre.2.11. IKhabhinethi yatiswa ngemigomo yesicondziso sekuceceshwa kwemakhono lokusibopho, emalanga ekuceceshwa lasibopho netintfo letifunekako kuTemisebenti Yekuba Ngumphatsi Lomkhulu (i-SMS). Loku kwenta kancono lizinga lelifanele letisebenti, lokuyintfo lebaluleke kakhulu kuhulumende kutsi ente msebenti wakhe aphindze futsi afake ligalelo kuloko i-NDP legcile kuko ekwakheni umbuso lokhonako futsi nobeke embili intfutfuko.2.12. IKhabhinethi ivume kukhushulwa nga-2.5% kwemiholo yemalunga eKhomishini Yemalungelo Eluntfu yaseNingizimu Afrika, kusukela mhla lu-1 Mabasa 2016.3. ImitsetfosivivinyoIKhabhinethi ivume kwetfulwa ePhalamende kwaleMitsetfosivivinyo lelandzelako.3.1. Umtsetfosivivinyo Webutulujane be-intanethi  kanye Nekuvikeleka kwe-intanethi wanga-2016, locinisa inchubo yetebulungiswa bebugebengu njengobe kulindzelwe ku-NDP, ngekulwa nebugebengu lobentiwa nge-inthanethi, kutfola labanelikhono lekubukana netekuphepha ku-inthanethi kanye nekuvikela takhiwonchanti telwatiso lolubalulekile.Kufaka ligalelo ekwakheni imimango lephephe kakhudlwana njengoba kulindzelwe kuLuhlelo Lwekutfutfukisa Lwavelonkhe. Mayelana naloku, hulumende utinikele kubeka timiso tekwakha kutiva nekwetsemba ekusetjentisweni kweThekhinoloji Yelwati Lwetekuchumana.3.2. Umtsetfosivivinyo Wetikantolo Tendzabuko wanga-2016, ufaka ligalelo lekuzuza umbuso lotfutfukisako, lonelikhono nesimilo ngekulawula indzima nemisebenti yesikhungo sebuholi bendzabuko ekusonjululweni kwetingcabano, ngekuhambisana neMtsetfosisekelo waseNingizimu Afrika.  Loku kutawenta kancono kufinyelelwa tinsita tebulungiswa nguwonkhewonkhe ngenhloso yekukhutsata kubumbana kwemmango.3.3. Umtsetfosivivinyo Wetinchubo Tebugebengu wanga-2016, lokuchibela Umtsetfo Wetinchubo Tebugebengu, wanga-1977 (Umtsetfo we-51 wanga-1977).Letichibelo tinika tinkantolo litfuba lekutincumela lokubanti ekukhipheni imiyalelo mayelana nemacembu labasengotini kalula, lekubantfu labakhubatekile engcondvweni. Tinkantolo titawuphindze futsi telekelelwe ekutsatseni tincumo letifanele naletilandzela tinchubo letimiselwe kumibiko yabocwepheshe leyentiwe ngalokufanele.4. Imikhosi letako4.1. Mengameli waseZambia Edgar Lungu ulapha eNingizimu Afrika Ngeluhambo Lwekuvakasha Lwembuso kusukela mhla ti-8 kuya kumhla ti-9 Ingongoni 2016. Kulindzeleke kutsi kumiswe Ikhomishini Yalomphelo Yenhlanganisela lesemkhatsini walamave lamabili, letawubukana neSivumelwane Jikelele sanga-1996 kanye neSimemetelo Sekuhlosa sanga-1999 lesinika emandla letivumelwane talamave lamabili.Lamave lamabili anebudlelwane bamave lamabili lobuhle nebudlelwane betemnotfo, lapho khona iZambia iyachubeka nekuba ngumlingani weNingizimu Afrika wetekuhwebelana wemave lamatsatfu lahamba embili kulelivekati lase-Afrika.Imikhicito leyatfunyelwa yiNingizimu Afrika eZambia nga-2014 beyenta tigidzigidzi letinge-29.5, kwatsi imikhicto yeZambia leyatfunyelwa eNingizimu Afrika yefika kutigidzigidzi leti-R3.6.4.2. IKhabhinethi ivumile kutsi iNingizimu Afrika ingenise Ingcungcutsela Yase-Afrika Yethekhinoloji Yelwati Netekuchumana nga-2017 ibambisene ne-AfricanBrains ngaKholwane 2017 Loku kutawuholwa Litiko Letakhiwonchanti Tetekuchumanisa Netinsita Temaposi.4.3. Mhla ti-9 Ingongoni 2016, hulumende wetfu abambisene neLihhovisi laMhlabuhlangene (le-UN) kuteTidzakamiva neBugebengu eNyuvesi YaseNingizimu Afrika, kutawuphindze futsi kugubhe Lilanga Lemave Emhlaba Lekulwa Nenkhohlakalo ngaphasi kwalengcikitsi:  Sibumbene Silwa Nenkhohlakalo . Lokuvakala ngemyalelo weLuhlelo Lwekutfutfukisa Lwavelonkhe kutsi kucinise kuba sakhamuti lesifaka ligalelo emmangweni lesitawubambisana nahulumende ekulweni nenkhohlakalo.  Kusukela nga-2014 sicinisekise kuboshwa kwebantfu labangemashumi layimfica (90) nemitimba lesemtsetfweni ngemacala enkhohlakalo  netintfo letiphatselene nayo inkhohlakalo. Lankha langemashumi lamatsatfu nakubili bekungemacala lapho khona samba lesiphelele besibandzakanya tigidzi leti-R5 licala lilinye lokwenta imali lefika kutigidzigidzi leti-R3.8.. Emashumi lasihlanu nesiphohlongo (58) ebantfu labalahlwe ngemacala bekawetimali letingaphasi kwetigidzi leti-R5 licala lilinye, linani lonkhe lemali lelibandzakanyekako kwaba  cishe tigidzi leti-R188.  Ngesikhatsi lesifananako, sikhone kutfola imiyalelo yekuvala ema-akhawunti langemakhulu lasiphohlongo nemashumi lasikhombisa nakunye (871) lokwenta samba setigidzigidzi leti-R7.65 kanye nenkhulungwane yinye nemakhulu lasiphohlongo nemfica (1089) wemiyalelo wekudla imphahla lelinganiselwa kutigidzigidzi leti-R2.86.Inkhohlakalo ilungiswa ngetindlela letehlukene, letifaka ekhatsi: Indlela Lefanele Yekutiphatsa Kwetisebenti Tahulumende; kusungulwa kwetimphiko letikhetsekile tekulwa nenkhohlakalo ngeLuphiko Lolubukene Netinhlangano Tebugebengu Lembutfo Wemaphoyisa aseNingizimu Afrika (i-SAPS),; Lihhovisi Lelibukene Nekuphenya Emacala Lahamba Embili; Luphiko Lolukhetsekile Lelibukene Nemacala Ebugebengu Bekutsengisa Lwemkhandlu Wetebushushisi Wavelonkhe; Luphiko Lwekudliwa Kwemphahla; kanye Nesikhungo Sebunhloli Setimali.Imitamo ifakwa emandla Tinkantolo Temacala Ebugebengu Bekutsengisa Lobukhetsekile kanye nekusungulwa kwetincingo tekulwa nebugebengu tavelonkhe netemikhakha.4.4. Nga-2016 kutawube kugujwa iminyaka lenge-20 yekusayinwa kweMtsetfosisekelo weRiphabhulikhi YaseNingizimu Afrika kutsi ube ngumtsetfo nga-1996 nguMengameli waphambilini Nelson Mandela eSharpeville mhla ti-10 Ingongoni 1996.LoMtsetfosisekelo wakha sisekelo semmango wentsandvo yelinyenti nalovulekile lapho khona hulumende umiselwe entsandvweni yebantfu. Ingumphumela wenchubo lendze yemzabalazo kanye nekubonisana kwemacembu etepolitiki lamanyenti lapho khona bosopolitiki, bameli nebameleli betinhlangano temmango badlala indzima.  Utsatfwa ngekutsi ungulomunye wemitsetfosisekelo lonenchubekelembili lenkhulu naloletsa tingucuko emhlabeni.Kugubha umkhosi we-20 ngaphansi kwengcikitsi  Kugubha umkhosi weminyaka le-20 yeMtsetfosisekelo   kugucula imimango nekuhlanganisa sive , hulumende utawubamba luchungechunge lwetingcoco nemmango netinhlelo tekufundzisa ngeMtsetfosisekelo, umcokwa bawo kanye nemalungelo eluntfu. Lomkhosi wavelonkhe utawube ubanjelwe eNkhundleni yetemidlalo eGeorge Thabe eSharpeville ngeMgcibelo, 10 Ingongoni 2016.4.5. Umkhosi wavelonkhe wekugubha Lilanga Lekucolelana Nekubuyisana ngaLesihlanu, 16 INgongoni 2016 ngaphansi kwengcikitsi  Kuvala Sikhala kute kube neMmango Longabandlululi Ngekwebuve , utawugujelwa eGopane Black Aces Ground, eZeerust eNyakatfo Nshonalanga.4.6. IKhabhinethi ifisela bonkhe bantfu baseNingizimu Afrika lokuhle kuletikhatsi  temaholidi aKhisimusi.  Simema bonkhe bantfu baseNingizimu Afrika kutsi basite bantfu nemindeni emimangweni yabo, ikakhulu bantfwana, bantfu labadzala kanye nebantfu labakhubatekile.4.7. Simemetelo lesentiwe yi-SAPS kutsi tikhungo letititolo tekutsenga (ema-malls) nato titawubekwa embili ngalesikhatsi semaholide aKhisimusi kuchubeka nekucinisekisa kutsi bantfu baseNingizimu Afrika baphephile futsi bativa baphephile. Kuyiswa etikhungweni tetitolo tekutsenga kwemaphoyisa nemaphoyisa lasaceceshwa kulo lonkhe lelive kwenta incenye yendlela yeKubuyela Emasisweni ye-SAPS yekwenta kancono kubonakala, kwenta kancono umsebenti wemaphoyisa nekulwa nebugebengu lobunyenti lobehlukene lobuvamisa kundlondlobala ngemandla ngetikhatsi temigubho nemaholidi.  IKhabhinethi icela bonkhe bantfu baseNingizimu Afrika, ngekuhambisana netibopho letiku-NDP yetfu, kutsi babe yincenye yesisombululo kanye nekucinisekisa kutsi sikhatsi semigubho nemaholidi sawonkhewonkhe lesitfokotelwako nalesiphephile.  Lapho bantfu baseNingizimu Afrika bangenela imigwaco bayovakashela labatsandzekako babo nemindeni, nicelwa kutsi nicaphele futsi nicinisekise kutsi timoto tenu tifanelekile kuba semigwacweni. Kugcina sivinini lesivumelekile, kufaka emabhandi ekuphepha nekungashayeli udzakiwe akukhulunyiswana nekukhulunyiswana ngako ekucinisekiseni kuphepha kwakho nekwalabo labadvute nawe.  Lapho sisatfokotela sikhatsi semaholidi aKhisimusi, siyacelwa kutsi sichubeke nekusebentisa emanti ngekuhlakanipha nangalokwenele ngoba emanti ayachubeka nekuba ngumtfombolusito longasatfolakali kalula.5. Umnyaka lowendlulileKulomnyaka lophelile kube nekukhula kwemitamo yelutjalomali lokumenyetelwe kulelive, lokukhombisa kutsi batjalimali bemave angaphandle bayawutsemba mnotfo waseNingizimu Afrika.Kuphindze futsi kukhombise ngalokuchubekako kutsi live letfu lisendleleni yekwelulama kantsi futsi liyachubeka nekuba yindzawo lekahle yekutjala imali. Kufezekiswa kweLuhlelo Lwemaphuzu Layimfica, i-MTSF netingenelelo letifana ne-Operation Phakisa tisibeke endzaweni lephakeme lengasenta sikhone kuzuza Umbononchanti wanga-2030 we-NDP.Sakhe ematfuba lamasha ekuhwebelana lahlose kuvula timakethe nekujulisa iminotfo ngekubambisana. Loku kwentiwa kumihlangano yemave lamabili lebeyihlose Ematiko aHulumende, imihlangano  nalabo bebakhombisa inshisekelo yekuba batjalimali, kubonisana kanyenti neTinhlangano Temabhizinisi, kanye nekuhlanganyela kumihlangano yavelonkhe nakumikhosi yekukhutsata tekuvakasha.Lemitamo yaba nemiphumela yekukhula kwemikhicito letsengiselwa lamanye emave yentsengo leyengetwe tigidzigidzi leti-R1.2 letenta imali legcogcwe ngemnyaka ibe tigidzigidzi leti-R3.8. Ngetulu kwaloko, Lutjalomali Ngco Lwemave Angaphandle (i-FDI) lolungenisa imali lumelele emandla e-FDI ekungenisa letigidzigidzi le-R13.1 ikakhulu emkhakheni wemandla nemakhemikhali. Loku kwenta samba semandla e-FDI yanga-2016 kube tigidzigidzi letinge-R30.Tekuvakasha temave emhlaba tiyachubeka nekuba yimitamo lebalulekile, lokufaka ligalelo ekwakhiweni kwematfuba emisebenti nekukhula kwemnotfo.  Emanani etivakashi letingenako akhuphuka aba nge-14,8% nga-2016 nakucatsaniswa na-2015. Ngetinyanga tekucala ta-2016 kwatfolakala samba setigidzigidzi letinge-R39.3 temali liyasetjentiswa ngco bantfu bekuchamuka kulamanye emave, lokufaka sandla ekwakheni ematfuba emisebenti futsi kusimamisa umnotfo weve. Lolwatiso lucinisekisa kutsi iNingizimu Afrika iyachubeka nekuba yindzawo levakashelwa tivakashi temave emhlaba.Njengencenye yeLuhlelo Lwavelonkhe Lwesakhiwonchanti, sibone kutjalwa kwemali ekwakhiweni kwetakhiwonchanti tetemfundvo, temphilo, temanti, temandla kanye netitfutsi. Konkhe loku kudale imisebenti kwaphindze futsi kwenta kancono timphilo tebantfu. Kusimama kwesikhungo sagezi savelonkhe sekucinise kwetfulwa kwagezi lokwetsembekako eNingizimu Afrika.Kubonisana nemave emhlaba lokunyenti nge-ajenda kulele ekubeni khona emamemorandamu lamanyenti kanye nekusayinwa kwetivumelwane. Loku kusebenta njengentfo lechuba imitamo yekutfutfukisa umnotfo nekuhlangabetana nemigomo yetfu ye-NDP.Sibe neLukhetfo Lwahulumende Wendzawo lolube yimphumelelo saphindze futsi sangenisa, ngekwemoya weBuntfu, imikhosi lemikhulu leminyenti leyehlukahlukene. Loku kufake ekhatsi: I-AfricaCom; Iforamu Yase-Afrika Yekwengamela I-inthanethi; i-COP17) yeSivumelwano seKuhwebelana Kwemave Emhlaba Ngetilwane Netitjalo Temvelo Letisenkingeni Yekushabalala (i-CITES); Inkhomfa Yemave Emhlaba Yejiyoloji ye-35; Inkhomfa Yemave Emhlaba Yengculazi ye-21 naletinye letinyenti. INingizimu Afrika seyibe yindzawo bantfu labatikhetsela kuyivakashela.IKhabhinethi kuyayitfokotisa kutsi titjudeni letinyenti etikhungweni temfundvo lephakeme kulo lonkhe lelive tivumile kuchubeka  nekufundza nga-2016 futsi incoma tinkhulungwane tebafundzi letibhale luhlolo lwato lwekuphela kwemnyaka.Emacembu etfu avelonkhe etemidlalo kanye nema-athiletiki bawuphakamisele etulu umjeka wetfu ngekudlala kwabo nangemoya wekusebentisana kuma-Olimphikhi wase-Rio nga-2016 kanye naleminye imikhosi yetemidlalo. Bantfu baseNingizimu Afrika basifake inshisekelo ngemakhono nemathalenta abo babuye futsi batfola imiklomelo yavelonkhe neyemave emhlaba. INingizimu isive lesiwinako.6. Imilayeto yendvudvuto neyekuhalaliselaIKhabhinethi ihalalisela:6.1. Icembu iSpringbok Sevens ngekuphakamisela etulu umjeka walelive ngekuwina luchungechunge lwe-HSBC World Rugby Sevens eDubai.6.2. Umceceshi wekugwedla lowatfola imiklomelo lemibili ye-Olimphikhi, Roger Barrow, waseNingizimu Afrika, loklonyeliswe ngekutsi unguMceceshi Wekugwedla Wemnyaka wanga-2016, yiNhlangano Yekugwedla Yemave Emhlaba.6.3. Mengameli losandza kukhetfwa, losengakacali kwenta umsebenti wakhe webungameli Adama Barrow, lokhetfwe njengaMengameli lomusha waseGambia futsi iyatetsemba kutsi tingcongco takusasa titawazuzisa lamave lamabili.Imiyaleto yendvundvuto6.4. IKhabhinethi ijoyina Mengameli Zuma ekudvudvuteni bantfu baseCuba ngekushiywa emhlabeni ngulo bekanguMengameli phambilini futsi alichawe letingucuko El Commandante Jefe Fidel Alejandro Castro Ruz, lowanikela imphilo yakhe enkhululekweni nasekutinikeleni yena ngebuyena. Mengameli Zuma bekasemkhatsini weTinhloko Temibuso naboHulumende labebamenywe kutsi betfule inkhulumo kulomsebenti lokhetsekile lebewubanjelwe eCuba. Castro watsatsa sincumo lesicinile lesingagucuki lesimelene nekuhlala kwebagwamandzi bemave kulelivekati lase-Afrika wabuye futsi wadlala indzima lenemandla kabi ekutfutfukiseni umzabalazo wenkhululeko yaseNingizimu Afrika.6.5. Bonkhe bantfu baseNingizimu Afrika bamenywa kutsi bakhombise kuvelana nebantfu baseCuba ngekutsi basayine tincwadzi tekubadvudvuta letibekwe e-Union Buildings ePitoli, eTuynhuys eKapa nasemahhovisini aboNdvunakhulu kuto tonkhe tifundza.6.6. IKhabhinethi yendlulisele emavi endvudvuto kuhulumende nakubantfu baseFederative Republic of Brazil, ikakhulu imindeni, bangani nalabo bebasebenta nabo bonkhe labo labashone   kundizamshini lephahlateke esigodzini lesinetintsaba saseColombia. IKhabhinethi ifisela labo labasidzile kwelulama lokusheshako.6.7. IKhabhinethi ivakalisa emavi ayo endvudvuto ngekuhamba emhlabeni kwesigayigayi semzabalazo lesidvumile Riot Makhomanisi Mkhwanazi, lowaklonyeliswa umklomelo wekuhlonishelwa kuba nesibindzi lobitwa ngekutsi pheceleti Order of Mendi for Bravery ngekufaka ligalelo emzabalazweni walelive.6.8. IKhabhinethi itfumela emavi endvudvuto emndenini nakubangani bemhlabeleli wetingoma teteNkholo Sfiso Ncwane lotfole imiklomelo leminyenti, lobekangulomunye webahlabeleli bemculo wetenkholo iNingizimu Afrika lebakhicitile.IKhabhinethi ibonga:6.9. emalunga ebetindzaba ngeligalelo labo lekwenta siciniseko sekutsi bantfu baseNingizimu Afrika bayatiswa ngetincumo teKhabhinethi kute kutsi bakwati kuhlanganyela ngalokubhadlile etingcocweni temmango.6.10. emavolontiya netinhlangano letingekho ngaphasi kwahulumende ngekupha ngekungagodli lutfo kute tisite labanye kuyo yonkhe imikhakha yemphilo, ngekwemoya weBuntfu mbamba.6.11. lababambisene kutebhizinisi netinhlangano tetisebenti ngencenye yendzima labachubeka njalo nekuyidlala kucinisekisa kutsi iNingizimu Afrika iyaciniseka ngekukhula kwemnotfo ngalokulingene.6.12. bonkhe bantfu baseNingizimu Afrika etimphilweni tabo temalanga onkhe badlala indzima ekwakheni iNingizimu Afrika lengeyawonkhewonkhe.7. Kubekwa etikhundleni:Kutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.7.1. Mnu. Alvin P Rapea nguMabalane weMaphoyisa.7.2. Mk. MS Bronkhorst Umphatsi Lomkhulu Wekusebenta kuLitiko Letetisebenti.7.3. Mnu. D Mashitisho nguMcondzisi Jikelele (i-DG) yeLitiko Letemanti Nekutfutfwa Kwendle.7.4. Mk. L Shange Lisekela le-DG: kuTekulawula e-DPSA.7.5. Mk TA Fosi nguMphatsi Jikelele: Tekuphatsa Ngekwendlelalisu Ku-Government Printing Works.7.6. Dkt. Valanthan Munsami Umphatsi Lomkhulu (yi-CEO) we-Ejensi Yetasemkhatsini Yavelonkhe YaseNingizimu Afrika.7.7. Bacondzisi labangekho kusigungu lesiphetse eBhodi yaseSENTECH:a) Mk. Ntombizodwa Petunia Mbele (uyaphindvwa kubekwa esikhundleni);b) Mk. Reitumetse Jacqueline Huntley (uyaphindvwa kubekwa esikhundleni); nac) Mk. Lungile Myrtle Ndlovu.7.8. Mk. NJ Dewar Umphatsi Lomkhulu Wetetimali seTeliposi LaseNingizimu Afrika.7.9. Emalunga langekho kusigungu lesiphetse eBhodi ye-Ejensi Yethekhinoloji Yelwatiso Yembuso:a) Mnu. Zukile Nomvete (uyaphindvwa kubekwa esikhundleni futsi unguSihlalo);b) Mk. Seadimo Hessie Chaba (uyaphindvwa kubekwa esikhundleni);c) Mnu. Graeme Alvan Victor (uyaphindvwa kubekwa esikhundleni);d) Mk. Nokuzola Nelly Ehrens;e) Mnu. Mahomed Talib Sadik;f) Mk. Phuti Matlala;g) Mk. Nelisiwe Magubane;h) Adv Ndumiso Mahlangu;i) Dkt. Vuyokazi Felicity Mahlati;j) Mnu. Nkhangweleni Walter Mudau (lomelele i-DPSA); nak) Mnu. Job Stadi Mngomezulu (lomelele Temafa Wavelonkhe).7.10. Emalunga langekho kusigungu lesiphetse eBhodi ye-Universal Service and Access Agency of South Africa:a) Mk. Mawethu Cawe (Sihlalo);b) Mnu. Xola Gladman Stock;c) Mk. Jabulile Nkosi; nad) Mmu. Linda Cecil Nene.7.11. Sikhwama Semandla Lesiyinkhaba (i-SOC) LTD:a) Mnu. Luvo Lincoln Makasi (Sihlalo);b) Mnu. Mosimaneotsile Jim Besnaar; nac) Mnu. Neville Israel Mompati.7.12. Silawuli Semandla Savelonkhe SaseNingizimu Afrika:a) Mnu. Christopher Forlee (ngu-CEO futsi ulilunga leliphelele lelingumlawuli).7.13. Inhlangano YaseNingizimu Afrika Yemandla Enozi:a) Mnu. Phumzile Tshelane (uyaphindvwa kubekwa esikhundleni abe yi-CEO);b) Dkt. Gregory Jerome Davids; nac) Mnu. Samuel Matlobela Sekgota.7.14. Emalunga eBhodi yeSikhungo Savelonkhe Sekulahlwa Kwenkhukhuma le-Radioactive:a) Mnu. Tshepo Mofokeng (Sihlalo);b) Mnu. Luvuyo Mkontwana (Lisekela Lasihlalo);c) Mnu. Trevor Mark Gordan;d) Dkt. Barry Kistnasamy;e) Mk. Mbali Ndlovu;f) Mnu. Lebohang Sam Moleko;g) Mk Lerato Makgae; nah) Adv Mothusi Lucas Tsineng.7.15. Emalunga eBhodi Yavelonkhe Yesilawuli Senozi:a) Dkt. Thapelo Motshudi (Sihlalo uyaphindvwa kubekwa esikhundleni);b) Dkt. Pamela Zibuyile Dube (Lisekela Lasihlalo);c) Lincusa Mochubeloa Jacob Seekoe;d) Mnu. Abraham Pieter Le Roux;e) Mk. Phoibe Elsie Monale;f) Mnu. Protas Thamsanqa Phili;g) Mk. Bridgette Motshidisi Mokoetle;h) Mnu.Jeffrey Leaver (uyaphindvwa kubekwa esikhundleni);i) Dkt. Bethuel Sehlapelo (uyaphindvwa kubekwa esikhundleni);j) Mnu. Kabelo Samuel Kakoma (uyaphindvwa kubekwa esikhundleni); nak) Mk. D Bendeman (lomelele Litiko Letemvelo).7.16. Mnu. Siyabulela Tsengiwe nguKhomishina Lomkhulu weKhomishini Yekulawula Kuhwebelana Kwemave Emhlaba.7.17. Emalunga langekho kusigungu lesiphetse eBhodi Yenhlangano Yekulawula Ithrafikhi Yemgwaco:a) Mnu. Zola Malvern Percival Majavu (uyaphindvwa kubekwa esikhundleni futsi unguSihlalo);b) Mk. Thembeka Mdlulwa (uyaphindvwa kubekwa esikhundleni);c) Mk. Pinkie Mathabathe (uyaphindvwa kubekwa esikhundleni);d) Mk. Daphline Harridene Charlotte-Ann Ewertse (uyaphindvwa kubekwa esikhundleni;e) Mnu. Thulani Matiki Norman Kgomo (uyaphindvwa kubekwa esikhundleni);f) Solwati Maredi Ivan Mphahlele;g) Mk. Thandi Clarah Thankge; nah) Dkt. Eddie Mogalefi Thebe.7.18. Ibhodi Yemkhandlu Wekwendlulisela Tikhalo Wetemafilimu Nekushicilelwa:a) Mk. Nonkoliso Isabela Sigcau;b) Mk. Nonduduzo Samukelisiwe Kheswa;c) Adv Thembelihle Pretty Mapipa-Ndlovu;d) Mk. Manko Talitha Tsoehlisi;e) Mnu. Sizwe Lindelo Snail;f) Mnu. Lutendo Joy Malada;g) Solwati Adelaide Simangele Verah Magwaza;h) Mnu. Christopher Mamathuntsha; nai) Dkt. Mbulaheni Mulaudzi.7.19. Mnu. PK Legodi ngu-CEO WeLepelle Northern Water.7.20. Emalunga Emkhandlu weMtimba Lolawulako Wemboni Yetekuvikela Yangasese:a) Mnu. Humphrey Nhlanhla Ngubane;b) Mnu. Zwile Zulu;c) Mnu. Methews Thembinkosi Oliphant; nad) Maj Gen Cynthia Lindiwe Pilison.Imibuto ingacondziswa ku:Mnu. Donald LiphokoTinombolo tamakhalekhikhini: 082 901 0766 "
Sitatimende semhlangano weKhabhinethi mhla ti-15 Indlovulencane 2017,16 Feb 2017,https://www.gov.za/speeches/statement-cabinet-meeting-15-february-2017-16-feb-2017-0000,https://www.gov.za/ss/speeches/statement-cabinet-meeting-15-february-2017-16-feb-2017-0000,"1. Kucala Kwekusebenta Kwetinhlelo Tahulumende1.1. IKhabhinethi iyayemukela Inkhulumo Yebunjalo Belive (i-SoNA) ya-2017 yaMengameli Jacob Zuma ngaphasi kwengcikitsi letsi  Kuguculwa kwemnotfo ngemfutfo nangekusheshisa.  Loku kwenteke emkhatsini wethemu yalohulumeni lowatsatsa lulawulo nga-2014 lapho umnyaka wa-2017 umenyetelwe njengemnyaka wa-Oliver Reginald Tambo kanye newekujulisa bunye.Mengameli Jacob Zuma uchaze inchubekelembili lesesiyentile ekufezekiseni umbononchanti wetfu Weve Lelibuswa Ngentsandvo Yelinyenti kanye netento letimcoka letidzingekile tekusisondzeta ngekushesha ekutseni sibe sive lesibuswa ngentsandvo yelinyenti, lesiphumelelako, lesibumbene, lesingabandlululi ngebuhlanga nangebulili.Mengameli ukhulume ngekucala kusebenta kweluhlelo lwaHulumende lwekusebenta waphindze futsi wamemetela nemasu laphatsekako langentiwa kute kucale kusebenta ngemphumelelo Luhlelo Lwekutfutfukisa Lwavelonkhe (i-NDP), lelisekela Luhlaka Lwendlelalisu Lwethemu Lesemkhatsini (i-MTSF) lwanga-2014-2019. I-SoNA yanga-2017 ikhombise ngalokusabaleni kutsi imetamo lebumbene yahulumende, yetemabhizinisi kanye netemisebenti ekufezekiseni kucala kusebenta kweLisu Lemaphuzu Layimfica seyicala kuvakalele lifutse layo. IKhabhinethi iphindza simemetelo saMengameli sekutsi akuciniswe imetamo lokuhloswe ngayo kuguculwa kwemnotfo ngemfutfo nangekusheshisa kanye nemitamo yekucala kusebenta ngekushesha.Licembu Letindvuna lisalungiselela kubamba imihlangano nebetindzaba emva kwe-SoNA kuchaca kabanti mayelana neLuhlelo Lwekusebenta Lwahulumende Lwa-2017/18. Inkhulumo Yomcombelelo wa-2017/18 itawuchubeka ivete kutsi kwabiwa kwemitfombolusito yabelwa tinhlelo letahlukahlukene tahulumende njengakusho kwaMengameli.1.2. Imiphumela yeNgcungcutsela Yekutjalatimali eTimayini tase-Afrika lebeyibanjelwe eKapa ikhombisa ukuhamba embili kwalelive kutetimayini kanye nakuleminye imikhakha ehambelana netetimayini.Umkhakha wetetimayini solo usaseyinsika yemnotfo waseNingizimu Afrika lofaka i-8% Kusamba Semkhicito welive (i-GDP) kulelive, ucasha bantfu labalinganiselwa kulabange-460 000 futsi uhola timali takulamanye emave. Live laseNingizimu Afrika liyachubeka nekuba live lelikhicitako nalelinenzuzo kubatjalitimali etimayini ngesamba lesingalinganiselwa kumathriliyoni la-$2.5 kuya kumathriliyoni la-$3 kutimbiwa letingasito temandla letisagodliwe. Tichibiyelo teMtsetfo Wentfutfuko Yetimbiwa Nephethroliyamu letitakwentiwa ngeNhlaba 2017 kanye nekufakwa kugazethi kweMculu Wetimayini lobuyeketiwe lokutakwentiwa ngeNdlovulenkhulu 2017 kutawufaka ligalelo ekudaleni mitsetfo lefanele lekhutsata lutjalotimali, kuhweba kanye nentfutfuko kutemabhizinisi ngendlela lelingene nalesizako ngekwenhlalo.1.3.  Lengcugcutsela yale-Indaba iciniswe yi-Invest Africa lokuyinkhundla yebaholi bemabhizinisi, batjalitimali kanye nabosomabhizinisi kube bazuze lwatinzulu kanye nekutfola lwatiso nematfuba lakhona e-Afrika.1.4. IKhabhinethi iyasemukela Sivumelwane Sekucedzelela Kukhokha lokufinyelelwe kuso emkhatsini wemboni yetekwakha naHulumende, lesiphindze futsi satiwe ngekutsi Luhlelo Lwekuvolontiya Kwakha Futsi (i-VRP).Lesivumelwane sibeka tinjongo letisezingeni lenkampani tekuntjintja, mhlawumbe ngekutsengisa emashezi lamancane lange-40% kubantfu labamnyama baseNingizimu Afrika nome ngekuhlakanyela netinkampani tekwakha letincane letiphetfwe ngulabamnyama, kutisita ngekwenyusa inzuzo nge-25% yenzuzo yenkampani lebhalisiwe kuhlu lwetinkampani letihweba kulitiko elihweba ngemasheya elifana naleliseJozi (i-JSE), sikhatsi lesingetulu kweminyaka lesikhombisa.Lesisivumelwane lesinemtselela wesikhatsi lesidze lesimayelana neluntjintjo lokufinyelelwe kuso nahulumende kuze kube ngulamuhla kantsi loko kungasita ekuphumeleliseni umbononchanti waHulumende wekugucula umnotfo ngemfutfo nangekusheshisa. Yindlela futsi le lengasetjentiswa ekuguculeni leminye imikhakha. IKhabhinethi ihalalisela labo labasayine lesivumelwane iphindze futsi igcugcutele letinye tinkampani tekwakha letingasiyo incenye yalesivumelwane kwanyalo kodvwa letikulomkhakha, kutsi tilandzele nato tingene kulobudlelwane lobakhiwako, ngekutsi tente tibopho tekutinikela letifana naloku lokwentiwe kute kuchubekisele embili ingucuko kulomkhakha.1.5. IKhabhinethi ibashayela lihlombe bonkhe balingani betenhlalo labayincenye yoMkhandlu Wavelonkhe Wekutfutfukisa Umnotfo Netemisebenti (i-Nedlac) mayelana nalesivumelwane lesiyinchophamlandvo sekwetfulwa kweMholo Wavelonkhe Lolizingancane we-R20 ngeli-awa lotawucala kusebenta kungakandluli inyanga yeNkhwekhweti 2018.Lesivumelwane seMholo Wavelonkhe Lolizingancane kanye naletinye tinyatselo tekucinisa kusimama kwetemisebenti kanye nekucocisana mayelana nemiholo kanye nangetimo tekusebenta emkhatsini wemcashi nenyonyana yebasebenti kusinyatselo lesimcoka sekudala kulingana, ummango lonebulungiswa nenchubekelembili njengaloku kusembonweninchanti we-NDP.LoMholo Wavelonkhe Lolizingancane, ungulophasi lokufanele kutsi kubete sisebenti lesitawuholelwa ngephasi kwawo, utawutfutfukisa kakhulu timphilo tetigidzi tetisebenti letiholelwa umholo lophasi futsi utawulungisa insayeya yekungalingani kwemiholo.Lomholo ubekwe ezingeni lekucala lotawuletsa umehluko sibili etimphilweni tebantfu baseNingizimu Afrika kodvwa kube futsi kuyindlela yekunciphisa umtselela lomubi ekucashweni. Emabhizinisi langakhoni kukhokhela tisebenti tawo lomholo wavelonkhe lolizingancane angafaka ticelo tekutsi atfole lizemthithi lesikhashana, kodvwa kube kusabukwa taba tekusita imikhakha yetemnotfo lentekenteke.1.6. Kuswelakala kwemsebenti yinsayeya yahulumende lokuyintfo lesembili lekumele acale ngako kantsi tonkhe tinhlelo nemitamo leyentiwako kuhloswe ngayo kuntjintja lesimo, ikakhulu kulesimo setemnotfo lesimatima. IKhabhinethi iyakwemukela kwenyuka kwelinani lemisebenti kulekota yesine leyengcile ya-2016 ngesikhatsi kudaleka imisebenti lenge-235 000, ngekusho kwemiphumela yeLucwaningo Lwetemisebenti Lwekota. Lemisebenti ivele emkhakheni wetetinsita, kwalandzelwa ngewetekutfutsa newetekukhicita.Lokukhula kwelinani lemisebenti kulekota kwaholela ekutseni kube nekwehla lokuncane kwekuswelakala kwemisebenti ngelizinga lelinge-26.5%.1.7. IKhabhinethi ibonga bonkhe batali, bothishela, bufundzisi basemanyuvesi nasemakolishi kanye nalabaphetse ngekucala ngemphumelelo kwemnyaka wekufundza wa-2017. Imfundvo inguletinye tetintfo letimcoka etintfweni letibekwe embili kutsi sicale ngato kutenta futsi ingumgogodla ekufezekiseni Umbononchanti wa-2030 we-NDP.1.8. IKhabhinethi iyabadvumisa Bafundzi baMatekuletjeni Bemnyaka wa-2016 njengaloku sigubha lizinga lekwenyuka lekuphasa kusuka ku-70.7% kuya ku-72.5% nga-2016. IKhabhinethi ifisela bonkhe bafundzi lokuhle futsi sibuke kutsi Bafundzi baMatekuletjeni Bemnyaka wa-2017 batalitfutfukisa lelizinga lekuphasa balente libe ncono kunalelomnyaka lophelile.IKhabhinethi futsi idvumisa labo bafundzi labatawubhala kuhlolwa kwabo kwekuchibiyela kusukela emkhatsini wamhla ti-11 Indlovana 2017 namhla ti-18 Indlovulenkhulu 2017 ngekubeketela kwabo.1.9. Njengencenye yemitamo yahulumende yekucinisa ummango kutsi uvikele lilungelo lekufundza, Litiko Letekuhlela, Kucaphela kanye Nekulinganisa litawubita Imbizo Yekubuyela Esikolweni Yeluhlelo Lwekutfutfukisa Lavelonkhe mhla tinge-25 Indlovana 2017 kuto tonkhe tifundza. Imfundvo isisekelo sato tonkhe tinhlelo tahulumende nekutsi onkhe eMalunga eKhabhinethi atawube atimbandzakanya kuloko. Emalunga emmango ayamenywa kutsi ahlanganyele nemalunga eKhabhinethi, eMalunga ePhalamende, boNdvunankhulu betifundza nebaholi babohulumende basemakhaya njengaloku batawube bavakashela tikolo, tikhungo temfundvo lephakeme kanye naletinye tikhungo tetemfundvo.1.10. Ngekulandzela imitsetfosimiso yeMculu Wenkhululeko letsi  imfundvo lephakeme kanye nekuceceshelwa lwati tsite kutawuvulekela bonkhe bantfu ngekutsi umbuso ubanike lusitomali nemifundzate ngekubuka kusebenta kwabo ngekushiyana.  Hulumende usebentisa Sikimu Savelonkhe Sekusita Bafundzi Ngekwetimali (i-NSFAS) ekusiteni ngetimali bafundzi labasha labangetulu kwebafundzi labange-20 000 labasemanyuvesi lange-23. Loku kungeta kubafundzi labange-107 000 lababuya emanyuvesi lange-25 kanye nebafundzi labange-737 747 lababuya emakolishi lange-35 Etifundzo Tebuciko Bemisebenti Yetandla kanye Nekuceceshwa (ema-TVET).1.11. Hulumende wetfu uyachubeka ngekuhlwaya tindlela letahlukahlukene tekutfola tisombululo letisimeme telusito ngetimali kanye nekuvulela ematfuba labo labaphuyile nalabasemkhatsini ngelizinga lekuphila kutsi bachubekele embili ngekufundza nekuceceshwa emva kwamatekuletjeni.  Ikusasa Student Financial Aid Programme (i-ISFAP) sivumelwano sebudlelwane ngekhatsi kwahulumende netinkampani letitimele lesiholwa Litiko Letemfundvo Lephakeme Nekucecesha (i-DHET) kusita bafundzi labo imindeni yabo lenemali lengenako lengetulu kwelizinga lelibekiwe le-NSFAS, kepha labasolo bangakhoni kukhokhela tindleko tasenyuvesi. Lomklamo ulingwa kusebenta kwawo emanyuvesi lasitfupha kanye nakulinye likolishi lete-TVET futsi utawusita ngetimali bafundzi labalinganiselwa kulaba-1 5000 labafundzela ticu letitayelekile, kanye neticu tebungcweti letisikhombisa kanye namunye lofundzela buciko bemsebenti wetandla sikhatsi lesilingana leminyaka yabo yekufundza. Batawutfola futsi nekusekelwa ngekwetemfundvo, ngekwenhlalo, kuceceshwa mayelana nemakhono ekuphila, kubeluleka kanye nekusekelwa ngekwetemphilo lapho kudzingeke khona.Kutawudzingeka imali lengetulu kwetigidzi letinge-R200 kute lomklamo uphumelele futsi lusito lutawutfolakala kumkhakha lotimele.1.12. Umchudzelwano wesibili WaseNingizinu Afrika Wemakhono Emave Ngemave lobanjelwe lapha e-Inkosi Albert Luthuli International Convention Centre eDurban lowentiwe Litiko Lemfundvo Lephakeme Nekucecesha kusukela mhla ti-13 kuya mhla ti-17 Indlovulencane 2017, ugubha tiphiwo tebantfu labasha labaceceshelwe buciko bemsebenti wetandla kanye nalabanemakhono elwati tsite kulelive. Uphindze futsi utsatseke njengeluhlelo lwekukhutsata nekugcamisa kubaluleka kwemkhakha wetebuciko betandla emnotfweni walelive. Labaphumelele batawuhamba bayewumela laseNingizimu Afrika eMcudzelwaneni Wemave Ngemave Wemakhono e-Abu Dhabi e-United State Emirates ngeMphala 2017.1.13. Kuvakashela kwaMengameli Jacob Zuma eSiteshini Semaphoyisa eNyanga eKapa angakasho kutsi uyeta kucondzene nekukhishwa kweLuklayo Lwalabo Bugebengu Lobenteke Kubo lwa-205/16 lolwentiwe beLihhovisi Lelubalobalo laseNingizimu Afrika (i-Stats SA). Lokuvakashela ngemphumelelo, njengencenye yeluhlelo lwaMengameli i-Siyahlola Monitoring, utitfolele yena ngekwakhe inchazelo yemsebenti labawentako kulwa nebugebengu kulendzawo. Ematiko eTebulungiswa, Kuvikelwa Kwebugebengu Nelicembu Lekuphepha bamatasatasa ngenchubo yekusombulula tinsayeya leSiteshi semaphoyisa lesibukene nato.1.14. Luklayo Lwalabo Bugebengu Lobenteke Kubo lubalulekile ngobe luyinkhombandlela kuhulumende ekusunguleni tinchubomgomo takhe tekulwa nebugebengu. Loku kuhambisana naloko hulumende lakubeke embili kutsi utawucala ngako lokutsi Bonkhe Bantfu lapha eNingizimu Afrika Baphephile Futsi Bativele Baphephile. Lemiphumela yaloluklayo isita futsi ekukhombeni umsebenti lokudzingeka kutsi wentiwe, kute kufanelane naletindzaba letimnandzi talosekufeziwe kuleminyaka lesihlanu leyengcile, nemicondvo takhamuti letinawo kanye naloko letibe nesipiliyoni nako ngekwabo.2. Tincumo teKhabhinethi2.1. Kucala kwekusebenta Kwekuhlola Imphumelelo Yekuvikela Imvelo eMkhakheni Wetimayini, kufake ekhatsi imphendvulo yebaphatsi kanye nelisu lentfutfuko lelentiwa Litiko Letemvelo.Umtsetfo Wavelonkhe Wekuvikela Imvelo, wa-1998 uchaza indlela yekuvikela imvelo lekumele kutsi isetjentiswe kuyo yonkhe imikhakha, lokufaka ekhatsi umkhakha wetimayini. Inhloso yaloko kucinisekisa kutsi lifutse laloko lokwentiwa tetimayini kwimvelo kulawulwa ngemphumelelo. Lokuhlola kuhlole kufaneleka kanye nekuphumelela kwemtsetfo kanye nekucala kusebenta kwawo ekufezekiseni lenhloso.IKhabhinethi iyalwesekela  Loluhlelo Lwemvelo Yinye  njengaloku luphakanyisiwe eLiswini Lentfutfuko ngekulandzela ligunyakwenta lekubuka letinye tinyatselo tekuhlela kabusha letingetiwe njengekuhambisana neMitsetfo Letsite Yekuvikela Imvelo. IKhabhinethi iphindze futsi ikusekele kucocisana mayelana nekuvalwa kwetimayini letitsite kucinisekisa kutsi imvelo iyavikeleka kanye nekunciphisa bungoti betenhlalo nomnotfo kuleyo mimango leyakhele leyo ndzawo.2.2. Umbiko Wemnyaka Wesibonelo Semtselo Welucwaningo Nentfutfuko (i-R&D) wa-2015/16 lowetfulwa ePhalamende, ukhombisa kutsi luhlelo lwesibonelelo Semtselo Welucwaningo Nentfutfuko lulugcugcutela njani lutjalotimali lwe-R&D emkhakheni letimele. Loku kuyadzingeka kute kute kwandzise emandla emnotfo kute kugcugcuteleke kudaleka kwematfuba emisebenti, kanye nekwandza kwalokutawuzuzwa ngekundluliswa kwelwati nentfutfuko yemakhono.Kusukela ngeNdlovulenkhulu 2015 kuya kuNdlovulencane 2016, Litiko Letesayensi Netheknoloji litfole ticelo tesibonelelo semtselo we-R&D leti-189 letivela etinkampanini leti-147. Tinkampani letitimbandzakanya kuloluhlelo lwesibonelelo kusukela lwasungulwa ngeLweti 2006, tinyuke tafinyelela kuletinge-962. Ngalesikhatsi Temafa Tavelonkhe tilinganisa kutsi kube netigidzigidzi letingetulu kwaletinge-R6 temalingena yemtselo lokube ngenca yetephulelo temtselo ne-R&D. Ngaso sona leso sikhatsi lesibonelelo sisekele ngetigidzigidzi letinge-36.1 tetindleko te-R&D.Kuletinkampani letinge-962, letinge-47% tato ngeMabhizinisi Lamancane nalaseMkhatsini, bese kutsi le-12% tato ngemabhizinisi lamakhulu (lanemanlingena letigidzi letinge-R41 kuya etigidzini leti-R100); letinge-32% tinkampani letinkhulu kakhulu (R100 yetigidzi kuya etulu); kantsi 8% atizange tiveta kutsi ingakanani imalingena yato.                                                                                                 2.3. IKhabhinethi ikuvumile kwetfulwa kwenchubo yekuhlanganiswa kwesabelotimali sahulumende semisesebenti Yelucwaningo Nentfutfuko (i-R&D).I-NDP iyabona kutsi i-R&D kanye nekucamba tintfo letisha kunendzima lemcoka lekumele iyidlale ekutfutfukiseni umnotfo waseNingizimu Afrika kanye nekusekela intfutfuko yetenhlalo netemnotfo kanye nekucashwa.Sakhiwonchanti lesimcoka savelonkhe setesayensi saseNingizimu Afrika sesidzala futsi sesidzinga kwentiwa ncono ngekwetheknoloji ngekushesha siphindze futsi sentiwe sibe sesimanjemanje kute sikhone kuletsa tinsita ngemphumelelo. Lesakhiwonchanti sikhulu sibili futsi siyabita, sitawudzinga lutjalotimali loluhlanganisiwe kuwo onkhe ematiko.Lesabelotimali lesiphakanyisiwe lesihlanganisiwe sitawucala ngethemu lendze ya-2016/17 kanye na-2019/20.2.4. IKhabhinethi itjelwe ngalamafishane mayelana nenchubekelembili lekhona emiklameni ye-Square Kilometre Array (i-SKA) ne-MeerKAT, kusungulwa kwe-South African Radio Astronomy Observatory lehlanganisiwe losekuhleliwe, nekwemukela sipopolo lesingumabonakudze se-Hydrogen Epoch of Re-ionisation Array (i-HERA)  lapha endzaweni ye-SKA.I-SKA ne-MeerKAT kwakha kunye kwaleli-18 yeMiklamo Yesakhiwonchanti Lebalulekile Yekhomishini Yamengameli Yekuhlanganisa Takhiwonchanti. Lemiklamo yesakhiwonchanti lesikhulukati ineligalelo ku-NDP ngenguba nemandla ekutfutfukisa intfutfuko yetemnotfo, ivule ematfuba etemnotfo kanye nekugcugcutela kudaleka kwemisebenti.Kunenchubekelembili lenhle leyentiwako lemayelana nemalungiselelo e-SKA-1 lapha eNingizimu Afrika lokufaka ekhatsi kutsenga umhlaba kanye nekucocisana ngesivumelwane semave emhlaba kanye nenchubo yekutsenga.Emnyakeni wayo welishumi Luhlelo lwe-SKA SA Lwekutfutfukisa Emakhono Ebantfu lukhiphe imifundzate lengetulu kwe-800, kanye nekusekela tikolo ngalokubanti lapha eCarnarvon.Sitfombe sekucala se-MeerKAT sesibhakabhaka lesitfwetjulwe ngetintsi tekutsebula emagagasi emoya leti-16 kuphela sikhombisa mitsala (ema-galaxy) lehlukene langetulu kwe-13003 le khashane lokukhombisa kona kutsi isipopolo lesingumabonakudze lesisezingeni lapha eNingizimu ye-Afrika futsi sitawuba sipopolo lesingumabonakudze lesisezingeni emhlabeni, nasesiphotfuliwe. Titawufakwa tiphelele letintsi tekutsebula emagagasi letinge-64 bese ticala kusebenta ngeNdlovulenkhulu 2018, kantsi takhiwa ngetintfo tethekhinoloji letinge-75% letikhicitwa kulelive kute kulungiselelwe imboni yendzawo kutsi itimbandzakanye ngalokujulile.I-HERA ngumsebenti wekubonisa wetesayensi lowengetako ekwenteni ncono kuvisisa lwatiso lwekucala nome kutalwa kwemtsala futsi isekelwa ngetimali kakhulu yi-National Science Foundation of the United States sihlanganyele neNyuvesi yaseCambridge.Lesikhungo sinye sekubuka ngemsakato mkhatsi netinkhanyeti, lesitakwatiwa njengeSikhungo saseNingizimu Afrika Sekubuka Mkhatsi Netinkhanyeti, sitawuhlanganisa imiklamo lehlukahlukene kanye naleminye misebenti yemkhakha wekubuka ngemsakato mkhatsi netinkhanyenti weNingizimu Afrika. Kunetinzuzo letitawubakhona ngaleSikhungo Savelonkhe sinye nalesisha ngaphasi kweNhlangano Yavelonkhe Yetelucwaningo (i-NEF).2.5. Umtsetfo Lohlongotwako lomayelana Nenchubomgomo Yavelonkhe Yetekundiza, logcugcutela uphindze futsi ukhutsatse kuphepha kutekundiza, kuvikeleka kanye nekwenta kutsi kuhambisane nemitsetfo yetemvelo wavunywa. Uphindze futsi ugcugcutele inshisekelo yaseNingizimu Afrika kanye nekwenta kutsi kwandze kuhweba netekuvakasha.Uphindze futsi ugcugcutele intfutfuko kanye nemboni yetekundiza lekhicitako nalephumelelako, lekhona kucudzelana khona lapha kulelive kanye nasemaveni emhlaba.2.6. IKhabhinethi iphindze futsi yalivuma Lisu Lavelonkhe Lentfutfuko Yetikhumulo Tetindiza lelacalwa nguMtsetfo Lohlongotwako lomayelana Nenchubomgomo Yavelonkhe Yetekundiza kute kulungiswe emagebe lakhona kutikhumulo tetindiza kanye nesimo sayo lesidzingekako sasesikhatsini lesitako.Litawukhomba indlela liphindze futsi lisekele konkhe kuhlelwa kwetikhumulo tetindiza kanye nekutfutfukiswa kwaleso naleso sikhumulo setindiza ngekwesimo esibanti setekutfutsa, ngekubonisana nalabamcoka labatsintsekako etikhumulweni tetindiza.Tikhumulo tetindiza tibaluleke kakhulu kuluhlelo lwetekutfutsa lwaseNingizimu Afrika futsi sineligalelo entfutfukweni yenhlalo nomnotfo kulelive ngekwenta kutsi kube netekuvakasha netekuhweba tasekhaya kanye netemave emhlaba.2.7. Inchubomgomo yesikhashana Lephelele Yetekutfutsa eLwandle yanga-2016, yavunywa, kute kutsi ummango uphawule ngayo.Loku kwenta kutsi kube neluhlakamsebenti lwavelonkhe lwekukhomba indlela mayelana nekulawula ngokuhlangene, kukhula intfutfuko kanye neluntjintjo kwemkhakha wetaselwandle, ngenhloso yekuvula onkhe emandla lagcinekile elwandle nekukwenta ncono ligalelo lwalo etinjongweni tentfutfuko yetenhlalo nemnotfo yalelive, ngekwenta njalo lube futsi lufaka ligalelo kulihwebo lemave emhlaba.Loku kuhambisana netinjongo Hulumende latawucala ngato letihambisana ne-Operation Phakisa letimayelana nekukhulisa Umnotfo Waselwandle kanye netinjongo letibanti te-NDP Ya-2030 kanye nakuLisu Lavelonkhe Lesakhiwonchanti lekugcugcutela kukhula kwemnotfo nekufukula kudaleka kwemisebenti.3. Imitsetfosivivinyo3.1. Kungeniswa ePhalamende kweMtsetfosivivinyo Wesikhashana Wekuhlela Indzawo eLwandle, wa-2016.  LoMtsetfosivivinyo wenta kutsi kube nemitsetfo kute kwentiwe luhlelo lwekuhlela indzawo yaselwandle lolutawugcugcutela kukhula kutemnotfo, futsi luchutjwa kuhlela ngekuhlangana kuyo yonkhe imikhakha leminengi.Uutawugcugcutela kuphatsa lwandle ngendlela lekahle ngekucinisekisa kutsi yonkhe imikhakha iyatimbandzakanya ekulawuleni ngekuhlanganyela kanye nasekuhleleni lokutakwentiwa elwandle. Utawuphindza futsi usite: ekusombululeni tincabano (emakhatsini walabo labasebentisa lulwandle kanye nemitimba lelawulako); kwentiwa ncono kwelwatiso; lwati nekulawula lwandle lwaseNingizimu Afrika.LoMtsetfosivivinyo utawusita ekuletseni intfutfuko lesimeme, kunekutsi nje kube nekongiwa nome kuvikelwa kwemvelo kuphela, ngenhloso yekufaka ligalelo etinjongweni jikelele tekutfutfukisa tenhlalo netemnotfo. Kuphindze futsi kube ngumetamo lomcoka newekucala we-Operation Phakisa (Umnotfo Waselwandle) kuvula emandla lahleti etemnotfo.3.2. Kungeniswa ePhalamende kweMtsetfosivivinyo Wekuchibiyela Emazinga Emikhicito Lelinywako. LoMtsetfosivivinyo uchibiyela Umtsetfo Wemikhicito Lelinywako, wa-1990 (Umtsetfo Nombolo 119 wa-1990).LoMtsetfosivivinyo uhlose kucinisa imitsetfo yekukhicitwa kwalokulinywako, temphilo kanye nekuvikeleka kwekudla kwemikhicito letsite lelinywako. Imitsetfo lefana nale igcugcutela kuvikeleka kwekudla iphindze yente kutsi simondzawo lesifanele kute senyuse kuchicita kanye nekusimama. Loku kutakwandzisa kuhweba lokufanele kanye nekuvikeleka kwebatsengi.3.3. Kushicilelwa kweMtsetfosivivinyo Wesikhashana Wekubhalisa Ematayitela Ngeluhlelo Lwe-elekthroniki, wanga-2016, kutsi ummango uphawule ngawo.LoMtsetfosivivinyo ukhutsata ukwentiwa, kusungulwe futsi kugcinwa luhlelo lwekubhalisa ematayitela nge-elekthroniki lolutawenta kutsi, emkhatsini walokunye kubhaliswe ngemphumelelo samba lesikhulu sematayitela ngenca yetinysatelo tekubuyiselwa kwemhlaba lokwentiwa nguhulumende, sikhatsi lesitsatfwako sekuwasebenta sibencono sekunika ematayitela labhalisiwe nemadokhumenti batsengi; kwenta kutsi kube nekukhona kufinyelela kutfola tinsita tekubhalisa ematayitela nome kukuphi kulelive; kuhlola lokushaya khona nekubhalisa; kutfolakala kwelwatiso esiveni; timphawu tekuphepha  nalokufaka ekhatsi bumfihlo.Loku futsi kwesekela sicelo se-NDP kutsi kucale kusetjentiswe tinyatselo letilawula ngemphumelelo lwatiso nethekhinoloji kuwo onkhe ematiko ahulumende nemikhakha kute ticinisekise kutsi iNingizimu Afrika ayibalwa njengelive lapho kuneligebe khona emkhatsini walabo labafinyelela kubongcondvomshini naku-inthanethi nalabo labangafinyeleli sanhlobo kuloko.4. Tindzaba letimcoka eveni4.1. IKhabhinethi ihlanganyela naMengameli Jacob Zuma ekuvakaliseni kudzabuka emindenini nakubangani betigulane lebetigula ngengcondvo letendlule emhlabeni esifundzeni saseGauteng. Hulumende, kanye nesive ngalokubanti, sinesibophelelo sekuvikela nekunakekela labo labahlaseleka kalula. IKhabhinethi iyayidvumisa Indvuna Yetemphilo, Dk Aaron Motsoaledi ngekutsi akhetse Umuntfu Loliso Leligadze Temphilo kutsi aphenye komkhe lokungakahambi kahle tikhungo tetemphilo kanye nalabasebenti betemphilo.Kwengeta kuloko, sinyatselo lesitsatfwe ngUndvunankhulu wesifundza saseGauteng, David Makhura, ngekususela embikweni weMuntfu Loliso Leligadze Temphilo, siyamukeleka.IKhabhinethi iyachubeka icela Indvuna yesifundza Makhura kutsi acinisekise kutsi bonkhe labo lokungenteka kutsi abakatiphatsi kahle nome babe nekudzembesela batsatselwe tinyatselo letifanele tekucondziswa kwetigwegwe.4.2. IKhabhinethi ikhatsatekile ngekutiphatsa lokungakamukeleki lokwakhonjiswa nakuvulwa iPhalamende lokuyintfo lengaphuli kuphela emalungelo alabanye ePhalamende, kodvwa nemalungelo abo bonkhe bantfu baseNingizimu Afrika. IPhalamende ingulesinye setikhungo taseNingizimu Afrika lesasungulwa ngentsandvo yelinyenti, lesasungulwa nguMtsetfosisekelo, kutsi sivikele Umculu Wemalungelo kanye nekutilandza kubantfu baseNingizimu Afrika   bonkhe labo basinike emandla kutsi sibaholele emphilweni lencono.Emalunga ePhalamende, njengalabamele bantfu kufanele kutsi babeke embili loko lokufunwa bantfu baseNingizimu Afrika aphindze futsi ayicinisekise kabusha indzima ledlalwa ngulesikhungo lesibalulekile.4.3. IKhabhinethi itjeliwe mayelana nesiShingishane u-Dineo, kutsi iNingizimu Afrika itawuhlangabetana netiphepho letimatima kanye netimvula letinkhulu kusukela lamuhla, ngaLesine, mhla ti-16 Indlovulencane 2017  kute kube Lisontfo mhla ti-19 Indlovulencane 2017. LeSishingishane sitawutsintsa sifundza saseMpumalanga, kanye netindzawo letisenyakatfo neKwaZulu-Natali kanye naseLimpopo. Tindzawo letitawutsintseka kakhulu   iKruger National Park, Enhlanzeni, e-Vhembe, e-Mopani kanye noMasipala Wesigodzi wase-Mopani nowase-Waterberg. Tindzawo letingasemphumalanga ye-Limpopo tingatfola emazinga lasetulu etimvula ngaLesihlanu, letilinganiselwa kumamililitha lange-200 ngesikhatsi sema-awa lange-24.Sikhungo Savelonkhe Sekulawula Tinhlekelele (i-NDMC) kanye neSikhungo Savelonkhe Lesisebenta Ngekuhlanganyela (i-NATJOC) lesakhiwa ngematiko netikhungo tahulumende letahlukahlukene tisihlolile lesimo tase tivusa Tikhungo Tekusebenta Tetifundza Letisebenta Ngekuhlanganyela (i-PROVJOC) letintsatfu eLimpopo, eMpumalanga kanye naKwaZulu-Natali. Lendlela yekuhlanganisa imikhakha leminengi itawusita nangabe kunesidzingo lesivukako kucinisekisa kutsi kutsi imimango iyaphepha kanye nekunciphisa lifutse lalesishingishane.Hulumende ucela yonkhe imimango letsintsekako kutsi icaphele kakhulu ngembikwekutsi kufike lesishingishane lesitako. Imimango iyacelwa kutsi ingayiweli imigwaco, emabhuloho nemifula lenetikhukhula. Sikhutsata batali, banakekeli bebantfwana nalabagadza bantfwana kutsi bacinisekise kuphepha kwebantfwababo ngalesikhatsi setiphepho. Imimango kufanele kutsi isebente ngekuhlanganyela kucinisekisa kuvikeleka kwebantfu. Nicelwa kutsi nilalele tecwayiso nelwatiso lolumayelana neSishingishane u-Dineo letitawusakatwa kuyo yonkhe imisakato yendzawo.  4.4. IKhabhinethi ikwesekela ngalokuphelele kungenelela kanye nemihlangano yekukhulumisana nemmango lokutakwentiwa litsimba lahulumende, leliholwa yiNdvuna Yetasekhaya, Malusi Gigaba, kanye Nomphatsiswatiko (i-MEC) Wetekuphepha Kwemmango eGauteng Sizakele Nkosi-Malobane ngekungenelela etindzabeni letitsintsa ummango kulendzawo, ikakhulu tindzaba letiphatselene nekwenta umsebenti webuphoyisa kanye netento letingekho emtsetfweni lokutsiwa tentiwa bekuhamba.IKhabhinethi iyasekela sicelo lesentiwe yiNdvuna lesitsi  akube nekungenelela kwembuso ngalokuphelele  kuletindzaba letingito ummango lokhala ngato, letitawulungiswa ngekutsi: kusungulwe Umtimba Lolawula Umnyele lotawusita ekulawuleni kancono iminyele yetfu, kuba nemaphepha kwabo bonkhe bantfu labahlala lapha eNingizimu Afrika, kwenta umsebenti webuphoyisa ngemphumelelo, nekucinisekisa kutsi imitsetfo kanye neMtsetfosisekelo waseNingizimu Afrika uyalandzelwa  takhamuti kanye nebantfu bemave emhlaba.IKhabhinethi ilisekela ngalokuphelele licembu lekuphepha, kucinisekisa kutsi letindzaba tisonjululwa ngendlela letakwenetisa bantfu baseNingizimu Afrika. Loku kutawudzunga kutsi kube nekucocisana mayelana nekwenta umsebenti webuphoyisa emkhatsini wemimango kanye netiphatsimandla. IKhabhinethi iphindza futsi iyachubeka ifisa kucela kutsi bonkhe baholi nalabamele ummango baphawule ngendlela lekhombisa kubhadla nabasemmangweni, tindzaba kufanele kutsi tiphatfwe ngendlela lekhombisa kuvutfwa.4.5. Esigamekweni lesiseceleni, Ikhabhinethi iyakuhlaba kuhlaselwa kwebalandzeli, badlali kanye netiphatsimandla emdlalweni we-ABSA Premiership emkhatsini weMamelodi Sundowns ne-Orlando Pirates lebewulapha eLoftus Versfeld lokushiye bantfu laba-13 balimele.Kutiphatsa lokunje kanye netento tebudlova kutsela temdlalo ngelihlazo, kwakha futsi nesitfombe lesibi ngalelive, kudzinga kutsi tiphatsimandla tebhola titsatse tinyatselo letimatima futsi batitsatse ngekushesha kucinisekisa kutsi tento letifute leti atiphindzi futsi tenteke.5. Imilayeto yekuvelana kanye neyekuhalalisela5.1. IKhabhinethi ivakalisa kudzabuka kwayo emndenini, kubangani kanye nakubalandzeli belibhola lembhoco ngekusishiya emhlabeni kwakaputeni weMabhokobhoko waphambilini Joost van der Westhuizen. Mengameli Jacob Zuma uphindze futsi wamemetela kutsi kube neMngcwabo Wesifundza Lokhetsekile kukhumbula lelichawe lelibhola lembhoco laseNingizimu Afrika.5.2. IKhabhinethi iyakwemukela kukhetfwa kweNdvuna Yetangaphandle yaseChad, Moussa Faki Mahamat, njengaSihlalo lomusha weKhomishini Yelubumbano Lwe-Afrika (i-AU), longene esikhundleni saDkt Nkosazana Dlamini-Zuma waseNingizimu Afrika.5.3. IKhabhinethi iyakwemukela kukhetfwa kweNdvuna Jeff Radebe, njengelincusa laseNingizimu Afrika Kutakhamuti Temhlaba Wonkhe, nekutsi loko kutakwakha incenye yenhlangano yetigidzi letisiphohlongo Tetakhamuti Temhlaba Wonkhe emhlabeni wonkhana. Lena yinhlangano yabosaziwako labasetulu, labadvweba tinchubomgomo, baholi bemabhizinisi, tishikashiki kanye nalabatsintsekako labatinikele ekubukaneni netinsayeya letinkhulukati temhlaba kanye nekuphelisa buphuya lobukhulu. Umsebenti wayo uhambisana netinjongo te-NDP tekucedza buphuya nekunciphisa kungalingani, kanye netinzuzo teluhlakamsebenti lwentfutfuko lwalelivekati- i-Agenda 2063.5.4. Indvuna Yetesayensi Netheknoloji, Naledi Pandor, uhlonishwa yiNhlangano yaseMelika Yekwenta Ncono iSayensi ngendzima yakhe yebuncusa kutesayensi eBoston, e-United States, lamuhla.5.5. IKhabhinethi ihalalisela labo labaphumelele kuklonyeliswa ngeMklomelo Webuntu wemnyaka lobewentiwa Litiko Letebudlelwane Nekubambisana Kwemave eMhlaba kuhalalisela takhamuti taseNingizimu Afrika letidlale indzima lebalulekile ekuveteni sitfombe lesihle seNingizimu Afrika emaveni emhlaba. Laba bafaka ekhatsi: Winnie Madikizela-Mandela; Siyabulela Xuza; Pretty Yende; Esther NoStokana Mahlangu; Gertrude Shope; kanye neLincusa laseShayina Tian Xuejun. I-Sasol, Babies Behind Bars kanye neDesmond Tutu HIV Foundation nabo baklonyelisiwe.5.6. IKhabhinethi iphindza futsi ihalalisela licembu i-South African Sevens leliphindze futsi latiwe ngekutsi ngema-Blitzboks ngekutsi liphumelele emcudzelwaneni we-Sydney Rugby Sevens World Series. Loku kuphumelela kwesibili kusukela ekucaleni kwemnyaka ngemuva kwekutsi ema-Blitzboks aphumelele i-HSBC Wellington Sevens ngaBhimbidvwane.6. KucashwaKonkhe kucashwa kuya ngekucinisekiswa kweticu tabo kanye nekuvunyelwa lokufanele.6.1. Make Claire Busetti kuBhodi Yenhlangano Yavelonkhe Yelucwaningo (i-NEF).6.2. Umnu KW Vukela njengeLisekela Lemcondzisi Jikelele: Kuletfwa Kwetinsita eLitikweni Letemisebenti Yahulumende Nekuphatsa.6.3. Make JL Meyer njengeSisebenti Lesikhulu Setetimali e-Government Printing Works.Imibuto icondziswa ku:Donald LiphokoMakhalekhikhini: 082 901 0766 "
Sitatimende semhlangano weKhabhinethi mhla wamhla lu-1 Indlovulenkhulu 2017,2 Mar 2017,https://www.gov.za/speeches/statement-cabinet-meeting-1-march-2017-2-mar-2017-0000,https://www.gov.za/ss/speeches/statement-cabinet-meeting-1-march-2017-2-mar-2017-0000,"1. Kucala kwekusebenta kwetTinhlelo taHulumende1.1. IKhabhinethi iyakwesekela kutinikela lokwentiwe kuSabelotimali Savelonkhe sa-2017 kute kugcugcutelwe kugucula temnotfo ngemfutfo nangekushesha kanye nekungenisa bantfu labanengi baseNingizimu Afrika kutemnotfo ngekusebentisa indlela yekukhula kwemnotfo lokufaka wonkhe wonkhe. Lokukhulu kakhulu kutsi lesabelotimali siyakuvuma kutsi kukhula lokungafaki ekhatsi ingucuko kukhutsata kukhula ngetindlela letingalingani kwasesikhatsini lesengcile.Kusatjalaliswa kabusha lokwesekela temfundvo, tinsita tetemphilo kanye nekusebenta kwabomasipala etindzaweni tasemaphandleni kusaseyintfo lemcoka yetinhlelo tetfu tekusetjentiswa kwemali. Tingucuko etindleleni tekutsenga tiyachubeka ngekwenta ncono kutsenga ngemphumelelo kwemmango kanye nekuvuleka kwematfuba ekuhlanganyela kwemabhizinisi lamancane.Luphakelo lweSabelotimali  lwesekela kukhula kwemnotfo kanye nentfutfuko: Tigidzigidzi le-R3.9  temabhizinisi lamancane, lasemkhatsini nalamancane kakhulu kanye nemakoporasi;  tigidzigidzi le-R4.2 tesakhiwonchanti setetimboni etindzaweni temnotfo letikhetsekile nakumapaki etetimboni;  sigidzigidzi si-R1.9  tekufezekisa teluchumano lolusheshako, tigidzigidzi le-R3.9 teMkhandlu Wetesayensi Nelucwaningo Lwetetimboni,  bese kutsi tigidzi letinge-R494 letengetiwe tekugcugcutela tekuvakasha, kanye netigidzi letinge-R266 letengetiwe tekwesekela umkhakha wetekulima nekufuya tasemantini kanye nekufezekisa tinjongo teMnotfo Waselwandle wePhakisa Operation, nelusebentisomali kutekulima,  kutfutfukiswa kwetindzawo tasemaphandleni kanye nekulungiswa kabusha kwemhlaba lolucishe lufinyelele kusamba setigidzigidzi letinge-R30 nga-2019/20.Lesabelotimali sidlala indzima lemcoka ekuletseni luntjintjo ngekugcugcutela kusatjalaliswa kabusha futsi nekucondzisa imitfombolusito lengatfolakali lula  kulutjalotimali  tisebenti letinemakhono nasemphahleni lephatsekako yekuchuba ibhizinini.1.2.  Mayelana nekuhlangabetana nesidzingo setfu sekutjala timali kulikusasa lwelusha lwetfu, lesabelotimali sicinisekisa kutsi bafundzi labadzinga timali bayakhona kutfola imfundvo lephakeme. Sikimu Savelonkhe Sekusita Bafundzi Ngetimali (i-NSFAS) sisite ngetimali bafundzi labangetulu kwalaba-3000 000 labasha nalabasachubeka kutsi bayofundza emanyuvesi kanye naseMakolishi Etifundvo Tebuciko Betemsebenti Yetandla Nekucecesha (ema-TVET) kulo lonkhe lelive nga-2017. Lesikhwama silindzele kwengeta labanye bafundzi laba-100 000 kulomnyaka. Letigidzigidzi leti-R15 letiphakelwe i-NSFA nguhulumende titawusita ekwehliseni umtfwalo lowetfwele bafundzi labalaswela timali kanye nalabo bafundzi labasemkhatsini walabanjingile nalabaphuyile.1.3. Ngemva kwekwetfulwa ngemphumelelo kwe-Operation Phakisa emikhakheni  yeteMnotfo Waselwandle, Temphilo Nemfundvo Lesisekelo, Mengameli Jacob Zuma wetfule i-Operation Phakisa kuTekulima, Tekulungiswa Kabusha Kwemhlaba Nekutfufufukisa Tindzawo Tasemaphandleni mhla tinge-24 Indlovana 2017. I-Operation Pakisa isuselwa endlelenikwenta yaseMalaysia i-Big Fast Results (Imiphumela Lesheshako futsi Lemikhulu) live laseMalaysia leliyisebentise ngemphumelelo ekufezeni luntjintjo ngekushesha kutemnotfo; futsi njengoba lendlelakwenta yentiwe ngemphumelelo kutsi ihambisane netimo taseNingizimu Afrika, njenganyalo seyiyincenye wemgodla wemathulusi Wekufezekisa Luhlelo Lwemaphuzu Layimfica.I-Operation Phakisa yeTekulima, Kulungisa Kabusha Umhlaba Nekutfutfukiswa Kwetindzawo Tasemaphandleni ihlose kufeza kukhula lokufaka ekhatsi wonkhe wonkhe, njengaloku kusho umbononchanti weLuhlelo Lwavelonkhe Lwekutfutfukisa futsi ihlose kuba neligalelo ekukhutsateni kukhula kutemnotfo, kudaleka kwemisebenti nekugucula indlela yekuhamba kwemikhicito emkhatsini webalimi labancane nebatsengi. Iphindze futsi icinisekise kutfola umhlaba ngekulingana, kuwutfolela kokubili kutfutfuka kutemnotfo netingucuko kutekulima.Loluhlelo lutawubuketa tindlela tekusekela labakhicitako kanye nekusungula tindlela tekusita ngetimali lokuhloswe ngato kulungiswa kabusha kwemhlaba ngekushesha, ngenca yalesidzingo lesiphutfumako sahulumende sekwenta kutsi kube nenchubekelembili ekwenteni kutsi kube nekudla. Ngetulu kwaloko, loluhlelo luhlose kulungisa letihibe letikhona ngekucinisekisa kutsi kutfolwa umhlaba ngalokulinganako, kuko kokubili kutfutfuka kutemnotfo netingucuko kutekulima. Loku kufaka ekhatsi kulungiswa kabusha kwemhlaba,  kutfutfukiswa kwetindzawo tasemaphandleni, temisebenti, ummbila naleminye mikhicito lesanhlavu, imfuyo, kulima titjalo ngekwebuciko lobutsite nesayensi nekusekela bakhiciti.1.4. Nga-2016, kurekhodwe kutsi kufike tivakashi letingetulu kwetigidzi leti-10 lapha eNingizimu Afrika, lokukwenyuka ngemaphesenti la-13 kusukela nga-2015. Imboni yetekuvakasha tetfu letindlondlobala ngemandla tibufakazi bekusebenta ngekubambisana emkhatsini wahulumende, temisebenti letihlelekile netemabhizinisi letiholwa Litiko Letekuvakasha kanye Netekuvakasha taseNingizimu Afrika kute kuvuleke ngalokuphelele tinzuzo temnotfo ngemphahla yetfu yetekuvakasha. Simema bonkhe balingani betfu kulemboni kutsi bachubeke ngekutfutfukisa kanye nekugcugcutela tekuvakasha kute kuzuze imimango yasekhaya ngekudaleka kwemisebenti kanye nekutfutfuka kwesakhiwonchanti.1.5. Njengencenye yaHulumende yekugcila ekundlondlobaliseni emandla ema-SMME kanye nemabhizinisi lasemalokishini, iNingizimu Afrika itawungenisa Ingcungcutsela Yemhlaba Wonkhe Yetemabhizinisi emkhatsini wamhla ti-13 namhla ti-16 Indlovulenkhulu 2017 lapha eJozi. Lengcungcutsela ingumhlangano lohlanganisa tingcweti letinelwati nemakhono lehlukene lasungulako lodvonse titfunywa leti-4 000 letivela emaveni langetulu kwla-150. Baholi labanemibono labahambela bantfu emikhakheni yabo, bosomabhizinisi, batjalitimali, bacwaningi babhali betinchubomgomo lasebayincenye yenhlangano yemhlaba wonkhe labenta labatfutfukisa ebubhizinisi njengendlela yekwakha iminotfo kanye nekutfutfukisa inhlalakahle yebantfu, batawube bangenele lengcungcutsela.Kutawuba kwekucala ngca kutsi lengcungcutsela ibanjelwe lapha e-Afrika kantsi futsi loko kunika lelive laseNingizimu Afrika nalelivekati lonkhana litfuba lekuvusetela umoya walo wetemabhizinisi.1.6. INingizimu Afrika igubhe Inyanga Yemalungelo Eluntfu mhla lu-01 Indlovulenkhulu 2017 ngaphasi kwengcikitsi letsi:  Umnyaka wa-OR Tambo: Kwenta Ngekubumbana Ekuchubeleni Embili Kancono Emalungelo Eluntfu  kucaphelisa nekwatisa kanye nekugcugcutela kuhlonishwa kwemalungelo eluntfu lasisekelo.Inyanga Yemalungelo Eluntfu itawugujwa kulo lonkhe lelive kudzimate kube sikhatsi semigubho yavelonkhe Yelusuku Lwemalungelo Eluntfu mhla tinge-21 Indlovulenkhulu 2017 lolutawubanjelwa lapha eGinsberg, eKing William s Town eMphumalanga Kapa. Ngalolo lusuku Mengameli Jacob Zuma utawunika ngekwemtsetfo umndeni wakaBiko indzawo yesikhumbuto selingcwaba laSteve Bantu Biko. Loku kuyincenye yekugubha nekukhutsata bunye lokuyintfo lehambisana nembononchanti wa-OR Tambo.1.7. IKhabhinethi iphindze futsi nawemukela nemphumela weluphenyo lweKhomishini Yekucudzelana lolwentiwe kulokuhlangana ngebubi kwemave angephandle mayelana nekutsengiselana timali futsi ilindze siphetfo saletinchubo teLibandla Letekucudzelana, lokufaka ekhatsi loko lelikutfolile kanye nesincumo sesigwebo lesifanele.1.8. Njengaloku sigubha Inyanga Yavelonkhe Yemanti ngeNdlovulenkhulu 2017 ngaphasi kwengcikitsi letsi:  Emalungelo Eluntfu Emanti Nekuhanjiswa Kwendle,  bonkhe bantfu baseNingizimu Afrika bayakhunjutwa kutsi bonge emanti kucinisekisa kwekutfolakala kwawo ngalokusimeme esikhatsini lesitako kuyagcinwa.IKhabhinethi yatjelwa ngalamafishane mayelana nesiphakamiso seNhlangano Yamhlabuhlangene Yetemfundvo Yetesayensi Nenhlangano Yetemasiko (i-UNESCO) kutsi ibambele lapha eNingizimu Afrika Lusuku Lwavelonkhe Lwemanti mhla tinge-22 Indlovulenkhulu 2017 ngaphasi kwengcikitsi letsi:  Emanti Lasasetjentisiwe ngumtfombolusito losengatsintfwa. Mengameli Jacob Zuma lolilunga Lephaneli Lephakeme Yamhlabuhlangene Yelisu Lalokungentiwa Mayelana Nemanti nguye lotawuvula lomcimbi, ngekutsi etfule Umbiko Wemhlaba Wekutfutfukiswa Kwemanti lomayelana nemanti lasasebentile nalokuphatselene naloko.1.9. IKhabhinethi iyayemukela inchubekelembili leseyentiwe lemayelana nekusatjalaliswa kwekudla kwetilwane kute kusekelwe balimi etindzaweni letikhahlabetwe somiso. Lomtamo uyincenye yetigidzi letinge-R212 tekusekela, hulumende latibeke eceleni ngemnyaka wa-2016/17 kusita balimi labatsintsekile eveni lonkhe. Tifundza tiphindze futsi tabeka eceleni tigidzi leti-R198 ngekusebentisa timali tekwabelana ngekulingana, kanye netimali letibuya eluhlelweni Lwekuvikela Nekunciphisa Bungoti Benhlekelele letasetjentiswa ekugubheni emanti langephasi kwemhlaba kanye nekwakha tivimbamlilo.1.10. Kute kwelekelelwe mayelana nebumatima bekuswelakala kwemanti eNshonalanga Kapa, kudzingeka kutsi kwentiwe imitamo yekwenta kutsi lesimo sibe ncono kakhulu ngendlela yekutsi kutfolakale letinye tindlela letengetiwe tekuphakela emanti lekufanele tilindze eceleni nangabe akutfolakali emanti lanele kulesikhatsi semnyaka. Kuchubeka nekuvikela kusetjentiswa kwemanti ngalokwecile, Litiko Letemanti Nekuhanjiswa Kwekungcola selatise umkhakha wetekulima ngemikhawulo ye-10% lengetiwe yekuncabela kusebentisa emanti. Lemikhawulo yekuncabela kusetjentiswa kwemanti itawuhlala ikhona emadamu adzimate afinyelele kumtsamo yawo we-85%.1.11. Njengaloku lelive litemukela letimvula letidzingeka kakhulu letitawuba lusito kakhulu ekukhululeni lelive kumitselela lemibi  lebangwe somiso, emadamu nemifula ikhombisa timphawu tekwenyuka kwemitsamo. Kubakhona kwetikhukhula letiyingoti kusalindzelekile kakhulu. Sicela yonkhe imimango kutsi ihlale icaphele tikhukhula letiyingoti letingaholela ekulahlekeni kwetimphilo, kumosheka kwemphahla nesakhiwonchanti. Hulumende kanye nema-ejensi akhe basicaphele ngeliso lelusoti lesimo futsi beme ngemumo nangabe kuvela sidzingo baphalale.1.12. Mengameli Jacob Zuma utakwetfula inkhulumo yakhe yemnyaka eNdlini Yavelonkhe Yebaholi Bendzabuko mhla ti-03 Indlovulenkhulu 2017.Ngekutsatsela kuleyo Nkhulumo, kutawusungulwa Luhlelo Lwekwenta lolutawentiwa luphindze lufezekiswe nguleNdlu Nelitiko Letendzabuko. Kuvulwa ngekwemtsetfo kwaleNdlu kutawuphindza futsi kuhlanganise nemgubho weminyaka lenge-20 kusukela yasungulwa.1.13. Mengameli Jacob Zuma utawuhola litsimba leliya eNgcungcutseleni ye-SADC Lengakavami mhla ti-18 Indlovulenkhlu 2017 letawube ibanjelwe eveni lembuso waseSwatini. I-SADC iyachubeka ngekusebenta njengencola lemcoka yenchubomgomo yemave emhlaba yaseNingizimu Afrika kute kufezeke kutfutfukiswa kwalesifundza kanye nekuhlangana khona lapha ngekhatsi esifundzeni setfu.Kulindzeleke kutsi leNgcungcutsela emkhatsini waletinye tintfo, icocisane, ngesimo sekuthula nekuvikeleka kulesifundza, ngekugcila kakhulu kutentfutfuko eveni lembuso waseLusutfu kanye nase-DRC kanye nekufezekisa Indlelalisukuhlela Leyinkhomba Yalesifundza Lebuyetekile.INingizimu Afrika njengaSihlalo we-SADC lolandzelako kuhleleke kutsi kube ngiyo letawubamba Ingcungcutsela ye-SADC Levamile lelandzelako ngenyanga yeNgci 2017.1.14. Mhla ti-8 Indlovulenkhulu Mengameli Jacob Zuma utawuvakashela ngekwembuso live lase-Indonesia. Omabili lamave iNingizimu Afrika nee-Indonesia angulamanye emave lanemnotfo lomkhulukati etifundzeni tawo, kantsi futsi abusiswe ngomcebo wemvelo kanye newaselwandle.1.15. Loku kutawendvulelwa yiNgcungcutsela Yebaholi Benhlangano ye-RIM Indian Ocean (i-IORA) kusukela mhla ti-6 kuya kumhla ti-7 Indlovulenkhulu 2017, letawube futsi igubha iminyaka lenge-20 ye-IORA. Kuleyo Ngcungcutsela, Mengameli Widodo utawube andlulisela eveni laseNingizimu Afrika sikhundla sekuba ngusihlalo we-IOR.Lamave omabili iNingizimu Afrika kanye ne-Indonesia angemalunga lasungula i-IOR, leyakhiwa imibuso lenge-21 lengaseLwandle lwaseNdiya. INingizimu Afrika beyibambe sikhundla sekuba Lisekelasihlalo kusukela ngemnyaka wa-2015 kwadzimate kwaba sekucaleni kwa-2017 futsi seyitawuba nguSihlalo kusukela nga-2017 kute kube ngu-2019.2. Tincumo teKhabhinethi2.1. IKhabhinethi ikuvumile kufakwa kugazethi kweLuhlaka Lwenchubomgomo Yekulawula Emanti aseTimayini kutsi ummango uphawule ngalo. Kulawulwa Kwemanti aseTimayini kufaka ekhatsi Kumunywa Kwe-esidi yaseTimayini, kusaseyinsayeya yetemvelo lemcoka.LeNchubomgomo yenta kutsi emacembu atfweswe licala ngemitselela lemibi kanye nemonakalo lobangwa kungcola lokuphatselene nekuMunywa Kwe-esidi yaseTimayini kanye/nome ngabe nguliphi lifutse lelibi lelingaphatselana naloko. LeNchubomgomo iphindze futsi ihlose kuphakamisa tindlela timayini letingatihlwaya tekulawula emanti ato kancono.2.2. IKhabhinethi itjelwe ngalamafishane mayelana nembiko wenchubekelembili weLikomiti Lelihlanganisa Tindvuna lomayelana Nekwenta Kancono Imimango yaseTimayini Lekhahlabetekile ngekutsi kucale kusetjentiswe imiphumela yaloko lokwatfolwa Lucwaningo Lwase-Australia Lwekubeka Ezingeni Lelifanele Imboni Yetimbiwa ngesikhatsi bavakashele kuleli mhla tinge-24 kuya kumhla tinge-28 Ingci 2015.Lokuvakasha kwekufundza bekususelwe emcondvweni lomayelana neKuhlolwa Ngekushesha kweNchubomgomo Netinhlelo Tekwengamela Umkhakha Wetetimayini lecatsanise inchubomgomo netinhlakamsebenti temtsetfo letengamele umkhakha wetimayini kanye netindlela tekusebenta tetimayini tase-Australia, eChile, eNingizimu Afrika naseZambiya.Tintfo letigcamile tenchubekelembili tifaka ekhatsi budlelwane emkhatsini wahulumende netinkampani tetimayini ekunikeni tisebenti tasetimayini nemalunga emmango tindlu kanye netimo tekuphila letinesitfunti. Kubuketwa kwetikhungo tekuhlanta emanti etinkampani tetimayini kusentiwa kute kuhlolwe lubanjiswano lolungabakhona kutakhiwonchanti. Kusungulwa kwemasu ekugucula etindzawo letisemadolobheni lasetimayini sekuphotfuliwe kubomasipala labasihlanu. Imiklamo yekuchuba kutfutfukiswa kwetemnotfo seyivele iyacala kusebenta etindzaweni letiletsa umsebenti, ngekugcizelela kwenta ncono umkhakha wetekulima emimangweni yasetimayini; kanye nekwenta ngekushesha kutsi kube nekufinyelela kakhulu ekuhlolweni ngekwetemphilo kwetisebenti tasemayini letase tasebenta emayini, emalunga emmango kanye netisebenti letisebenta emayini njenganyalo.Ikhabhinethi ivumile kutsi Litiko Letemisebenti kanye neLitiko Letimbiwa acwaninge letindlela letahlukene tekuhamba tetimayini tase-Australia kute kusite ekuhambiseni njalonjalo emakhaya netisebenti tasetimayeni tekuchamuka letilapha eNingizimu Afrika.Ikhabhinethi iphindze futsi yakuvuma kusebenta ngekubambisana kweLitiko Letemphilo kanye neLitiko Letetimbiwa kanye nalabanye balingani ekuletseni tinsita tekusekela tisebenti tasemayini letase tasebenta emayini kutsi tibukane nekugula lokusukela emsebentini, ngenhloso yekunciphisa kanye nekuvikela tinsayeya tetemphilo letisuka emsebentini.Kwentiwa sicelo sacondziswa eTikweni Letekuhlaliswa Kwebantfu kutsi lifezekise ngekushesha kwekusebenta kwemiklamo lehlangene yekuhlalisa bantfu  ngekubambisana netinkampani tetimayini ekwenteni loko.2.3. IKhabhinethi ilivumile lisu lekutfutfukisa lelisuselwa kuloko lokutfoliwe kanye nakutincomo tekuhlola loko lokuhlanganisiwe kutfola kutsi ngabe tindlu tesibonelelo sahulumende tiyalulungisa yini ludzaba lwebuphuya bekubete tindlu lobusemakhaya kanye nakubomasipala bendzawo.Tindlu letingetulu kwetigidzi letintsatfu setinikwe bantfu ngekusebentisa luhlelo lwetindlu lwahulumende..  Tindlu letitigidzi le-2.8 tetfulwe ngekusebentisa sibonelelo semali yekucala umsebenti lesinika lowo nalowo bunikati bendlu letimele kuleyo miti lehola ngephasi kwe-R35000 ngenyanga. Bufakazi bucinisekisa kutsi indlu iyincenye lebalulekile yephakheji yemholo kutenhlalo kanye nekuphepha kwelikhaya.2.4. IKhabhinethi iwuvumile umbiko lomayelana nekucala kusebenta Kweluhlolo Lweluhlelo Lwemfundzate weFunza Lushaka kanye neKulawula Kuphendvula Nentfutfuko levela kuLiko Letemfundvo Lesisekelo. Loku bekuyincenye yeLisu Lavelonkhe Lekuhlola la-2014/15.Ikhabhinethi ikuvumile kutsi Litiko Letemfundvo Lesisekelo lilugcine loLuhlelo lolwasungula nga-2007 kute kwandziswe kuphakelwa kwabothishela labanelikhono labaceceshwe ngalokukhetsekile etindzaweni letibekwe embili kutsi kutawucalwa ngato. Litiko litawuphindza futsi libuke kukhuliswa kanye nekwengetwa kwaloluhlelo.Bufakazi balokubonwe bukhomba kutsi kudizayinwa kwaloluhlelo kuhambisana netepolitiki, temnotfo kanye netenhlalo. Bunjalo nje buphindze futsi buhambisane kakhulu nesimondzawo lesimankimbonkimbo lapho bucaliswa khona kusetjentiswa. Loluhlelo seluvezekise tinchubekelembili letincono kundlelalisu lwalo, lokufaka ekhatsi kwetfulwa kweluhlelo lolweyame eluhlelweni lwesifundza lwekucasha nga-2012. Selwente ligalelo lelimcoka ekwandziseni kubhalisa kwekucala ubhalisele imfundvo yebuthishela.2.5. IKhabhinethi itjelwe ngalamafishane mayelana neLuhlakamsebenti Lwenkhomba Yekukhubateka yaphindze futsi yakuvuma kulinga kusebenta Kwenkhomba Yekungalingani Ngekukhubateka. Ikhabhinethi iphindze futsi yesekela sento lesibanti sahulumende sekungahlanganisi yonkhe idatha ngekulandzela bulili, kukhubateka kanye nebudzala.  Lenkhomba Yekungalingani Yekukhubateka ilithulusi lelimcoka ekulandzeleleni kungalingani emkhatsini webantfu labakhubatekile nebantfu labangakakhubateki, nekwenta kutsi kube nendlelalisu lesezingeni lelisetulu lekubona ngekushesha silinganiso seligebe lekungalingani. Loku kusita ekutseni kucondzanwe ngco kakhulu netingenelelo tahulumende ngendlela lefaka konkhe ekhatsi.Lenchubo yekungahlanganisi itawusita hulumende kutsi aphendvule ngesikhatsi kuloko kuhlanganiswa ndzawonye kwalokuhlangabetenwe nako kutekuhlaseleka lula. Lokuhambisana kweNchubomgomo kanye nekwenta ncono kutintfo lokutimele ngekwato, ngeke kukunciphise lokungalingani, ngaphandle kwendlela lehlelekile nekukala njalo njalo leligebe lekungalingani.2.6. IKhabhinethi iyivumile Inchubomgomo Yetisebenti Tetinsita Tetenhlalo, 2016. Umphumela lomcoka kuletfwa kwetimphendvulo kanye netinsita tekutfutfukisa tenhlalo, ngekulawula ngekwemtsetfo tisebenti tetinsita tetenhlalo. Loku kudala luhlakamsebenti lolutawukhona kwandzisa kabanti iphrofayili yemtfombolusito lobantfu wemkhakha wekutfutfukisa tenhlalo, ngenhloso yekwenta ncono tinsita tekunakekela nekuvikela letinikwa emacembu lahlaseleka lula.Kunesidzingo semacembu lahlukahlukene etisebenti tetinsita tetenhlalo lokufaka ekhatsi sisebenti sekutfutfukiswa kwemmango, banakekeli, tisebenti Teminyaka Yekucala Yekhula Kwemntfwana; kute tiphendvule kutingucuko temtsetfo, kutidzingo temmango letintjintjako, kanye nakutimo tenhlalomnotfo kumkhakha wabo wetenhlalakahle.2.7. IKhabhinethi isvumile Sicondziso lesimayelana Nekuncuma leminye Imikhakha Yetisebenti Letikhetsiwe Ledzingekako kutsi Tivete Simo Sato Setetimali, lotawucala kusetjentiswa kusukela mhla lu-01 Mabasa 2017.Bungoti bekwengamela kahle busukela etimeni tekushayisana kwetinshisekelo abubukani kuphela netisebenti letisetikhundleni letisetulu tekulawula. Loluhlelo lwekuveta lusahlolwa kutsi ngeke yini naleminye imikhakha yetisebenti ivete tinshisekelo tayo tetetimali ku-inthanethi kanye nekutsi inchubo yekukucinisekisa loko yenteke ezingeni lelitiko.2.8. IKhabhinethi iwuvumile Umbiko Wesigaba Sesitsatfu Lobhaliwe Wekulandzelela Welive laseNingizimu Afrika lomayelana nekucala kusebenta weNgcungcutsela ye-OECD lomayelana Nekulwa Nekudiza kanye Netisebenti Tahulumende Temave Emhlaba Kutemabhizinisi Emave Emhlaba (Ingcungcutsela Lelwa Nekudiza).Lombiko uchaza imitamo yahulumende yekutfola, kuphenya kanye nekushushisa emacala ekudiza etisebenti temave emhlaba. Kufaka ekhatsi kudiza lokungenteki ngemfutfo naloko lokwenteka ngemfutfo, kodvwa akufaki ekhatsi kudiza kwasekhaya lapho lolodizelwako uzuza ngco nome akazuzi ngco akasiso sisebenti sahulumende.  Sigaba Sekucala) sigcile ekutfoleni tindlela temtsetfo kanye netindlela emave latisebentisako tekulwa nekudiza kwemave emhlaba. Sigaba Sesibili sona sigcile ekusetjentisweni ngemphumelelo kwaleto tindlela temtsetfo kanye nakuleto tindlela. Sigaba Sesitsatfu sona sigcile ekutfoleni lifutse lalelive ekulandzeleni tincumo taleNgcungcutsela. Sigaba Sesine lesacala ngemnyaka we-2016, sona-ke sigcile etindzabeni letimcoka temacembu labanti kanye nasetindzabeni letitsintsa kutselelena emanti kwemasiko lokuphatselene nemitamo yekucinisekisa kutsi kuyentiwa kanye nekuntjintja kwemtsetfo wasekhaya eveni nome kuluhlakamsebenti lwetikhungo Temacembu.2.9. IKhabhinethi itemukele tinyatselo letiphakanyisiwe letibekwe kutsi titsatfwe eNdzabeni Yetebhizinisi Yekumisa kabusha Litiko Letasekhaya. LeLitiko kufanele kutsi libekwe ngekhatsi kweluhlelo lwetekuvikeleka kwelive kute lifake ligalelo ekuvikeleni kwavelonkhe futsi likhone kuvikela bantfu balo, tinhlelo talo kanye nemadatha.Loku kutawenta kutsi lelitiko likhone kusebenta ngeligunya leliphelele njengendzawo lemcoka yekutfutfukisa temnotfo lengukhukhulelangoco, kuvikeleka kwavelonkhe, kuletsa tinsita ngemphumelelo kanye nekuphatsa ngemphumelelo.2.10. IKhabhinethi ikuvumile kutsi Umbutfo Wetemaphoyisa ukhiphe umbiko welubalobalo wavelonkhe lwemacala kulesikhatsi sanyangantsatfu ya-2016/17. Njengaloku kwenteka embikweni wemnyaka wemacala, lombiko utawufaka ekhatsi kwenteka kwemacala esifundzeni kanye nakuvelonkhe. Lolubalobalo lwemacala lutsatfwa kudatha yemacala larekhodwe etiteshini temaphoyisa.Imibiko lekhishwa ngekota itawusita hulumende kutsi akhone kucaphela loko lokumcoka lokuhlosiwe, ikakhulu kwehla kwetigameko temacala lamabi kakhulu, njengaloku kushiwo kuLuhlakamsebenti Lwendlelalisu Yethemu Lesemkhatsini  futsi ingasetjentiswa njengetecwayiso letita kucala kute kuciniswe tindlela tekuvikela kutsi bugebengu bungenteko kanye netindlelalisu taHulumende.2.11. IKhabhinethi itjelwe ngalamafishane mayelana nenhloso yeNdvuna Yetemaphoyisa yekumemetela shwele wesikhatsi lesengetiwe lesimayelana neMtsetfo Wekulawula Tibhamu, wa-2000 UMtsetfo Nombolo ye-60 wa-2000), sikhatsi setinyanga letisitfupha kute kwenyuswe lizinga lekutimbandzakanya kwemmango, kantsi sitawucala mhla lu-01 Mabasa 2017 siphele mhla tinge-30 Inyoni 2017.Loshwele utawunciphisa kubakhona kwetibhamu letingekho emtsetfweni lokuyintfo letawuholela ekutseni kwehle lizinga lebugebengu lapho khona umhlukunyetwa usuke asati lesigilamkhuba.Loshwele utawugcila kulaba labalandzelako labanetibhamu kanye/nome tilimato lapha eNingizimu Afrika:a) Bantfu labanetibhamu letingekho emtsetfweni kanye/nome tilimato letikhona, lokufaka ekhatsi labo labase batfolakala benta sento sebugebengu sinye nome ngetulu; kanyeb) Nebantfu labatfola tibhamu njengelifa labashiyelwa lona kanye/ nome tilimato futsi labehlulekile kutsi bahambisane netindlelakwenta teMtsetfo Lolawula Tibhamu.2.12. IKhabhinethi iyivumile Indlelalisu Yavelonkhe Yekulwa Nemacembu Etigebengu kute kubukanwe nemacembu etigebengu ngato tonkhe tindlela lokuvela ngato ngekutsi kusetjentiswe indlela yekusebentisa tonkhe tindlela tahulumende. Loku kuhambisana Nelisu Lavelonkhe Lentfutfuko kucinisekisa kutsi bantfu labahlala lapha eNingizimu Afrika bativele baphephile emakhaya abo, etikolweni kanye nemisebentini, bajabulele imphilo yemmango lete kwesaba. Loku kuphindze futsi kucinisekise kutsi bugebengu nebudlova akusiyo nje indzaba yekuvikeleka, kodvwa inetimphandze letijulile tetenhlalo netemnotfo kanye nemiphumela lejulile.2.13. IKhabhinethi iwuvumile umbiko  Lovamile Wetikhatsi welive laseNingzimu Afrika wemjikeleto we-3 Wekubuketa, kutsi wetfulwe kute ubuketwe Licembu Lelivamile  Lekusebenta Lekubuketa Ngetikhatsi, Kumkhandlu Wemalungelo eLuntfu Kumhlabuhlangene (ku-UN) ngeNkhwekhweti 2017. Lombiko uchaza inchubekelembili leseyentiwe yiNingizimu Afrika ekuhlonipheni emalungelo eluntfu kanye netinkhululeko letisisekelo leticuketfwe kuMtsetfosisekelo.Lokubuketa Lokuvamile Kwesikhatsi yinchubo lengakavami lefaka ekhatsi kubuketwa kwemarekhodi emalungelo eluntfu kuwo onkhe Emalunga eMibuso aMhlabuhlangene la-193 kanye ngeminyaka lemine. Kwenta kutsi kube nelitfuba lekutsi yonkhe imibuso isho kutsi tinyatselo tini letitsetse tekwenta ncono timo temalungelo eluntfu emaveni ayo kanye nekuncoba tinsayeya kute kujatjulelwe emalungelo eluntfu. Kuphindze futsi kutsi kushiyelwane ngetindlela letincono tekugcina emalungelo eluntfu letentiwa mhlaba wonkhe.2.14. IKhabhinethi ikuvumile kungeniswa ku-UNESCO kweMbiko Weminyaka Lemine Yekucala weNgcungcutsela ya-2005 lemayelana Nekuphepha Kanye Nekugcugcutela Kwehlukana Kwemasiko.Lengcungcutsela iyakubona kutsi tintfo temasiko kanye netinsita temasiko tichaza bungiwe, emagugu enhlalo nenshokutsi. Lisiko linemandla lekudlala indzima lemcoka ekufakeni ligalelo lelinemfutfo kutemnotfo, ekubumbaneni ngekwenhlalo kanye nekudzambisa lizinga lebuphuya.Tinkhomba temphumelelo yindlela yekwemukela tindlelalisu letine letitselelena emanti: Indlelalisu Yasemzansi Yemnotfo Wegolide, Indlelalisu Yekubumbana Ngekwenhlalo, Lisu Lavelonkhe Lekutfutfukisa kanye Nendlelalisu Yendlela Lensha Yekukhula; Kanye nekusungulwa ngalokuphelele kwema-ejensi laneMabhodi eLitiko Letemasiko Nebuciko. INingizimu Afrika iphindze futsi yenta inchubekelembili lebonakalako ekwatiseni kubaluleka kwetilwimi tendzabuko kunchubomgomo kanye nasemtsetfweni.3. Imitsetfosivivinyo3.1. IKhabhinethi ikuvumile kwetfulwa ePhalamende kweMtsetfosivivinyo Wavelonkhe Wetikhungo Tetemphilo taseNingizimu Afrika. Wenta kutsi kube nekusungulwa kweTikhungo Tavelonkhe Tetemphilo tase waseNingizimu Afrika (i-NAPHISA), kusebenta kwato, emandla ato kanye nemisebenti yato.I-NAPHISA ihlose kutsi kube nekucashelwa lokuhlangene kweluswa kwekugula nekulimala, lucwaningo, kucaphela nekuhlolwa kwetinsita kanye nekungenelela lokucondziswe etinkingeni letinkhulu tetemphilo letitsintsa bantfu baseNingizimu Afrika. Loku kutawukwandzisa emandla ekukhona kucaphela tifo letitsatselanako, letingatsatselwana kanye nekulimala lokutawusita ekutfoleni ngesikhatsi, kuvikela kanye nekuphendvula kuletimo. Loku ekugcineni kutawuba neligalelo ekulawuleni tifo kanye nekwehlisa kugula nelizinga lekufa.I-NAPHISA itawuba ngumtfombolusito wavelonkhe lotawusita kutemphilo yesive futsi ihlose kuletsa luhlelo lwetekuvikela imphilo lolugcile ekufinyeleleni, ekulinganeni, ekwentekeni ngekushesha kanye nalokusezingeni.3.2. IKhebhinethi ikwemukele kungeniswa ePhalamende kweMtsetfosivivinyo Wavelonkhe Wekuchibela Tinsita Tetemphilo Telabhorethi. Lokukuchibela Umtsetfo Wavelonkhe Wetinsita Tetemphilo Telabhorethi, wa-2000 (Umtsetfo Nombolo ye-37 wa-2000).Letichibelo letiphakamisiwe kuhloswe ngato kutsi kwentiwe kancono kwengamela, kutilandza kanye nekusimama kutetimali kweTinsita Tavelonkhe Tetemphilo Telabhorethi. Lensita yavelonkhe itawukhona kutsi iletse tinsita leticilongako tavelonkhe tetemphilo ngekungabiti kanye nangemphumelelo lenkhulu, kute kwenyuswe lizinga lekunakekela ngekwetemphilo lokunikwa tigulane ngesikhatsi nangekulawula ngekwetemphilo ngekucophelela.3.3. IKhabhinethi iwuvumile Umtsetfosivivinyo Wekuchibela Webantfu Labadzala, wa-2016 kutsi ushicilelwe kute sive siphawule ngawo. Letichibelo ticondze ngco etinyatselweni tekuvikela netekuhambisana lokuyintfo letawuba neligalelo ekwenteni kutsi kube nesimondzawo lesiphephile nalesivikelekile sebantfu labadzala.Lemitsetfosivivinyo kuhloswe ngayo kutsi kuciniswe tinyatselo tekucaphela nekuhlola mayelana netinsita letiletselwa bantfu labadzala ngekutsi kubekwe tinhlelo tetinyatselo letitawucinisekisa kutsi iyalandzelwa lokufaka ekhatsi kubekwa kwetinhlawulo kulabo labawulandzeli. Loku kutawucinisekisa kutsi bantfu labadzala bayakhona kutfola tinsita letisezingeni letifanana netenhlalo, temphilo, kunakekelwa ngekwemmango, kanye nekunakekelwa nalapho bahlala khona emakhaya.3.4. IKhabhinethi ikuvumile kushicilelwa kweMtsetfosivivinyo Wekuchibiyela Kukhulisa Sikhwama, wa-2016 kutsi sive siphawule ngawo. Ikhabhinethi ikuvumile kuguculwa kwetikhwama letikhona kanye nekuhlanganisa timphahla tato netikweleti tibe seSikhwameni sinye. LoMtsetfosivivinyo uchibela Umtsetfo Wekukhulisa Sikhwama, wa-1978 losewuphelelwe sikhatsi.LoMtsetfosivivinyo wenta kabusha timphendvulo nakunetinhlekelele kanye nekuletsa tindlelalisu tentfutfuko netekudzambisa bungoti ngekusebentisa kuhlanganisa kwetikhwama letikhona lokufaka ekhatsi timphahla tato netikweleti kutsi tibe eSikhwameni sinye Sentfutfuko Yavelonkhe Yetenhlalo Nesikhwama Sekusita. Emandla ekukhulisa sikhwama aloMtsetfo atawubuyiselwa futsi nekutsi lesikhwama ngeke siphendvule kuphela nangabe kudzingeka lusito, kodvwa sitawusebenta ekudzambiseni bungoti kanye nekutfutfukisa imimango.3.5. IKhabhinethi ikuvumile kungeniswa ePhalamende kweMtsetfosivivinyo Wekuchibela Imitsetfo Yavelonkhe Yekulawula Temvelo, wa-2016. LoMtsetfosivivinyo uchibela Umtsetfo Wavelonkhe Wetemvelo, wa-1978 (Umtsetfo Nombolo ye-107 wa-1978) kanye naleminye Imitsetfo Letsite Yekulawula Temvelo.Loku kutawucinisa: kulawulwa kwemvelo lokuhlangene; luhlelo lunye lwekulawula imvelo; tinytselo tekuhambisana nekucinisekisa kwentiwa; kongiwa kwemvelo nekuhlukahlukana kwetilwane netitjalo; kwelulwa kwelizinga lemoya; kulawulwa kwekungcola; kanye nekulawulwa lokuhlangene kwetindzawo letingaselwandle.3.6. IKhabhinethi iwuvumile Umtsetfosivivinyo Wesikhashana Wekulawula Timphahla Letisemhlabeni Wekulima, wa-2017 kutsi ushicilelwe kute sive siphawule ngawo. Kulungiswa Kabusha Kwemhlaba kudzingekile kute kuvuleke emandla langasebenti lanemfutfo, kukhula kanye nemkhakha wetekulima lodala ematfuba emsebenti.Emkhatsini walokunye, loMtsetfosivivinyo wenta kutsi kube nekusungulwa kweKhomishini Yemhlaba letawucinisekisa kutsi kube nesimondzawo lesingafihli lutfo nalesinekulawuleka kute kudaleke futsi kusetjentiswe lwatiso loluphatselene nenchubomgomo lolumayelana nebunikati nekusetjentiswa kwemhlaba wekulima.Loku kutawukwenta kancono kutsi umbuso ukhone kucaphela futsi uhlole kuhambisana neticondziso temtsetfosisekelo kucinisekisa lilungelo lekuhlala emhlabeni kanye nentingucuko letiphatselene naloko, ngenhloso yekutsatsa tinyatselo tekulungisa kabusha imiphumela yekubandlululwa ngekwebuhlanga kwasesikhatsini lesengca.Loku kufaka ligalelo kumbononchanti weLisu Lavelonkhe Lentfutfuko wekuvusetela tindzawo tasemaphandleni, kukhula kutemnotfo lokungukhukhulelangoco nekwehlisa buphuya lokuyintfo futsi leyeyame ekudaleni kufinyelela kutfola umhlaba ngalokulinganako kanye nemalungelo ekuhlala emhlabeni ngekuvikeleka kwabo bonkhe bantfu baseNingizimu Afrika.3.7. IKhabhinethi ikuvumile kushicilelwa kweMtsetfosivivinyo Wetisebenti Temphahla, wa-2016 kuGazethi yahulumende kute kutsi sive siphawule ngawo. LoMtsetfosivivinyo ucitsa Umtsetfo lokhona Wema-ejensi embuso, wa-1976 (Umtsetfo Nombolo ye-112 wa-1976).LoMtsetfosivivinyo uphendvula timo tetimakethe letintjintjako, nekutsi ulinga kudala simondzawo lesitawukhona kukhutsata kukhula kwemnotfo khona lapha ekhatsi kutimakethe tetimphahla sibili.Uphindze futsi ubukane nesidzingo sekugcugcutela kuhambisana nekucinisekisa kwentiwa, kanye nekucinisekisa kutsi kuba neluntjintjo kulomkhakha kanye nekulawula kutiphatsa kanye nekutiphatsa kwetisebenti temphahla.Loku kuhambisana neLisu Lavelonkhe Lekutfutfukisa lelimemetela luntjintjo ekuhlalisweni kwebantfu kanye nendzawo yavelonkhe yematfuba etemnotfo ngekusebentisa, emkhatsini walokunye, kubuketwa kwetinchubomgomo tetindlu kanye netinhlakamsebenti temtsetfo tekufezekisa kancono emalungelo emtsetfosisekelo. Loku kutawucinisekisa kutsi kuletfwa kwetindlu kusetjentiselwe kutsi kwakhe kabusha emadolobha nemadolobhakati kanye nekucinisa tindlela tekuphila kwemakhaya.3.8. IKhabhinethi iwuvumile Umtsetfosivivinyo Wekuchibela Kuboleka Imali Yekutsenga Indlu neKuveta Tikweleti, wa-2016 kutsi ushicilelwe kute sive siphawule ngawo LoMtsetfosivivinyo uchibela Umtsetfo Wekuboleka Imali Yekutsenga Indlu Nekuveta Tikweleti, wa-2000 (Umtsetfo Nombolo ye-63 wa-2000).LoMtsetfosivivinyo ulungisa tinsayeya tekuhloaliswa kwebantfu letibonakale kuLuhleloLwavelonkhe Lwekutfutfukisa. Loku kufaka ekhatsi: kuhlaliswa kwebantfu lokungasebenti kahle eveni lonkhe; tinsayeya emadolobha nemadolobhakati labukene nato; kuhlela indzawo lokubutsakatsaka nemakhono ekubusa.LoMtsetfosivivinyo uhlose kwenta kutsi kube nelusito lwetimali tekutsenga tindlu loluhambisana nesigaba se-26 seMtsetfosisekelo, lesitsi  lowo nalowo unelilungelo lekuba nendlu.  Uphindze futsi unike emandla Lihhovisi Lekuveta kutsi lemukele liphindze liphenye tikhalo letimacondzana nekuboleka imali yekwakha indlu. Loku kutawucinisekisa kutsi tikhungo letibolekisa ngetimali kutsi tikwente loko ngekuhambisana nemtsetfo futsi loko kutawenta kutsi kube nemikhuba yekubolekisa lencono kanye netindlelamkhuba tetikhungo letibolekisa ngemali mayelena nekuboleka imali yekwakha indlu.3.9. IKhabhinethi ikuvumile kushicilelwa kweMtsetfosivivinyo Wekuchibela Buholi Bendzabuko Neluhlakamsebenti Lwekubusa, wa-2016 kuGazethi yahulumende kute kutsi sive siphawule ngawo. LoMtsetfosivivinyo uchibiyela Umtsetfo Webuholi Bendzabuko Neluhlakamsebenti Lwekubusa, wa-2003 (Umtsetfo Nombolo ye-41 wa-2003).Letichibelo tibukana netinsayeya lokuhlasngabetanwa nato kumtsetfosisekelo kanye nekwakha kabusha kwetinhlaka tebuholi bendzabuko kanye, lapho kufanele khona kususwa kwaletinye tinhlaka letitsite.Inhloso yawo kucinisekisa kutsi kwakhiwa kabusha futsi kahle kwemitimba yendzabuko njengemikhandlu yendzabuko; kusungulwa kwemikhandlu yebukhosi neyebundlovukati; kanye nekususwa kwemitimba yemmango.3.10. IKhabhinethi ivumile kutsi Umtsetfo Wemave Emhlaba Wekulamula wetfulwe ePhalamende. Inhloso yaloMtsetfosivivinyo kutsi kubencono kutfola tinsita tebulungiswa kanye nekucinisekisa kutsi Lhlelo Lwavelonkhe Lwekutfutfiksa liyagcinwa ngekwandzisa kuhweba nekutjala timali kanye nekunika  iNingizimu Afrika indzawo yayo emaveni emhlaba.LoMtsetfosivivinyo ufaka ekhatsi Umtsetfosibonelo lomayelana neMtsetfo Wemave Emhlaba Wekulamula Kutekutsengiselana, njengaloku wemukelwe yiKhomishini Yamhlabuhlangene Yemtsetfo Wekuhwebelana Kwemave Emhlaba. Loku kungasetjentiswa betemabhizinisi kusombulula tincabano temave emhlaba tekutsengiselana nekutsi ngekusho kwawo emacembu angatfola kucolelana lokucinisekiseka kutsi kwentiwe ngekwemtsetfo. Indlela yekwenta tyintfo lenjalo ingafaka ligalelo ekukhuleni kwemnotfo nelutjalotimali kanye nekucinisekisa kutsi live laseNingizimu Afrika liyindzawo lehehanako emhlabeni wonkhe kutsi angeta atewusombulula tincabano tawo tekutsengiselana.4. Tindzaba Kusimondzawo4.1. IKhabhinethi ijoyina Mengameli Jacob Zuma ekuceleni kutsi kube nekutibamba kulokubukana ngeliso lengulube emkhatsini webantfu baseNingizimu Afrika kanye nebetive lababuya emaveni emhlaba. Lobudlova lebebuhambisana nemishuco lesandza kwenteka eTshwane abemukeleki futsi bute indzawo kulentsandvo yetfu yelinyenti. Umbutfo waseNingizimu Afrika Wetemaphoyisa (i-SAPS) utimisele kuphendvula ngekushesha etehlakalweni tebudlova nekutitapela etitolo.  Bugebengu sitsa setfu lesivamile kantsi ngekusebenta ngekubambisana singatilungisa letinkinga letihlupha imimango yetfu. Nome kunjalo kute sidzingo sekwenta budlova nekwesabisa. Asikho sikhalo lesingeta kutsi kufaneleke kutsi emalunga emmango atitsatsele umtsetfo etandleni.Ngekwenta tintfo ngaphasi kwemtsetfo singenta kutsi imimango yetfu itivele iphephile futsi ivikelekile kakhulu. Takhamuti kufanele kutsi tisebentisane neMbutfo waseNingizimu Afrika Wemaphoyisa anye nalamanye ema-ejensi ekucinisekisa kugcinwa kwemtsetfo kute kusishulwe netimphandze tabo bugebengu emimangweni yetfu.4.2. Hulumende uyakubona kukhatsateka kwalabanenkontileka yekutfutsa emalahle lokumayelana nelifutse imiklamo yemandla luvuselelekwa lelingaba khona ekuphakelweni kwemalahle e-Eskom, lokungaba nemtselela lomubi emisebentini kulemboni yabo. Hulumende uvule tandla kutsi acocisane ngendlela leyakhako nebaholi labafanele bemboni yetemaloli latfutsa emalahle kute kulungiswe letinkinga.Hulumende kufanele kutsi ente tintfo ngekubhadla lokukhulu nakahlela emandla kucinisekisa kutsi kuba nekuphakelwa kwemandla lokusimeme nalokukhonekako. Loluhlelo lweyame ekuhlanganiseni kwemalahle nenozi kanye nekuphakelwa kwagezi ngetikhawu (lovusetelelwako negesi). Kuyacaca nawubuka LisuleLuhlaka Loluhlangenise Lemitfombo la-2016 kutsi iNingizimu Afrika itawuchubeka nekuphakela gezi wemalahle emkhakheni wetemandla labhicene.4.3. IKhabhinethi iyasimukela sincumo seNkantolo Lephakeme yaseNyakatfo yeGauteng lesimayelana nesincumo seNingizimu Afrika sekuphuma eNkantolo Yemave Emhlaba Yebugebengu (i-ICC). Ikhabhinethi iyati kutsi iPhalamende ibuka sinyatselo lesifanele lengasitsatsa.Ikhabhinethi iyasihlonipha lesincumo futsi seyisungule licembu lekusebenta lelitawusungula indlela yekuhambisana naso.4.4. Umphatsi Lomkhulu Wembutfo Wetekuvikela Wavelonkhe waseNingizimu Afrika Mengameli Jacob Zuma ugubhe ngekwemtsetfo imigubho Yesihlanu Yelusukuo Lwembutfo Lohlomile lobewubanjelwe lapha eDurban lobewuhlanganiswe nekugubha iminyaka le-1000 yekukhumbula kuncwila kwemkhumbi i-SS Mendi lebewubanjwe futsi naseNgilandi. IKhebhinethi iyahlonipha futsi iyawakhumbula emalunga eMbutfo Wetekusebenta Webemdzabu baseNingizimu Afrika labalahlekelwa timphilo tabo kuleyo nhlekelele yaselwandle leyaba yimbi kakhulu emlandvweni wetemphi waseNingizimu Afrika. Laba bekungemachawe lanesibindzi lasabela nababitwa ngemandla embuso wangaleso sikhatsi kutsi batewusebenta.4.5. Ngemuva kwekutfolakala kwesibungu lesiluhlupho emmbileni lesibitwa ngekutsi pheceleti,  Fall Army Worm, hulumende ngekuholwa Litiko Letekulima, Litiko Letemahlatsi Netihlanti uyachubeka nekuhlola umonakalo nekubhebhetseka kwemonakalo, kanye nekutsatsa tinyatselo tekucaphelisa kute inikwe balimi lwatiso lolunembako Kanye netindlela tekusilawula kanye nekucinisekisa kutsi kuba nekubhaliswa lokuphutfumako kwemakhemikhali etekulima.Litiko liphindze futsi lacala licembu lekulwa naloluhlupho, lelihlangana njalo kuhlola inchubekelembili kanye nemiphumela kuwo onkhe ematiko etekulima etifundza, emalunga etimboni kanye netinhlangano telucwaningo.Lisu laseNingizimu Afrika Leliphutfumako Lekuphendvula Kuloluhlupho Lwetilimo, lelibukene nekutfola luhlupho lolusha, selivele selicalile liyasebenta kutsi lilwe nalesibungu lesatiwa nga-Fall Army Worm. Hulumende utawuchubeka nekucocisana neMmango Wentfutfuko LongaseNingizimu ye-Afrika kucinisekisa kutsi tecwayiso letiphangisa tifike taloluhlupho tihlala tikhona.4.6. IKhabhinethi ifisela bagibeli labalimele ngesikhatsi kushayisana titimela letimbili lapha esiteshini sesitimela eRossylyn enyakatfo yePitoli kwelulama ngekushesha futsi iphindze ivakalisa kubonga kwayo betimo letiphutfumako ngekufika masinyane endzaweni lapho kwenteke khona lengoti basita labo labalimele.  Umsebenti lowentiwe yibhodi yeluphenyo loluphelele mayelana nembangela yalengoti kanye netimo letisondzelene nayo kufanele kutsi kubekwe embili njengalokutawucalwa ngako kutsi kwentiwe kute kuvikelwe letinye tehlakalo esikhatsini lesitako.5. Kudzabuka Nekuvelana5.1. IKhabhinethi ijoyina Mengameli Jacob Zuma ekuvakaliseni kudzabuka kwayo emndenini weLijaji Essa Moosa, labesibane sekukhanya eluphikweni lwetebulungiswa losebentele iNingizimu Afrika ngemalengiso ngembi kwekutsi atsatse umhlalaphasi wekuba Lijaji Lenkantolo lenkhulu yaseNshonalanga Kapa nga-2011. Utawukhumbuleka ngekutinikela kwakhe ekukhutsateni nasekuvikeleni emalungelo eluntfgu, kanye nekutinikela kwakhe lokukhulu ekwenteni tintfo ngemtsetfo. Ngembi kwekutsi anyukele eluphikweni lwetebulungiswa, wasebenta njengemmeli wemalungelo eluntfu futsi bekalihambembili ekuphonseleni umbuso welubandlululo insayeya ekunyatseleni emalungelo eluntfu njengekuvalelwa ngaphandle kwekutekwa kwelicala lakho. Bekaphindze abe lilunga lelasungula Inhlangano Yavelonkhe Yebameli Bentsandvo yelinyenti.5.2. Mengameli Jacob Zuma umemetele Umngcwabo Wesifundza Lokhetsekile Losemtsetfweni wesigaygayi semphi lesesingasekho emhlabeni lebesikadze futsi sisiboshwa saseRobben Island, Umnu Collen Monde Mkunqwana losishiye emhlabeni kuleliviki leliphelile mhla tinge-21 Indlovana 2017. Umnu Mkunqwana bekasitukulwane seMnu Makhanda Nxele, lichawe lemphi lowahola kuhlaselwa kweMangisi lapha eGrahamstown, lomasipala nyalo sewetsiwe ngeligama laMakana.Imininingwane yemngcwabo itawumenyetelwa esiveni nguHulumende Wesifundza saseMphumalanga Kapa.5.3. IKhabhinethi itsandza futsi kuvakalisa kudzabuka kwayo emndenini waMirriam Tladi, make wetemibhalo waseNingizimu Afrika namake lowaba wekucala kubhala inoveli. Make Tladi waklonyeliswa ngemklomelo we-Ikhamanga wabhidlita imitsangala yetihibe kutemibhalo nanome ancatjelwa eWits ngesizatfu sekumbandlulula.5.4. Ikhabhinethi ijoyina Mengameli Jacob Zuma ekuvakaliseni kudzabuka kwayo emindenini yemalunga lamatsatfu eMbutfo Wetemanti waseNingizimu Afrika kanye netisebenti letintsatfu tekwakha lebetibuya eLitikweni Letemisebenti Yesive labashone ngesikhatsi basebenta emgodzini wemthoyi eSikhungweni setembutfo Wemanti eDurban. Lamasotja lamatsatfu bekalinga kusita tisebenti teLitiko Letemisebenti Yesive lebetinenkinga yekuphefumula ngephasi kwemhlaba.5.5. IKhabhinethi ivakalisa kudzabuka kwayo emindenini yebantfu labasikhombisa labashone engotini yekugibelana kwetimoto letinengi lapha emgwacweni ku-R34 emkhatsini weFilidi neDundee ngesikhatsi iloli ishayisana netimoto letimbili letincane.5.6. Imicabango nemithandazo yalelive inemndeni wemfanyana lomncane Richard Thole lokutsiwa ugcumukele emgodzini weshafu yemayini lengasasebenti eBoksburg, ngeMgcibelo. Ikhabhinethi ibonga licembu lekutakula lelenta siciniseko sekutsi Richard ubuyiselwa kunina.5.7. IKhabhinethi itfumela kudzabuka kwayo emindenini nakubangani balabo labatsandzekako babo lasibashiye ngesikhatsi setikhukhula taseNyakatfo Nshonalanga, endzaweni yaseRustenburg.6. Kuhalalisela6.1. IKhabhinethi ihalalisela Lincusa Xawier Carrim ngekucala kwakhe kungena ehhovisi lekuba nguSihlalo Wemkhandlu Jikelele Wenhlangano Yemhlaba Yekuhweba mhla tinge-28 Indlovana 2017. Loku kwekucala ngca kutsi sakhamuti saseNingizimu Afrika sikhetfwe kutsi singene kulesikhundla kantsi futsi sekwesine kuphela kutsi lelihhovisi liphatfwe ngumuntfu wase-Afrika.6.2. IKhabhinethi ihalisela Inkampani Yetikhumulo Tetindizamshini YaseNingizimu Afrika ngekutsi ibekwe ibe ngulenye yetinkampani letisetulu letilishumi letilawula tikhumulo tetindiza letigcina sikhatsi kakhulu emhlabeni, ngekusho kwe-OAG Aviation Worldwide. Sikhumulo Setindizamshini Semave Emhlaba i-OR Tambo yona yaba ysiphohlongo emkhakheni wetikhumulo tetindizamshini letinkhulu, kwatsi Sikhumulo Setindizamshini Semave Emhlaba saseKapa sona sahleliswa saba sesitfupha emkhakheni wetikhumulo tetindizamshini letisekhatsinekhatsi kwatsi Sikhumulo Setindizamshini Semave Emhlaba iKing Shaka  sona saba selishumi emkhakheni wetikhumulo tetindiza letincane.6.3. IKhabhinethi ihalalisela iMamelodi Sundowns ngekuphumelela kutsatsa indzebe ye-CAF Super Cup. ISundowns ikhombisile kutsi ilicembu leliphuma embili emva kwekushaya kwayo i-TP Mazembe ngalinye ecandzeni. Siyatsemba kutsi lokuphumelela kwayo kutawukhutsata lamanye emacembu kutsi alandzele etinyatselweni te Mamelodi Sundowns.7. KucashwaBonkhe labacashiwe kutacinisekiswa ticu tabo tetemfundvo kanye nekuvunyelwa lokufanele.7.1. Make Zanele Monnakgotla ucashwe njengeLilunga Lelingekho eSigungwini seBhodi yaseNingizimu Afrika Yekulinganisa Emazinga  7.2. Bacondzisi Labangasiwo Emalunga eSigungu eNhlanganweni yaseNingizimu Afrika Yemshwalensi Yebungoti Lobukhetsekile Inkampani Lengaphsi Kwembuso (i-SOC) Lnemkhawulo:a) Make Tando Mbatsha (uyaphindvwa kucashwa); kanyeb) NaMake Tshwarelo Moutlane (uyaphindvwa kucashwa).7.3. Bacondzisi Labangasiwo Emalunga eSigungu eBhodini yeLibhange Lentfutfuko Yetekulima Nemhlaba:a) Make Dumo Motau (uyaphindvwa kucashwa);b) Make Thembekile Thelma Ngcobo (uyaphindvwa kucashwa); kanyec) NaMake Gugu Mtetwa.7.4. Mnu TS Mokoena ucashwe njengeMcondzisi Jikelele weLitiko Letimbiwa.Imibuto ingacondziswa ku:Donald LiphokoInombolo yekumtsintsa: 082 901 0766 "
Sitatimende Semhlangano weKhabhinethi mhla ti-15 Indlovulenkhulu 2017,16 Mar 2017,https://www.gov.za/speeches/statement-cabinet-meeting-15-march-2017-16-mar-2017-0000,https://www.gov.za/ss/speeches/statement-cabinet-meeting-15-march-2017-16-mar-2017-0000,"1. Tincumo TeKhabhinethi 1.1. IKhabhinethi yacocisana ngeMibiko Yekwatisa Ngemiphumela Yomsebenzi Wekota Yesitsatfu yesikhatsi senyanga yeMphala kuya enyangeni yeNgongoni 2016, lecaphela kucala kusebenta Kweluhlelo Lwahulumende Lwekusebenta (i-PoA) loluhambisana netindlelakwenta teLuhlaka Lwendlelalisu Lwethemu Lesemkhatsini (i-MTSF) Neluhlelo Lwekutfutfukisa Lavelonkhe (i-NDP).Licembu Lelihlanganisa Tindvuna lelifanele, ngekusebentisa Luphiko Lwahulumende Lwetekuchumana Netekwatisa (i-GCIS) titawuchumanisa imihlangano yemacembu lahlanganisa tindvuna naketfulela betindzaba inkhulumo kute tetfule loko litiko leselikwentile kulesikhatsi.Lamabalengwe lalandzelako etintfo letentekile kutawukhulunywa ngato ngesikhatsi emacembu eTindvuna ahlangene etfula inkhulumo.a. Luntjintjo kutemnotfo1.2. Luntjintjo kutemnotfo ludzinga luntjintjo lolusheshisako nalolwenteka ngemfutfo esizindzeni setekukhicita emnotfweni waseNingizimu Afrika; luphindze futsi ludzinge kutsi kuntjintje netindlela nekutimbandzakanya kwalabo lebebakhishelwe ngephandle kutemnotfo phambilini.1.3. Ngekulandzela simemetelo lesentiwe nguHulumende kutsi utawudala bosotimboni labamnyama laba-100 esikhatsini sethemu lesekhatsi kute kube neluntjintjo kutemnotfo, Bosotimboni Labamnyama labange-27 basekeliwe kusukela loluhlelo lwasungulwa, kwatsi labayimfica babo batfola lusito kulekota.1.4. Lusito lwahulumende ludale kutsi lutjalomali lemkhakha lotimele sewuwonkhe lube tigidzi letinge-R956 kantsi kulinganiselwa kutsi kudaleke imisebenti le-1 053. Ngalokwengetiwe, kusekelwa ngetimali yiNhlangano Yekuntfutfukisa Timboni (i-IDC) kwabosotimboni labamnyama kufinyelele kutigidzigidzi le-R4, 575, kusukela ekoteni yekucala nga-2015/16 kuya ekoteni yesitsatfu nga-2016/17.b. Lutjalotimali1.5. Ngemitamo yekufukula emazinga ekwetsemba, Hulumende ngekusebentisa umklamo we-Invest SA kutfolakale imiklamo lenge-40 lenelifutse lelisetulu leseyivele ilungele kucala kusebenta kuleminyaka lemibili lelandzelako. Lusito loluvela kuLitiko Letekuhwebelana Netetimboni luhehe lutjalotimali lwemkhakha lotimele wetigidzigidzi le-R4, ngenhloso yekonga nekudala imisebenti lelinganiselwa emisebentini le-3 614 ngekota yenyanga yeNyoni kuya kuyeNgongoni nga-2017. I-Dube Trade-Port ihehe lutjalotimali lwemkhakha lotimele tigidzigidzi le-R1.3 bese kutsi i-OR Tambo International SEZ yona yaheha tigidzi letinge-R260 telutjalotimali kumkhakha lotimele.1.6. Imitamo yekuheha ematfuba etemnotfo emaveni emhlaba leyentiwe iholele ekutseni kube nekutsengwa lokwenyukile kwemphahla leyakhiwe lenentselantsengo letsengiselwa lamanye emave ngetigidzi letinge-R247 leyenta samba sesisonkhe lesigcogciwe ngemnyaka sibe tigidzigidzi le-R4.105.1.7. Lutjalotimali Ngco Emaveni Emhlaba (i-FDI) lucinisekisa kutsi live laseNingizimu Afrika liyindzawo yelutjalotimali lenconotwako. Kwengetwa kwemiphumelo yekota yesitsatfu kutinhlelo telutjalomalo letilindzelwe kusho emandla eLutjalotimali Ngco Emaveni Emhlaba etigidzigidzi le-R4.55 ikakhulu emkhakheni wetemandla nemakhemikhali.Loku kuletsa samba sesisonkhe semandla lasenekwenteka eLutjalotimali Ngco Emaveni Emhlaba sibe tigidzididzi letinge-R34.892. Tiphatsimandla tisebenta ngekutikhandla kutsi tente lamandla elutjalotimali lasenekwenteka kutsi enteke sibili vele.1.8. Mengameli Jacob Zuma utakwetfula umklamo we-Invest SA National One Stop Shop kusasa ngaLesihlanu mhla ti-17 Indlovulenkhulu 2017 lapha eKempasini yeLitiko Letekuhwebela Netetimboni (i-dti) lesePitoli, eSunnyside.c. Intfutfuko yemabhizinisi lamancane 1.9. Njengencenye yekucala kwekusebenta kwe-30%  lebekelwe eceleni  yesamba sesisonkhe senchitfomali yekutsenga yemabhizinisi lamancane, lasemkhatsini nalamakhulu (ema-SMME), Temafa Avelonkhe tibukete Luhlakamsebenti Lwemtsetfosimiso Wemtsetfo Wenchubomgomo Yekutsenga Ngekukhetsa tafaka kugazethi tichibiyelo ngaBhimbidvwane 2017.1.10. Ngekota yekukhipha lombiko   Litiko Letekutfutfukiswa Kwemabhizinisi Lamancane lisekele emabhizinisi asemalokishini la-1,388 kanye nemakoporansi lange-48, ngekusebentisa tibonelelo.1.11. Hulumende wavelonkhe kanye newetifundza basebenta ngekubambisana ekuvuseteleni emapaki etimboni endzawo, ngenhloso yekusekela emabhizinisi lavele akhona kanye nekuheha lamanye emabhizinisi lamasha. Njengaloku vele, Ipaki Yetimboni yaseKhomani (leseMphumalanga Kapa) seyivele inetinkampani letinge-30 leticashe bantfu labange-555, kwatsi iBotshabelo Park (yaseFreysitata) yona isekela imitfombolusito lengenisa imali kubantfu labalinganiselwa kubantfu laba-10 000.d. Tekulima nekutfutfukisa tindzawo tasemaphandleni 1.12. Njengaloku kube nesimo sesomiso letichubeke sikhatsi lesidze, kusukela nga-2014, sicale kubancono ngekota yesine ya-2016 njengaloku timvula tiletse litsemba lelisha emnotfweni wetfu, miphumela lemibi yesomiso itawutsatsa tinyanga letimbadlwana kutsi ibencono. Kubhedvuka kweluhlupho lwesibungu, i-Fall Armyworm eLimpopo kulesikhatsi lesengcile kuletse bungoti lobusha kulokulinywako.1.13. Ngesikhatsi salekota, emahektha la-374 299 emhlaba longakasetjentiswa ngalokuphelele ulinyiwe emapulazini ngaphasi kweluhlelo Lwemali Yekucala Umsebenti Futsi Neluhlelo Lwentfutfuko. Nanome kube khona somiso kodvwa kuzuzwe 50% wemkhicito wekudla lobewuhlosiwe nakucatsaniswa nemakota lamatsatfu aphambilini.1.14. Kunebantfu laba-244 073 labazuzile ngemitamo yekwenta kutsi kube nekudla lokufaka ekhatsi labo labondliwe eTikhungweni Tentfutfuko Yekondliwa Kwemmango. Litiko Letekutfutfukiswa Kwetenhlalakahle litsenge umkhicito emakoporansi endzawo lange-43 ngesamba le-R1 684 238.21 lokuyintfo lehambisana netiphakamiso tekutsi kutsengwe 75% umkhicito wendzawo.1.15. Bafundzi laba-6 784 179 basetikolweni temabanga laphasi leti-10 3000 kanye netikolo temabanga laphakeme tizuzile kuLoluhlelo Lwavelonkhe Lwekondla Tikolo. Batfulitinsita laba-5 408 (Emakoporansi Emmango, ema-SMME la-3 112 netitolo letikhulu le-1 154) (letisekelwa kakhulu ngemali nguhulumende) asayiniswe inkontileka yekuphakela tikolo ngemkhicito wekudla. Bantfu labasha la-541 121 nalabasikati laba-291 304 bazuzile kuletinyatselo tekungenelela leticale kusebenta etindzaweni tasemaphandleni kulekota.e. Sakhiwonchanti Emandla1.16. Emakhaya la-46 382 afakelwe gezi lochunywe kugridi nome kutikimu letincane tagezi nekutsi emakhaya la-2116 afakelwe gezi kubuchwepheshe lobungekho kugridi. Kwengeta kuloko, kunemakhaya lasetindzaweni tasemapulazini laphuye kakhulu lakhone kutfola gezi losisekelo wamahhala. Kwakhiwa kweSikhungo saseNwaabe Semandla Lahlanganisiwe sekuphotfuliwe.1.17. Litiko Letemandla selikuphotfulile kutsengwa kwetinhlelo tasekhaya temandla elilanga letinge-31 000 kutsi tifakwe (kuhlelwe kutsi kufakwe letinge-20 000 ngemnyaka). Kufaka kutawucala ngekota yesine.1.18. Hulumende uchubekile ngekucala kusebentisa Luhlelo Lwebakhiciti Bemandla Labatimele (i-IPP) lesekube naletimphumelelo letilandzelako: (i) kutfola tigidzigidzi letinge-R201 kuLuhlelo Lwebakhiciti Bemandla Lavusetelwako Lotimele; (ii) Lamandla Lavusetelwako nyalo aphakela 3 175MW kuGridi; (iii) imemorandamu yelwatiso lwemklamo weBakhiciti Bemandla Labatimele wegesi seyiphotfuliwe neSicelo Sesiphakamiso kutsi sikhishwe ngembikwekuphela kwemnyakatimali lomusha; kanye (iv) ne-900MW letsengwe kuMkhiciti Wemandla Lotimele wemalahle.Kuletfwa Ngekusheshisa Kwesakhiwonchanti Etikolweni1.19. Kucedza kusilela emuva kwesakhiwonchanti etikolweni letisetindzaweni tasemaphandleni: kuphotfulwe sinye sikolo sesibonelelo, lebesisekelwe ngetimali ngekusebentisa Umtamo Wekuletfwa Ngekushesha Kwesakhiwonchanti Etikolweni, tikolo letinge-389 nyalo setitfola emanti, letinge-57 etikolo titfole gezi kantsi le-157 tona tafakelwa sakhiwonchanti lesinesitfunti sekuhambisa kungcola.Kwengeta, lolokulandzelako kwanikwa ema-ejensi ekucalisa kusebenta: imiklamo yekwakha tikolo letinge-293; imiklamo lenge-959 yemanti etikolo; imiklamo lenge-535 yagezi kanye nemiklamo yekuhanjiswa kwekungcola lenge-585.Sakhiwonchanti Setemphilo1.20. Inchubekelembili ekucedzeni kusilela emuva kutisetjentiswa tesakhiwonchanti setemphilo kufaka ekhatsi: inchubekelembili ekugcineni imitfolamphilo lenge-70 isesimeni lesisebentako kanye neTikhungo Temmango Tetemphilo, tibhedlela leti-18 netikhungo tetemphilo letinge-67 etigodzini lapho Umshwalensi Wavelonkhe Wetemphilo (i-NHI) usalingwa khona kusebenta. Kwakhiwa Kwetikhungo Tekunakekela Ngekwemphilo Lokusisekelo letintsatfu kanye neTikhungo Temmango Letinakekela Ngekwemphilo kwaphotfulwa; kantsi kwakhiwa kweTikhungo Temmango Letinakekela Ngekwemphilo letine kusachubeka.Emanti Nekuhanjiswa Kwekungcola1.21. Emakhaya la-29 626 afinyelele kukhona kutfola emanti ngemaphayiphi ngesikhatsi sekota lebuketwako. Kwakhiwa kwemklamo wekuhlanta emanti iNcora kanye nephayiphi waseKalahari East loya eMier sekuphotfuliwe; iJozini Pongolapoort neLidamu iGariep sekusesigabeni sekugcina sekutsi kuphotfulwe kwakhiwa. Kwengeta kuloko, kunemiklamo lenge-98 yekutfutfukiswa kwemanti kanye nemiklamo lenge-51 yekuhanjiswa kwekungcola leseyiphotfuliwe.1.22. Emakhaya la-611 360 afakelwe sakhiwonchanti sekuhanjiswa kwekugcola kantsi emakhaya la-20 599 wona asitwe ngekutsi kusetjentiswe Sibonelelo Semakhaya Lasemaphandleni Sesakhiwonchanti kute kucedvwe kusilela emuva kwekuhanjiswa kwekungcola: emakhaya la-1 405 lasetindzaweni tekuhlala letakhelwe tindlu lasebentisa emabhakede afakelwe afakelwe tinsita letifanele tekuhanjiswa kwekungcola.f. Temfundvo 1.23. Ekupheleni kweLweti 2016   89% (4 107 yebafundzi kulaba-4 612) labafundze batfola ticu tabo ngemfundzate weFunza Lushaka labalungele kutsi bangene etikolweni nga-2016 sebafakiwe etikolweni. Lelinani likhuphukenge-2% nasicatsanisa nekota yaphambilini kantsi kunge-4% ngetulu kwaloko lebekuhlosiwe kutsi kufezwe ngemnyaka.1.24. UMkhandlu waseNingizimu Afrika Wabothishela (i-SACE) uphumelele kutsi wandzise linani labothishela labatawungenela Luhlelo Lwekulawula Intfutfuko Lechubekako Yebungcweti Kubothishela lafinyelela kusamba sesisonkhe sabothishela laba-6 572.1.25. Kusukela kwacalwa ngekusebentisa indlelalisu lekubuyisa imali yeSikimu Savelonkhe Sekusita Bafundzi Ngetimali (i-NSFAS), lugcogco lwetimali ngenyanga lwenyukile ngenca yemitamo leyahlukahlukene lesetjentisiwe nekutsi sikhuluma nje nyalo sekugcogcwe tigidzi letinge-R268.4 nakucatsaniswa naloko bekuhloswe kufezwa ngemnyaka lokutigidzi lenge-R285.1.26. Luhlakamsebenti lolubuyeketiwe Lwekusita Emanyuvesi Ngetimali seluphotfuliwe futsi kutawucocisanwa ngalo nemanyuvesi ngembikwekutsi lushicilelwe.1.27. Emaciko emsebenti wetandla la-14 077 anikwe tithifiketi tekulungela kusebenta nguMtimba Wavelonkhe Wekulinganisa Umsebenti Webuciko Betandla.g. Tempilo1.28. Kuvikela kusisekelo semkhakha wahulumende wemitamo yekulwa neSandvulelangculazi (i-HIV) neNgculazi (i-AIDS). Njengencenye Yekwelulekwa Nge-HIV Nekuhlolwa, bantfu labasamba lesi-3 022 988 bahlolwe i-HIV, nakucatsaniswa naloko lebekuhloswe kutsi kwentiwe ngekota yesitsatfu lokubantfu laba-2 5000 000.1.29. Emajazi emkhwenyana (emakhondomu) alabadvuna la-221 201 467 nemakhondomu alabasikati la-6 403 730 asatjalalisiwe nakucatsaniswa naloko lebekuhloswe kutsi kwentiwe ngekota yesitsatfu kwemakhondomu alabadvuna la-150 000 000 nawabasikati la-4 500 000. Kusokwe ngekwemphilo bantfu labadvuna laba-155 188 nakucatsaniswa naloko lebekuhloswe kutsi kwentiwe ngekota lokulinani leli-250 000.1.30. Lizinga lemphumelelo yekwelashwa kwetigulane letinsha letiphetfwe sifo sesifuba (i-TB) belinge-84.2% lengce lizinga lebelihloswe kwentiwa ngekota yesitsatfu lebelinge-84%.1.31. Ngekota yesitsatfu bomake labatetfwele labange-63% bavakashele tisetjentiswa tetemphilo ngembikwemaviki lange-20, kwengca 63% lebekuhloswe kutsi kufinyelelwe kuwo ngekota.1.32. IKhabhinethi ikuvumile kusungulwa kweKomidi Yetindvuna, sihlalo walo lokutawuba yiNdvuna yeLitiko Letemisebenti Yahulumende Nekuphatsa, kubuka tincumo tetimo letincunyiwe tekusebenta letifanana: nekulungiswa kwemholo wemnyaka, emazinga emiholo, emabhonasi ekusebenta, tikhutsato tenkhokhelo kanye netinzuzo tempesheni.IKhabhinethi iphindze futsi yavuma kutsi kusungulwe Luhlaka Letiphakamiso Lokuvunyelenwe Ngato Etingcocweni Tahulumende kucinisekisa kutsi kunenchubo lesebaleni emkhatsini wahulumende nalabo labafanele labatimbandzakanyile kulokucocisana.Loku kudala kutsi kube neluhlaka lolunemphumelelo lwekenta kutsi kube nekufanana kwetimo tekusebenta tebasebenti emikhakheni leyahlukahlukene emsebentini wahulumende kucinisekisa kutsi imitselela yesabelotimali neyemnotfo nje ngalokubanti iyanakwa nekulungiswa kwetimo tekusebenta.1.33. Luhlelo lwaHulumende Lwekusebenta ludlale indzima lebalulekile ekukhuleni kwesamba semkhicito wasekhaya (i-GDP) njengaloku kubonakala etibalweni te-GDP letikhishwe Lihhovisi Lelubalobalo laseNingizimu Afrika. Ngekusekela i-NDP, Lisu lalelive Lemaphuzu Layimfica lichaza tinyatselo tekungenelela letitsite tekukhulisa nekuntjintja umnotfo, kudaleke imisebenti futsi kuhehe nelutjalotimali.Mkhakha lofake ligalelo lelikhulukati kube ngewetekuhweba, tekuphekela imicimbi nemboni yekunika indzawo yekulala kanye netetimali, tekutsenga nekutsengwa kwetindlu kanye netemabhizinisi, lokwenyuke nge-2.1% kanye nange-1.6% ngekulandzelana. Loko naloko kufake ligalelo la-0.3% ekukhuleni kwe-GDP.2. Kucala kwekusebenta kwetinhlelo taHulumende 2.1 IKhabhinethi ihlanganyela neLisekelamengameli Cyril Ramaphosa ekwemukeleni kugunyata ngalokuphephele sivumelwane semholo wavelonkhe lolizingancane lokuvunyelenwe ngawo emkhatsini wetesebenti, hulumende netemabhizinisi ngaphasi kweliso Lebaphatsi Labakhulu beLikomidi Lemkhandlu Wavelonkhe Wekutfutfukisa Umnotfo Netisebenti (i-Nedlac).Lokugunyata kubalulekile kakhulu kunchubo yekwenta kutsi Umholo Wavelonkhe Lolizingancane ube yimphumelelo lokuyintfo letawubuyisela emuva indzaba  basebenti labahola emaholo lamancane futsi kwente kutsi basebenti bakhone kunika imindeni yabo tintfo letibalulekile temihla ngemihla. Kuphindze futsi kunwebe tibonelelo tetenhlalo tahulumende tifinyelele kulabo labaphuyile eveni futsi kusisite ekwakheni sive lesifaka bonkhe bantfu kutemnotfo.2.2 Hulumende ucinisekisa kwetsembeka nekuba semtsetfweni kweticu temfundvo neluhlelo lwemfundvo lephakeme. Simemetelo lesikhishwe yiNdvuna yeLitiko Letemfundvo Lephakeme Nekucecesha lesimayelana nesinyatselo lesitawutsatselwa labo labaneticu temgunyathi, lokutawufaka ekhatsi kushushiswa kwabo nekudzalulela sive emabito abo kanye nekubahlazisa kutawucedza lomkhuba losewudlangile weticu temfundvo temgunyathi.Ekupheleni kwaBhimbidvwane 2017, samba seticu temfundvo leti-1 276 (letinge-444 talelive bese kutsi letinge-832 takulamanye emave) tirekhodwe eluhlwini Lwesiphatsimandla Sekucinisekisa Emazinga Eticu SaseNingizimu Afrika (i-SAQA) njengeticu temfundvo temgunyathi   lesekunema-afidavithi lange-78 lasentiwe kutsi andluliselwe kuma-Hawks kutsi bashushiswe banikati bato.Njengencenye yekulawula ngekwemtsetfo, baka-SAQA batawubhalisa banikati baletithifiketi temfundvo temgunyathi kuwebhusayithi yabo.2.3. IKhabhinethi iyajabula ngekutsi inombolo yelucingo yavelonkhe yekulwa nenkhohlakalo iyasita ekutfoleni tehlakalo temkhonyovu. Kusukela ngaBhimbidvwane kulomnyaka, tehlakalo leti-18 778 tendluliselwe ematikweni ahulumende kantsi imphendvulo itfolakele etehlakalweni leti-17 249. Ema-90% emacala asetjentiwe aphotfulwa kantsi tisebenti leti-3 600 titfolakale tinelicala lekungatiphatsi kahle kusukela emkhatsini wa-2004 naBhimbidvwane 2017.Linyenti letisebenti tahulumende letsembekile futsi liyachubeka ngekuletsa tinsita nekwenta umsebenti walo.2.4. Kulomunye umtamo lomkhulu wekulwa nenkhohlakalo, hulumende utsatse sincumo sekutsi tisebenti tahulumende tingasenti ibhizinisi nematiko ahulumende kanye naletinye tinhlaka tembuso. Sikhatsi sekuntjintja sekutsi tisebenti tahulumende tidzalule letikwentako ngaphasi kwemtsetfosimiso wa-2016 wemsebenti wahulumende siphele mhla tinge-31 Bhimbidvwane 2017. Ngamhla ti-01 Indlovana 2017, leto tisebenti tahulumende lebetisachuba ibhizinisi netinhlaka tembuso bekufanele kutsi ngabe setesulile kulawo mabhizinisi, nome setesulile ekusebenteleni hulumende.Litiko Letemisebenti Yahulumende Nekuphatsa limatasatasa lihlanganisa lwatiso lolumayelana netisebenti tahulumende letehlulekile kulandzela lomtsetfosimiso lomusha. Naseyiphotfuliwe lenchubo, kutawucala tinchubo tekucondziswa kwetigwegwe kubo bonkhe labo labangawugcini lomtsetfosimiso.3. Tindzaba letimcoka eveni 3.1. IKhabhinethi ivakalisa kutsintseka kwayo kakhulu ngekukhatsateka lokubangwe kungabi nesiciniseko sekutsi labatfola imali yesibonelelo sahulumende batawukhokhelwa yini. Singuhulumende lonakekelako futsi netidzingo tebantfu bakitsi titintfo lesitibeke embili kutsi sicale ngato sitente. Sisebenta sonkhe ngekubambisana kutsi labo labatfola sibonelelo sahulumende abashayeki ngenca yaloku lokwentekako.3.2. IKhabhinethi icinisekisa bantfu baseNingizimu Afrika kutsi siyayilungisa lendzaba emazingeni lasetulu. Sikuvumile futsi kusungulwa Kwelicembu Lekusebenta Letindvuna lelakhiwa nguleTindvuna letilandzelako: Indvuna Yelihhovisi Lamengameli, lelibukene Nekuhlela, Kucaphela Nekulinganisa (lekutawuba ngiyo lengusihlalo), yeLitiko Letekutfutfukiswa Kwetenhlalakahle, yeTetimali, yeTesayensi Netheknoloji, yeLitiko Letasekhaya, yeLitiko Letakhiwonchanti Tetekuchumanisa Netinsita Teliposi neyekuVikeleka Kwembuso.Lelicembu Lekusebenta likiwe ligunyakwenta kutsi lilungise lolokulandzelako:Ngekulandzela sijubo seNkantolo Yemtsetfosisekelo   kubuka tiphakamiso ngenhloso yekucinisa timo kanye nekutsatsa tinyatselo letifanele (ngekushesha) kulabo bahlulekile kwenta msebenti wabo kanye nekubeka sikhatsi lesifanele sekulinga letinhlelo tesikhashana;Kucinisekisa kukhokhwa kwetibonelelo kusukela mhla ti-01 kuMabasa 2017;Kutfola seluleko semtsetfo lesimayelana netinyatselo temtsetfo letinokutsatswangumbuso, ikakhulu macondzana nekulungisa kungatiphatsi ngekwemtsetfo nangendlela lefanele nangabe kube khona;Kubuketa kutiphatsa kwe-Ejensi yekuCinisekiswa Kwetenhlalakahle eNingizimu Afrika (i-Sassa) ikakhulu macondzana nemandla ayo ekuphatsa nekulawula liphindze bese lenta tincomo;Lisungule lisu lekulawula sehlakalo lesingahle sivele; kanyeNekusungula luhlelo loluphelele lwesikhungo lolungentiwa kukhokhela tibonelelo.3.3. IKhabhinethi ikwemukela ngetandla letifutfumele kutinikela nomsebenti lomuhle  weMbutfo Wetemaphoyisa aseNingizimu Afrika (i-SAPS) kanye nemilayeto yekusekela kanye netakhamuti ngekuhlanganyela kutsi kutfolakale luswane lolunguSiwaphiwe Mbambo. Loku kukhombisa kutsi nangabe bantfu baseNingizimu Afrika basebenta ngekubambisana singenta umehluko lomkhulu etimphilweni talabaphuyile.Mengameli Jacob Zuma wetsembise kutsi Hulumende utawutsatsa tinyatselo letibonakalako kulwa nebugebengu kuMasipala Wendzawo yakaMhlabuyalingana enyakatfo neKwaZulu-Natal losebubange kutsi kube nemoya loshubile emkhatsini webantfu baseNingizimu Afrika nebaseMozambique.IKhabhinethi ihlanganyela kanye naMengameli ekugcugcuteleni ummanga wendzawo yakaMhlabuyalingana kutsi nabomasipala labakhelene nayo boMkhanyakudze, Hlabisa naseJozini kutsi bavuselele kabusha kutsemba kwawo emaphoyisa nekutsi basebentisane nawo kulwa nebugebengu lobuwela umnyele ikakhulu kudunwa kwetimoto kulendzawo.Ematiko avelonkhe, ikakhulu Letemaphoyisa, Letekuvikela, Lekuvikeleka Kwembuso, Letasekhaya Letekutfutfukiswa Kwetenhlalakahle kanye nalamanye atawungenelela ngemandla emva kwekuvakasha kwaMengameli, asebentisane nahulumende wesifundza kanye nabomasipala.3.4. Nanome letinye tincenye talelive titfole timvula lebetidzingeke kakhulu kanye nemazinga emadamu lakhombisa kubancono kantsi lamanye emadamu asagcwele mfi, simo sesomiso lesichubekako eNshonalanga Kapa siyetfusa nanome sekucalwe kwentiwa emasu ekonga emanti.Kunekucocisana lokwentekako emkhatsini wematiko avelonkhe  newetifundza kanye nabomasipala kuyachubeka ngenhloso yekwehlisa monakalo lowentiwe lesomiso. Emanti solomane angumtfombolusito loyimvelakancane lapha eNingizimu Afrika nekutsi bonkhe labasebentisa emanti   labawasebentisa emakhaya nasetimbonini bayagcugcutelwa kutsi bachubeke ngekusebentisa emanti ngekuwonga lokukhulu.3.5. IKhabhinethi ihlanganyela kanye naMengameli Jacob Zuma ekuhalaliseleni Mengameli Nana Addo Akufo-Addo waseRiphabhliki yaseGhana mayelana nemcimbi wenkhomba yemphumelelo yekugubha iminyaka lenge-60 live laseGhana latfola inkhululeko lebewumhla ti-06 Indlovulenkhulu 2017.3.6. IKhabhinethi ihlanganyela kanye neNdvuna Yetekuchumana ngekuhalalisela baseNingizimu Afrika labaphumelele kumiklomelo yabetindzaba, i-SADC Media Awards.Lomklomelo uhlonipha umsebenti losezingeni lelisetulu kutebuntsatseli futsi ugcugcutela labo labasebenta kubetindzaba emaveni langemalunga eNhlangano Yekutfutfukisa Emave AseNingizimu ne-Afrika (i-SADC) kutsi abhale kakhulu ngetindzaba letitsintsa lesifundza ngenhloso yekukhutsata kuhlanganyela kanye nekusebentisana kwesifundza seNingizimu ne-Afrika. Betindzaba baseNingizimu Afrika bayacelwa kutsi batfumele imingenela yabo kuloMcintiswano wa-2017 Wemiklomelo Webetindzaba e-SADC, ngembikwekutsi kufike lusuku lwekuvala mhla tinge-20 Indlovulenkhulu 2017.3.7. IKhabhinethi itjelwe ngalamafishane mayelana nenchubekelembili kanye nemalungiselelo mayelana nemgubho Yeminyaka Lelikhulu ya-OR Tambo nga-2017 ngaphasi kwengcikitsi letsi:  Imphilo Nemshiyandvuku wa-OR Tambo.  Loluhlelo loluchubeka umnyaka wonkhe eveni lonkhana lutakwenta kutsi bantfu bavule emehlo, bafundziseke, kube nemisebenti yekugubha nekuhlonipha lokutawuholela emcimbini lophelele wekugubha leminyaka lelikhulu lotawube umhla tinge-27 Imphala 2017, uphele nje lapho nakucala inyanga yeNgongoni 2017 kube nemgubho wemculo lotawunandzisa lapha eMbizana, Wild Coast Casino. Lomgubho wavelonkhe lotawudvonsa umnyaka wonkhe ucinisekisa indzima lebalulekile ledlalwe ngu-OR Tambo emzabalazweni wenkhululeko kanye nasekuzuzeni kwetfu Inkhululeko Nentsandvo Yelinyenti.Tonkhe tinsuku Tavelonkhe Temigubho Yekukhumbula ta-2017 titawusetjentiselwa kugubha Iminyaka Lelikhulu ya-OR Tambo. IKhabhinethi imema yonkhe imikhakha kutsi yente tinhlelo tayo kanye netingcikitsi kutsi kuhambisane nengcikitsi kanye netinhloso Temigubho Yeminyaka Lelikhulu ya-OR Tambo.4. Kuhalalisela 4.1. IKhabhinethi ihalalisela Indvuna yeTemvelo, Edna Molewa, lotawukhetfwa kutsi abe yiShansela yekucala yeSefako Makgatho Health Sciences University.4.2. IKhabhinethi iyabadvumisa labososanyensi labancane baseNingizimu Afrika labenyulwe Sikhungo Setesayensi yaseNingizimu Afrika, labahlanganyela kanye nalabanye bososayensi labancane labange-400 labavela emaveni lange-76 labakhetfwe kutsi bangenele Umhlangano walonyaka we-67 we-Lindau Nobel Laureate eLindau, eGermany. NguDkt Hlamulo Makelane, waseNyuvesi yaseNshonalanga Kapa; Frederick Malan, waseNyuvesi yasePitoli; Funeka Nkosi, waseNyuvesi yaseWitwatersrand; Retha Peach, waseNyuvesi yaseNyakatfo Nshonalanga, kanye naDkt Mark Williams-Wynn, waseNyuvesi yaKwaZulu-Natal. Lomhlangano utawubanjwa kusukela mhla tinge-25 kuya mhla tinge-30 Inhlaba 2017 lokulindzeleke kutsi kube nalabo labase bawutfola lomklomelo weNobel labange-31.4.3. IKhabhinethi ihalisela licembu lebacwaningi lalabasikati bonkhe laseNyuvesi yaseKapa, kanye naGasnat Shaboodien naSarah Krause, nebacwaningi lababuya e-Italy labatfole lijini lelibanga kuhlaselwa sifo senhlitiyo. Lokukutfolakala kwelijini emkhakheni wetemphilo kunemandla ekwenta kutsi kuvikeleke emakhulukhulu ekufa lokuphatselene nenhlitiyo minyaka yonkhe.4.4. Litiko Letemidlalo Nekukhibika Nelihhovisi Letemalingena laseNingizimu Afrika (i-SARS) liklonyeliswe ngekuhlanganyela umklomelo Webulwimibunyenti weBhodi Yetilwimi tonkhe taseNingizimu Afrika (i-PanSALB) kumkhakha wahulumende. Batfole lomklomelo ngenca yekugcugcutela kutfutfukisa kwabo bulwimibunyenti lapha eNingizimu Afrika.4.5. Kundluliselwa ngemphumelelo kwesihlalo sekuba ngusihlalo wekhomishini yeLubumbano Lwe-Afrika (i-AU) sisuke kuDkt Nkosazana Dlamini-Zuma siye kuMoussa Faki Mahamat waseChad. IKhabhinethi imfisela imphumelelo kuko konkhe.4.6. IKhabhinethi ihalalisela eMajita ngekudlala kwawo kahle kakhulu emncintisanweni weNdzebe Yemave ase-Afrika Yalabangephasi Kweminyaka lenge-20, lebewubanjelwe lapha eZambia. Adlale adzimate afinyelela kumzuluswano lowendvulela wemancamu kantsi ngekwenta njalo ase asacinisekisa live laseNingizimu Afrika indzawo yekungenela umncintiswano weNdzebe Yemhlaba ye-FIFA yanga-2017 Yalabangaphasi Kwemnyaka lenge-20 lotawube ubanjelwe lapha eSouth Korea.5. Kuvakalisa kudzabuka netifiso letinhle 5.1. IKhabhinethi ivakalisa kudzabuka kwayo emndenini nasebanganini balabo labalahlekelwe ngulababatsandzako babo emlilweni lobhubhise tindzawo temikhukhu lapha eKapa washiya tinkhulungwane tebantfu tisebaleni.Hulumende wakhe emathende lamakhulu lamabili kute kubhaliswe labo labalahlekelwe ngemadokhumenti abo kanye nemahholo lamane ekuhlalisa labo labete tindzawo tekuhlala, kantsi batfunyelelwa netidzingo letisisekelo letifanana nemanti kanye nemaphasela ekudla.Ematiko ahulumende lahlukahlukene asangenelele ngenhloso yekunika Lusito kanye nekusekela ngetinsita kute kunciphe lifutse lalesehlakalo kulemimango.IKhabhinethi ibonga tinhlangano telusito kanye nalabo labavolontiyako labasita lommango walendzawo.5.2. IKhabhinethi iphindza futsi ifisela sishikashiki lesingumnkantjubovu lebesilwa nelubandlululo Winnie Madikizela-Mandela kwelulama nekuphila njengeloku angeniswe esibhedlela, futsi icela sive kutsi simthandazele yena kanye nemndeni wakhe kulesikhatsi sekunyakatiswa kwakhe enyameni.5.3. IKhabhinethi ihlanganyela kanye naMengameli Jacob Zuma ekufiseleni makadzebona wemzabalazo Ahmed Kathrada kululama ngekushesha. Ungulomunye walabatsatfu lasebasele labebasecaleni laseRivonia futsi sicela sive kutsi naye simthandazela yena nemndeni wakhe kulesikhatsi sekunyakatiswa kwakhe naye enyameni.Imibuto icondziswa ku:Mnu Donald LiphokoLucingo lwekumtsintsa: 082 901 0766 "
Sitatimende Semhlangano weKhabhinethi mhla tinge-29 Indlovulenkhulu 2017,30 Mar 2017,https://www.gov.za/speeches/statement-cabinet-meeting-29-march-2017-30-mar-2017-0000,https://www.gov.za/ss/speeches/statement-cabinet-meeting-29-march-2017-30-mar-2017-0000,"1. Kucala Kwekusebenta Kwetinhlelo taHulumende1.1. Mengameli Jacob Zuma utawubita Ingcungcutsela yaMengameli Yesitsatfu Yabohulumende Basekhaya kusukela mhla ti-06 kuya mhla ti-07 Mabasa nga-2017 ngaphasi kwengcikitsi letsi,  Kuntjintja Mhlaba Wabomasipala Kute Kube Nentfutfuko Leyenteka Ngekushesha Nangemfutfo Kutenhlalakahle Nakutemnotfo. Lengcungcutsela itawugcila kakhulu ekuciniseni luhlelo lwabohulumende basekhaya njengencenye yesigaba sesibili seluhlelo lweKubuyela Kusicalonchanti. Kwengeta kuloko, itawubuka neludzaba lwekubete bulungiswa etindzaweni tekuhlala kanye nekuswela indzawo yekuhlala lokuchubeka njalo kuba nelifutse etimphilweni tebantfu bakitsi.Lokunye lokutawubukwa kutawufaka ekhatsi: kwakha imimango lecinile kute kwemeke futsi kuncishiswe lifutse letinhlekelele; kanye nekwenta kutsi tonkhe tivumelwane tahulumende tichubela embili kuntjintja ngekushesha nangemfutfo kutenhlalakahle nakutemnotfo ezingeni lahulumende wasekhaya.Kusebenta kwahulumende wasekhaya kungumsebenti wawonkhe wonkhe   Ikhabhinethi icela labatsintsekako kuhulumende kanye nalabatimele, tinhlangano temmango kanye nebemkhakha wetemabhizinisi wonkhana kutsi usekele tinhlelo lokuhloswe ngato kwesekela bomasipala.1.2. Ingcungcutsela Yesitsatfu Yetekuvakasha Yahulumende Wasekhaya itawubanjwa kusukela mhla ti-03 kuya mhla ti-04 Mabasa 2017 lapha e-Emperors Palace, eGauteng ngaphasi kwengcikitsi letsi:  Kuhlela Kutekuvakasha ngumsebenti wawonkhe wonkhe.  Lengcungcutsela itawugcila emaswini ekukhulisa tekuvakasha kulelive ngekutsi tihlanganiswe nemachinga onkhe etentfutfuko nekukhula etifundza nabomasipala.1.3. Temapaki Tavelonkhe taseNingizimu Afrika (ema-SANPark) titawubamba INgcungcutsela Yelutjalotimali Kutekuvakasha mhla ti-04 Mabasa 2017, kugcilwe ematfubeni lamasha lange-55 elutjalotimali. Eminyakeni le-15 leyengca, i-SANParks yenyusa ngemphumelelo linani lematfuba ebudlelwane bekusebentisana ngekhatsi kwaHulumende neTinhlangano Letitimele, lokufaka ekhatsi imiklamo leminyenti, lokubandzakanya tindzawo tekulala, tindzawo lapho utsenga khona kudla uhlale phasi udle, titolo letikhulu, lokungentiwa, sikhumulo setindiza sakaSkukuza neTable Mountain Aerial Cableway.1.4. Mengameli Jacob Zuma, njengaSihlalo Welikomidi Letinhloko Temibuso Lephaneli Lephakeme Yamhlabuhlangene (i-UN) Yetemanti, uvule ngekwemtsetfo  Ingcungcutsela Yelusuku Lwetemanti Lwemhlaba Lwamhlabuhlangene Nembukiso waphindze futsi wetfula Nembiko Wemhlaba wonkhe we-UN Lolushicilelo le-17 Wetentfutfuko Yemanti, lotawugcila kakhulu endzimeni ledlalwa kusetjentiswa kahle kwemanti langcolile emaveni laneminotfo lesatfutfukako, imimango lecinile kanye nekugcinwa kwetimondzawo letiphilile emhlabeni wonkhe.Tinjongo Tentfutfuko Lesimeme tifaka ekhatsi loko lokuhlosiwe kucinisekisa kutsi wonkhe umuntfu uyawatfola emanti laphephile nga-2030, ngekwenta emanti kutsi abe yindzaba lemcoka ekucedzeni buphuya lobukhulu. Emanti nekuhanjiswa kwekungcola kutintfo lekugcilwe kuto kakhulu tentfutfuko lesimeme, letimcoka etimphilweni tebantfu nakwimvelo.1.5. Sikhungo Savelonkhe Sahulumende Lokutfolakala Ndzawonye Konkhe, i-National One Stop lesetfulwa nguMengameli Zuma mhla ti-17 Indlovulenkhulu 2017, nyalo sesiyasebenta sesivuleleke bonkhe batjalitimali bemabhizinisi. Sisebenta njengendzawo yinye lemcoka kanye nanjengesikhungo lesihlanganisa ematiko yekunika tinsita tebungcweti kulabo labafuna kuvula emabhizinisi nome kutjala timali lapha eNingizimu Afrika.Tonkhe letitinsitakalo nyalo setitfolakala sikhungweni sinye.1.6. Mengameli Jacob Zuma wengete malunga eLikomidi Lelihlanganisa Tindvuna (i-IMC) Letekuhamba ngekutsi afake ekhatsi bonkhe boNdvunankhulu Betifundza kanye Nenhlangano Yabohulumende Bekhaya eNingizimu Afrika (i-Salga) njengemalunga.Loku kutawucinisekisa kugcila ndzawonye lokuhlangene kwato tonkhe tindzaba letitsintsa tekuhamba lokufaka ekhatsi nenchubomgomo yaseNingizimu Afrika yetekuhamba, tindlela tekutsi imikhakha leyehlukahlukene ingasebentisana njani nahulumende ekukhutsateni tinchubomgomo tekuhamba letihlelekile nekwenta kutsi kube nebudlelwane lobuhle emkhatsini wetakhamuti takuleli netakhamuti takulamanye emave angephandle.1.7. Njengaloku Inyanga Yemalungelo Eluntfu iphela, Ikhabhinethi ibonga bantfu baseNingizimu Afrika labahlanganyele nesive ekugubheni Lusuku Lwemalungelo Eluntfu, lesihloniphe ngalo emachawe etfu emzabalazo lasilwela kute sitfole lamalungelo lamanengi lesiwajabulelako lamuhla. Lomgubho uphotfula iminyaka lenge-40 yekukhumbula kusishiya emhlabeni kwaBantu Steve Biko.Kukhumbula emachawe esive kuyindlela yekucinisekisa kutsi lusha lwetfu kanye nesitukulwane sakusasa siyati futsi siyalivisisa ligalelo lawo naloko lebebakumele, bakulwela.1.8. Sesibone kwandza kwetehlakalo letinyenti tebuhlanga, letisusa umcondvo wetfu kuloko lesesikuzuzile njengohulumende wentsandvo yelinyenti.Kufanele kutsi sidvumise kutsi siphila eveni lelivikela sitfunti nemalungelo eluntfu. Bantfu labanyenti bashona belwela letinzuzo. Kufanele kutsi singakukhohlwa kutinikela kwetfu lesakwenta kute sitfole inkhululeko nentsandvo yelinyenti. Kufanele kutsi sichubeke sakhe iNingizimu Afrika letawuvikela emalungelo abo bonkhe bantfu, akukhatsalekile nekutsi unjingile nome uphuyile, bangubuphi bulili nome bakuyiphi indzawo lapho bahlala khona.1.9. IKhabhinethi imema bonkhe bantfu baseNingizimu Afrika kutsi bahlanganyele nakugujwa Lusuku Lwavelonkhe Lwenkhululeko kanye Nenyanga Yenkhululeko. Inyanga Yenkhululeko kanye Nelusuku Lwavelonkhe Lwenkhululeko lusukhumbuta ngekufika kwenkhululeko nentsandvo yelinyenti eveni letfu, kanye nengeluhambo lwetfu lolusuka eveni labelikhungatfwe yinzondo nekwehlukana loluya esiveni lesakha likusasa linye letfu sonkhe.Imigubho Yenyanga Yenkhululeko ikhutsata Luhlelo Lwekutfutfukisa Lavelonkhe (i-NDP) njengembononchanti wetfu wesikhatsi lesidze webudlelwane kute sakhe leyo Ningizimu Afrika leshiwo nguMtsetfosisekelo, Umculu wetfu Wemalungelo kanye Nemculu Wenkhululeko loyinchophamlandvo wanga-1955.1.10. IKhabhinethi imema bonkhe bafundzi bemabanga laphakeme kutsi bangenele umncintiswano we-SADC (Inhlangano Yekutfutfukisa Emave LaseNingizimu Ne-Afrika) wekubhalwa kwe-eseyi wetikolo temasekhondali wa-2017, lovuleleke bonkhe bafundzi labasemasekhondali esifundzeni se-SADC.Sihloko salomncintiswano wekubhalwa kwe-Eseyi Yetikolo Temasekhondali letiku-SADC wa-2017 sitsi, ""Kusebentisa Emandla Lasimeme Kutfutfukisa Temnotfo Tesifundza. Litiko Letemfundvo Lesisekelo litawusita bafundzi labafisa kungenela lomcudzelwano wekubhalwa kwe-eseyi. Ema-eseyi lamatsatfu latawukhetfwa kuleso nakuleso sifundza atawutfunyelwa kuLitiko Letemfundvo Lesisekelo kungakashayi mhla ti-05 Inkhwekhweti 2017. Ema-eseyi avelonkhe lamatsatfu laphume embili atawutfunyelwa kuLihhovisi Lebubhalane le-SADC mhla tinge-31 Inkhwekhweti 2017.2. Tincumo teKhabhinethi2.1. Emalunga eSigungu kuyo yomitsatfu imikhakha yahulumende atawucocisana nebantfu baseNingizimu Afrika eveni lonkhe ngesikhatsi seLiviki Lavelonkhe Lembizo kusukela mhla ti-17 kuya mhla tinge-23 Mabasa 2017 ngaphasi kwengcikitsi  letsi,  Sisonkhe sichubekisela iNingizimu Afrika embili. IKhabhinethi igcugcutela bonkhe bantfu baseNingizimu Afrika kutsi babe takhamuti letisukumako tente tintfo futsi netikhatsalelako, ticocisane nebaholi bahulumende mayelana netinhlelo leticela kutsi tentiwe kute kwentiwe ncono timphilo tebantfu nekutsi tente kutsi baholi baphendzule ngemisebenti yabo. Luphiko Lwahulumende Lwetekuchumana Netekwatisa (i-GCIS) litawuchumanisa letinhlelo, imininingwane yaloko itawutfolakala ku: www.gov.za2.2. IKhabhinethi ikuvumile kushicilelwa kwemfica Kweluhlelo Lwekwenta Lwenchubomgomo Yetetimboni (i-IPAP) nga-2017/18 kuya ku-2019/20 lolulungisa tinsayeya letimcoka tetemnotfo nekukhula kwetimboni nebuphuya lobuphatselene nebuhlanga, kungalingani nekubete kwemisebenti. Lena yincenye lemcoka yeLisu Lemaphuzu Layimfica laMengameli Jacob Zuma futsi lentiwe kutsi lihambisane nenchubomgomo yeKuntjintja Ngekushesha Nangemfutfo Temnotfo.I-IPAP ikhone kuba nemphumelelo etindzaweni letimcoka letinyenti: kugcina nemafemu lamanyenti nemisebenti, kwesekela imikhakha lemcoka kakhulu etintfweni letitawukwentiwa yiNingizimu Afrika macondzana neluhlelo lesikhatsi lesidze lekukhutsata timboni kanye nekuvula tindzawo letinsha tekukhula kwemnotfo kute sakhele etikwenzuzo yetfu yekucatsanisa kanye nekudala emakhono ekwenta etimboni lacudzelana nemhlaba wonkhe.Loko lokukhutsata i-IPAP yanga-2017-2020 kufaka ekhatsi: kutinikela ngalokuphindziwe eKuntjintjeni Ngekushesha Nangemfutfo Temnotfo; imetamo lechubekako yekucinisekisa kutsi kuba nekukhula kwekushiyelana kanye nekuzuzisa wonkhe umuntfu; kuluchuba ngekuphangisa lokukhulu Luhlelo Lwabosotimboni Labamnyama kanye nekugcila kakhulu kutimboni letakha misebenti leminyenti kuyo imikhakha lechumanisa nemikhakha lesisekelo yetemnotfo kanye nemikhakha leyakha imphahla lehlanganiswe nemitamo lenyusiwe yekutfunyelwa kwemphahla emaveni angephandle.2.3. IKhabhinethi yatjelwa ngalamafishane mayelana ngemiphumela yeLuhlwayo Lwavelonkhe lwa-2014/15 Lwekucwaninga Nentfutfuko Lehlolwayo (Luhlwayo Lwe-R&D). Samba Senchitfo seNingizimu Afrika se-R&D (i-GERD) sibe tigidzigidzi letinge-R29, 345 nga-2014/15. Loku kukhula lokungatseni nje kwe-14.4% kusukela etigidzigidzini letinge-R25, 661 nga-2013/14. Lona ngumnyaka wesine ilandzelana lapho i-GERD yenyuke khona ngemuva kwekuncipha nga-2009/10 nanga-2010/11. I-GERD njengephesenti yeSamba Semkhicito Wasekhaya (i-GDP), siyinkhomba lebonisa kukhuphuka kwe-R&D kulelive, yenyuke yafinyelela ku-0, 77% nga-2014/15.Kutjala timali lokufanele nalokwanele ku-R&D kuyadzingeka kute kufezwe tinjongo te-NDP.2.4. IKhabhinethi iyawusekela umbiko wekucala weminyaka lemibili lomayelana Nesimo Sekuntjintja Kwesimo Sesayensi Yelitulu Netheknoloji eNingizimu Afrika.Lombiko, lotawutfolakale kabanti, uniketa uhlolo lolumcoka kanye nemabalengwe ngelucwaningo lwetesayensi lwesimo sekuntjinta kwesimo selitulu kanye nemicondvo lemisha yetetheknoloji lephatselene nayo. Wenta tincomo letisiphohlongo tekwenta ncono simo sesayensi netheknoloji yekuntjntja kwesimo selitulu eNingizimu Afrika kanye nekubeka lelive endzaweni yekuba live lelidlala indzima kulelivekati kanye nasemhlabeni wonkhe macondzana nesayensi netheknoloji yekuntjintja kwesimo selitulu. Loku kutawusetjentiselwa kutsi kucinise, emasu ekunciphisa nekutetayeta nekuntjintja kwesimo selitulu.2.5. IKhabhinethi ikuvumile kushicilelwa kweNdlelalisu Yekusekela Itheknoloji Yetekuchumana Yelwatiso (i-ICT) Emabhizinisi Lamancane, Lasemkhatsini Nalamancane Kakhulu (ema-SMME) Etheknoloji Yelwati Lwetekuchumana (i-ICT), kute kutsi sive siphawule ngayo. LeNdlelalisu kuhloswe ngayo kusungula tinyatselo tekungenelela letitawusheshisa intfutfuko nekukhula kwemabhizinisi lamancane kakhulu emkhakheni we-ICT, kanye nekugcugcutela kutsi kube nekwenyuka kumazinga ekutsatseni nasekusetjentisweni kwe-ICT ngumkhakha jikelele wemabhizinisi lamancane kakhulu.2.6. IKhabhinethi ikuvumile kushicilelwa kweNdlelalisu Ye-elekthroniki Yavelonkhe kute sive siphawule ngayo.LeNdlelalisu Ye-elekthroniki ichaza umbononchanti wekutfutfukisa sive selwatiso lesizuzisa wonkhe umuntfu kanye nemnotfo losebentisa lwatiso weve lolweyame etidzingweni tetakhamuti, temabhizinisi netahulumende.Loku kuniketa litfuba bantfu baseNingizimu Afrika lekutsi bahlanganisa itheknoloji netimphilo tabo ngendlela yekutsi loko kube yinzuzo esiveni sonkhana. Inhloso yaloko kutsi kusungulwe sive lesinakekelayo lesisebentisa lwati, ekuntjintjeni sive saseNingizimu Afrika kanye nemnotfo loweyame ekutseni bantfu bafinyelele kuwo kanye nasekusebentiseni lwatiso lwesimanje lwekuchumana ngetheknoloji.2.7. IKhabhinethi ikuvumile kushicilelwa kweNdlelalisu neLuhlelo Lwavelonkhe Lwahulumende Lwe-elekthroniki kute sive siphawule ngayo.LeNdlelalisu ikhomba indlela uhulumende atawuntjintja ngayo asebentise i-elekthronikhi kute sibe nesive lesisebentisa i-elekthronikhi lezuzisa wonkhe umuntfu, kute kutsi takhamuti tikhone kuzuza kancono kulamatfuba laletfwa itheknoloji yedijithali kute tente ncono lizinga lemphilo yato.Loku kutawufaka ligalelo ekufezekiseni tinhloso te-NDP kanye nekuba nemtselela lomuhle emaswini nasetinhlelweni taHulumende ekuletseni tinsitakalo ngendlela lenemphumelelo.2.8. IKhabhinethi iyivumile Indlelalisu Yavelonkhe Yetekuphepha Emgwacweni ya-2016-2030. Lendlelalisu ibukana netinsayeya kanye nemagebe Litiko Letekutfutsa leliwabonile mayelana nekucala kusebenta kwemasu aphambilini, lokufaka ekhatsi Indlelalisu Yavelonkhe Yetekuphepha Emgwacweni ya-2016.Loku kufaka ligalelo ekufezeni inhloso ye-NDP  yekunciphisa kulimala, tingoti nebudlova nge-50% kusukela kumazinga emnyaka wa-2010.  Lendlelalisu iphindze futsi iphendvule mayelana nesidzingo sekudala sakhiwonchanti setemnotfo lesihleleke kahle, lesinekucudzelana futsi lesinekuphendvula.Kushayisana emgwacweni kunemiphumela lemibi emindenini nasemimangweni njengaloku kuba netimbangela tekushona kwebantfu loko-ke bese kubeka umtfwalo lomkhulu eluhlelweni lwetibonelelo tenhlalo tahulumente kanye nenhlalakahle.2.9. IKhabhinethi ikuvumile kushicilelwa kweNdlelalisu Yesikhashana Yavelonkhe Yetemkhakha Wetekuvakasha kute kutsi sive siphawule ngayo. Lolu luhlakamsebenti lwentfutfuko nekukhula kwetekuvakasha taseNingizimu Afrika.LeNdlelalisu kuhloswe ngayo kwenyusa ligalelo ngco letekuvakasha kutemnotfo kusukela kutigidzigidzi leti-R118 kuya kuletinge-R302 nga-2026 ngekusebentisa kuhlela ngekuhlanganyela, kanye nekucala kusebentisa tinyatselo lokuvunyelenwe ngato kutsi kutawucalwa ngekutsi kwentiwe tona kucala.Kucala kusebenta kweNdlelalisu Yavelonkhe Yemkhakha Wetekuvakasha lekhona njenganyalo kube neligalelo ekukhuleni lokube mcoka mayelana nemitsamo yebavakashi, ligalelo ku-GDP, kanye netekuhweba letinhle nekudaleka kwemisebenti. Sigaba sekukhula lesilandzelako sigcila ekukhuleni lokuzuzisa wonkhe umuntfu kanye nekuntjintja kulomkhakha.2.10. IKhabhinethi ilivumile Lisu Lavelonkhe Lendlelalisu (i-NSP) Lesandvulelangculazi (i-HIV), Sifo Sesifuba (i-TB) Nesifo Lesitsatselana Ngekwemacansi (ema-STI) la-2017-2022.Tinyatselo letitsatswe yiNingizimu Afrika mayelana nesifomcedzave se-HIV ne-TB tisho kutsi nyalo abantfu labanyenti baseNingizimu Afrikaba phila iminyaka ecishe ibe lishumi ngetulu kunaleyo bebeyiphila ngemnyaka wa-2014. Linani lebantfu labasuleleka yi-HIV selehlile kanye nelebantfu lababulawa yi-TB.Le-NSP yesine ihlose kwenyusa kuphumelela kanye nekwetfula tindlelalisu letinsha tekuvikela bantfu labosuleleka kwekucala, kubona masinyane bantfu labasulelekile kanye nekubelapha ngemphumelelo nekubanakekela. Ichaza luhlakamsebenti lwendlelalisu yebudlelwane bemikhakha leminyenti kute kutsi yentiwe ngekushesha inchubekelembili yekunciphisa linani labantfu labagulayo nababulawa yi-HIV, TB kanye nema-STI. Loku kuhambisana ne-NDP nenelwati ngelifutse lelibi le-HIV ne-TB ekuhambiseni kancane intfutfuko yeve.2.11. IKhabhinethi yatisiwe ngalamafishane mayelana Nembiko Welikomidi Letindvuna lomayelana neLuhlakamsebenti Lwenchubomgomo lwesikhashana lwekuKhubateka Kutikhungo Temfundvo Ephakeme Nekucecesha, lowente tincomo letimayelana nekusungulwa kweLuhlakamsebenti Lwenchubomgomo Yendlelalisu Yekukhubateka.Loku kuhambisana naloko lokushiwo nguMtsetfosisekelo lokumayelana nekususa tihibe letivimba kubandzakanywa kwebantfu labakhubatekile njengemalunga emmango laphelele.2.12. IKhabhinethi ikuvumile kungeniswa ePhalamende kweSivumelwane Lesibuyeketiwe lesimayelana neKwamkelwa Kweticu Tetifundvo, Tithifiketi, Emadiploma, Ticu naletinye Ticu Temfundvo Lephakeme Letitfolwe Emaveni ase-Afrika kute sicinisekiswe. Indvuna Yemfundvo Lephakeme Nekucecesha itawungenisa lesivumelwano leselicinisekisiwe kuLuphiko Lwetesayensi Imfundvo Netemasiko LwaMhlabuhlangene (i-UNESCO).LeSivumelwane Lesibuyeketiwe kuhloswe ngaso kutsi kudalwe simo  lesikwenta kutsi tamkelwe eNingizimu Afrika ticu temfundvo lephakeme njengetithifiketi, emadiploma, ticu kanye naletinye ticu temfundvo letivela kuwo onkhe Emave ase-Afrika ngekwenta lokho lelive litawumela kutsi bafundzi, tifundziswa netisebenti tikhone kuhamba kalula kulo lonkhe lelivekati.2.13. IKhabhinethi ikuvumile kushicilelwa kweNchubomgomo Yavelonkhe Yeluhlelo Lwentfutfuko Yetemisebenti Loluhlangene lwaseNingizimu Afrika kute kutsi sive siphawule ngayo.LeNchubomgomo idala simo lesivumela kutsi kube Nentfutfuko Kutemisebenti ngekusebentisa tinchubomgomo, tinkhombandlela, tinchubo, tindlela, tinhlaka, tibophelelo lokwabelana ngato kanye nekuhlanganyela. Loku kutawuchubela embili kucinisekisa kutsi tonkhe takhamuti ngebudzala bekwehlukahlukana kwato, tiyakhona kutsi titfole lwatiso lolusezingeni lolusetulu kanye netinsitakalo tekutfutfukisa imisebenti yato etimphilweni tato, kute tikwati kutsi tikhone kutsatsa tincumo letincono naletinelwati letimayelana nemisebenti lengafundzelwa kanye netincumo temphilo letiholela ekutseni kwenyuke emazinga ekutfola umsebenti nekusita kutsi kwenyuke lizinga lekukhula kwemnotfo lokusimeme nekwenta ncono kutimbandzakanya kwato ngalokugcwele entfutfukweni jikelele yaseNingizimu Afrika.Loku kuhambisana ne-NDP lekhutsata kukhula kwemnotfo nentfutfuko, kutfola umsebenti kwebantfu labangasebenti, kwenyusa lizinga lekutfutfukisa emakhono nelinani lebafundzi labaneticu tasemanyuvesi.2.14. IKhabhinethi itjeliwe ngalamafishane mayelana Nekubuketwa Kweluhlelo Lwebulungiswa Lwebugebengu ngekusebentisa Luhlelo Lwebulungiswa Loluhlangene.IKhabhinethi iluvumile luhlakamsebenti lolubanti lwekutfutfukisa Luhlelo Loluhlangene Lwebulungiswa Kutebugebengu lolutawubukana netinsayeya kanye nebutsakatsaka benchubo yekusebenta kulo lonkhe luhlelo lwebulungiswa kutebugebengu.LoLuhlelo Loluhlangene Lwebulungiswa Kutebugebengu kuhloswe ngalo kutsi kuciniswe kubambisana kanye nekuhlanganisa ema-ejensi ekucinisekisa kugcinwa kwemtsetfo ngenhloso yekufezekisa inhloso yendlelalisu ye-NDP   yekwakha imimango lephephile kanye nekudala Luhlelo Lwebulungiswa Kutebugebengu lolucinile nalolulwa nenkhohlakalo. Loku kufaka ligalelo  Kumphumela wekutsi Bonkhe Bantfu baseNingizimu Afrika Baphephile futsi Bativela Baphephile.2.15. IKhabhinethi ikuvumile kukhishwa kweDokhumenti Yekucocisana ngetinhloso tekubonisana nesive lokutawuholela ekutseni kusungulwe Indlelalisu Yavelonkhe Yekulwa Nenkhohlakalo  lokuyindlela letawufaka hulumende wonkhe kanye nesive. LeNdlelalisu kuhloswe ngayo kulungisa inkinga yenkhohlakalo, kuyo yomibili imikhakha lotimele kanye newahulumende njengaloku kusho NDP. Letinyatselo letetfuliwe kuhloswe ngato kudala luhlelo lwekulwa nenkhohlakalo lolucinile nalolugcugcutela kuhlangana kwemikhakha yonkhe.2.16. IKhabhinethi iwuvumile Umtsetfo lomusha Lohlongotwako Wekungena Nekuphuma Kuleli Kwemave Emhlaba. Lolu luhlakamsebenti lolutawukhomba indlela nakubuketwa ngalokuphelele umtsetfo wekungena eveni nalokuphatselene naloko.LoMtsetfo Lohlongotwako ucinisekisa lilungelo lekutimela ngekwembuso kwelive laseNingizimu Afrika kutsi lincume mayelena netimo tekuhlala nekungena kwetakhamuti talamanye emave lokuyintfo lehambelana nekunakekela inshisekelo yavelonkhe yalo. Wenta kutsi kube nembononchanti lonenchubekelembili weNingizimu Afrika wekwandzisa tinzuzo tekuhamba kwemave emhlaba letilawulwa kahle kanye nekunciphisa bungoti lobuphatselene naloko. Kuhamba kwemave emhlaba angene aphume kuleli kufanele kutsi kuvunyelwe kodvwa kweluswe emandla ekutimela ngekwembuso, lucolo nekuphepha.2.17. IKhabhinethi iyawusekela Umcimbi Wekunikwa Kwemchamuki Lilungelo Lekuba SakhamutiNgekugcwele lekumele kutsi wentiwe Litiko Letasekhaya futsi iyakuvuma kutsi akube yintfo lephocelelako kutsi bantfu labanikwe lilungelo lekuba takhamuti ngekugcwele ngaleyo ndlela kutsi bawuhambele lomcimbi. IKhabhinethi iphindze futsi yakuvuma kutsi tinkantolo, emkhatsini walokunye, tisetjentiswe kutsi tente imicimbi yekunikwa kwemchamuki lilungelo lekuba sakhamuti ngekugcwele.Lomcimbi wenta kutsi kube nelitfuba lekwatisa takhamuti letinsha mayelana nemalungelo ato netibophelelo tato kanye nekwenta sifungo sekutinikela ngekwetsembeka embikweNdvuna. Loku kuneligalelo mayelana nekuhlangana ngekwetenhlalo ngekutsi kugcamise sidzingo sekutsi kufanelekile kutsi bantfu baseNingizimu Afrika kutsi bamukele takhamuti temave angephandle lesetitfole lilungelo lekuba takhamuti ngekugcwele taseNingizimu Afrika.2.18. IKhabhinethi itjelwe ngalamafishane mayelana nemsebenti lowentiwe Licembu Lekusebenta Lamengameli Letetimboni Tebuciko Letindvuna Letingemasekela. Lelicembu Lekusebenta sihlalo walo Lisekela Lendvuna eHhovisi Lamengameli lenta kutsi kube nenkhundla lenendlelalisu yekutsatsa tincumo kuhulumende, etinhlanganweni tesive kanye nakumkhakha lotimele kute kubhungwe ngalokungentiwe ngekuhlanganyela lokungaletsa ngekushesha luntjintjo etimbonini tebuciko. Tindzaba letibukwako tifaka ekhatsi: kweba umsebenti walabanye, kuvikelwa kwelilungelo lekucamba kanye nekwephula umtsetfo, misebenti yebuciko yalelive kanye nekudlalwa emoyeni kwayo, tibonelelo tahulumende lokufaka ekhatsi kunciphisa kwehla nekwenyuka kwenzuzo yenkampani, kuhlelenjiswa kwemboni ikakhulu badlali, kuntjintjwa kwalomkhakha kanye nekutfutfukiswa kwemakhono.Umsebenti waLelicembu Lekusebenta kusekela Umnotfo Wegolide WaseMzansi wahulumende, lowenta kutsi kudaleke ematfuba ekucasheka, kugcugcutela kulingana kutenhlalo kanye nekucudzelana nekugcugcutela lutjalotimali lwasekhaya macondzana nemisebenti lengadala kutsi kube nemisebenti lesimeme yesikhatsi lesidze. Kusebenta nalabanengi labasebenta kulemboni kanye nasematikweni lakhona ahulumende, Lelicembu Lekusebenta licale tinyatselo tekungenelela letinyenti ngenhloso yekuvula nekukhutsata kusebenta kwalemboni kuyo yonkhe inchubo leyentiwa yinkampani yekusebenta umkhicito lokunye kwako kwetfulwa ePhalamende kweMtsetfosivivinyo Wekuchibiyela Lilungelo Lekucamba Nemtsetfosivivinyo Wekuvikela Badlali, kanye nekwenta ncono imikhankhaso yekulwa nekwabiwa kwemisebenti yebuciko, njll.  2.19. IKhabhinethi isivumile siphakamiso lesibuyeketiwe seNingizimu Afrika lesentile Sekuhweba Ne-SADC mayelana Nekucocisana Ngetinsita letiphatselene nemikhakha yekwakha newetekutfutsa.Loku kugcugcutela kukhulu kwasekhaya kwemikhakha lebekwe embili lokufaka ekhatsi kwandzisa ematfuba ekufinyelela kumakethe kwemphahla yaseNingizimu Afrika letfunyelwa kulamanye emave.Kususwa kwekuncatjelwa kwetinsita kusho sinyatselo lesimcoka sekuhlanganisa ngalokujulile kwe-SADC kanye nekufaka ligalelo ekusungulweni kwemakethe yesifundza letawusekela kuvela nentfutfuko yemafemu esifundza latawunika tinsita kumakethe lebanti yesifundza. Loku kufaka ligalelo etinhlosweni te-NDP lekugcugcutela kuhlangana kwesifundza kutemnotfo nentfutfuko kulelivekati lase-Afrika.2.20. IKhabhinethi ikuvumile kwetfulwa ePhalamende kwesivumelwane setepolitiki sekuchibiyelwa kweSivumelwane saseNairob Sekuvikela, Kulawula Nekutfutfukisa Lulwandle Nelugu  LetingaseNshonalanga ye-Indian Ocean.Loku kwenta kutsi kube nendlela yekusebenta ngekubambisana kulesifundza, kuchumana nekuhlanganyela esifundzeni lesingaseMphumalanga kanye nangaseNingizimu ye-Afrika. Loku kutawusita kutsi Emacembu Lavumelene kutsi asebentise ngemandla imitfombolusito nemakhono lavela kulabatsintsekako lababanti nemacembu lanenshisekelo yekusombulula tinkinga letichumene tetindzawo letigudla lwandle nelwandle lokufaka ekhatsi tindzaba tavelonkhe letimcoka naletengca umnyele.LeSivumelwane sitawulwa nekungcoliswa kwesimondzawo kanye nekucinisekisa kulawulwa ngemfanelo kwetindzawo letigudla lwandle nemitfombolusito yaselwandle lenemtselela ekucinisekiseni kutsi kunekudla lokwanele, temphilo kanye nemandla langabakhona ekukhula kwemnotfo.2.21. IKhabhinethi itjeliwe ngalamafishane mayelana nemiphumela yeSeshini Ye-22 Yekhomfa Yemave Angamalunga (i-COP22) Esivumelwano Samhlabuhlangene Ngekuntjintja Kwesimo Selitulu (i-UNFCCC), kanye neSeshini Ye-12 Yekhomfa Yemave Angamalunga Lesebenta Njengemhlangano weMave Angamalunga Esivumelwano SaseKyoto (i-CMP 12), lebeyibanjwe kusukela mhla ti-07 kuya mhla ti-18 Lweti 2016, eMarrakech eMorocco.I-Marrakesh COP 22 beyingumzuzu lobalulekile wekuntjintja kusukela eminyakeni yekucocisana leyaveta kutsi kube neSivumelwane saseParis kuya ekucaleni kwekusebenta kutetayeta nekufaneleka kwetento. Tinhloso te-COP 22 tafezekiswa ikakhulu ngekuhambisana neligunyakwenta laseNingizimu Afrika.2.22. IKhabhinethi iyivumile mibandzela lekutawucociswana etukwayo yiNingizimu Afrika Kukhomfa Yemave Angamalunga Esivumelwano saseBasel, saseRotterdam kanye nesaseStockholm letawubanjwa kusukela mhla tinge-24 Mabasa kuya mhla ti-05 Inkhwekhweti 2017 lapha eGeneva.Inhloso kutsi kusetjentwe ngekulandzela tindlela tekulawula simondzawo letibhadlile tekulawula emakhemikhali nekungcola kute kube nekusimama etimphilweni tebantfu kanye nakusimondzawo semphilo.2.23. IKhabhinethi ikuvumile kungeniswa Kwembiko wekucala Welive lomayelana neSivumelwane Semave Emhlaba Ngemalungelo Etemnotfo, Etenhlalo Nemasiko eKomidini Lamhlabuhlangene Lemalungelo Etemnotfo, Tenhlalo Nemasiko.Kutfolakala kwemalungelo etenhlalo nomnotfo kwakha incenye lebaluleke kakhulu yeMtsetfosisekelo ne-NDP. Kusukela kwangena intsandvo yelinyenti iNingizimu Afrika seyente emanyatselo lamcoka ekufezekiseni ngemphumelelo emalungelo enhlalomnotfo ebantfu bayo. Kuleminyaka le-18 leyengcile sakhe tikhungo letisekela intsandvo yelinyenti, santjintja hulumende, sandzisa tinsitakalo letisisekelo, sasimamisa umnotfo futsi sabuyisela sitfunti selive letfu. Nanome siphumelele kuloko kodvwa buphuya, kungalingani kanye nekungabikhona kwemisebenti solomane kusasetinsayeya tetfu letimcoka.3. Imitsetfosivivinyo3.1. IKhabhinethi ikuvumile kwetfulwa ePhalamende kweMtsetfosivivinyo Wesikimu Setibonelelo Tetingoti Temgwaco, wanga-2017. LoMtsetfosivivinyo wenta kutsi kube nesikimu sekuphepha kutenhlalo kulabo labavelelwe tingoti temgwaco ngekutsi kube nesikimu lesisha setibonelelo tetingoti temgwaco lesibitwa ngekutsi Sikimu Setibonelelo Tetingoti Temgwaco, lesitsatsa indzawo Yesikhwama Setingoti Temgwaco lesikhona njenganyalo.3.2. IKhabhinethi ikuvumile kushicilelwa Kwekucitfwa Kwemtsetfosivivinyo Lonemkhawulo We-Overvaal Resorts, wanga-2017 kute kutsi sive siphawule ngawo. Loku kucitsa Umtsetfo Lonemkhawulo We-Overvaal Resorts Longunombolo Ye-123 wa-1997, ngumtsetfo wekusungula i-Aventura. Loku kuphotfula/kucedzela i-Aventura.IKhabhinethi yatsatsa sincumo mhla tinge-22 Ingci 2001 kutsi icitse ema-Aventura Resort ngobe etsatseka njengemabhizinsi langabalulekile kuHulumende.3.3. IKhabhinethi ikuvumile kwetfulwa ePhalamende kweMtsetfosivivinyo Wekuchibiyela Wetekuvikela, wanga-2017. LoMtsetfosivivinyo wenta kutsi Umtsetfo Wetekuvikela, wanga-2002 (Umtsetfo Nombolo ye-42 wa-2002) kutsi uhambisane netidzingo letikhona kwanyalo tekuhlela Litiko lokutakwenta ncono kusebenta ngelikhono kweLitiko Letekuvikela. Letichibiyelo tiphatselene naletintfo titsintsa litiko futsi tisebenta ngekhatsi eLitikweni Letekuvikela.3.4. IKhabhinethi ikuvumile kwetfulwa ePhalamende kweMtsetfosivivinyo Wekuchibiyela Kusebenta Kutemtsetfo, wanga-2017. LoMtsetfosivivinyo uchibiyela Umtsetfo Wekusebenta Kutemtsetfo, wanga-2014 (Umtsetfo we-28 wa-2014) ngenhloso yekulungisa tindzaba letibonakalako netelwatitsite letingasito letibanga kuphikisana.LoMtsetfosivivinyo uhlose futsi kulawula ngekwemtsetfo kuncunywa kwetindzawo teligunya leMikhandlu Yetifundza, kwenta kutsi kube ngulabasebenta ngemtsetfu kuphela labangenta lokutsite nome banike tinsitakalo letitsite, nekulawula ngekwemtsetfo imisebenti yemabhange macondzana nema-akhawunti emathrasti, kulawula ngekwemtsetfo sikhatsi Senkhundla Yavelonkhe Yemsebenti Webungcweti Wetemtsetfo kanye nekuncuma tinsuku tekuhlakatwa kwetinhlangano temtsetfo.4. Tindzaba Letimcoka Eveni4.1. Hulumende uyasemukela sehlulelo seNkantolo Yemtsetfosisekelo lesimayelana nekuholelwa kwetibonelelo tahulumende. Likomidi Lelihlanganisa Tindvuna (i-IMC) Yeluhlelo Lolugcwele Letibonelelo Tahulumende, sihlalo walo lokunguMengameli Jacob Zuma belisebenta kamatima kucinisekisa kutsi Hulumende uyachubeka nekhokhela bantfu labangetulu kwetigidzi leti-17 labafanelekile kutsi batfole tibonelelo tahulumende kusukela mhla ti-01 Mabasa 2017.Bantfu labaholela tibonelelo tabo tahulumende etitolo nasemabhange batawukhokhelwa mhla ti-01 Mabasa 2017 bese kutsi labo labasebentisa tindzawo tekukhokhelwa yi-Ejensi yeTibonelelo Tahulumende eNingizimu Afrika (i-Sassa) bona batawuholelwa kusukela mhla ti-03 Mabasa 2017. Labahola tibonelelo tahulumende kufanele kutsi bacaphele tinsuku tabo tekuhola, letibhalwe etiliphini tabo temholo welusuku lolwengcile, ngenyanga yeNdlovulenkhulu 2017. Lucingo lwamahhala lwesikhungo setincingo saka-Sassa: 0800 60 10 11 lutawube luvuliwe kute kusitwe labahola tibonelelo tahulumende ngayo yonkhe imibuto labanayo. Sekwentiwe tinhlelo tekutsi luhlelo lwe-SOCPEN libekhona kute kuphenywe futsi kucinisekiswe simo seticelo tekuhola tibonelelo tahulumende.Luhlelo lwahulumende lwekusita ngekwetenhlalo luhlelo lolubaluleke kakhulu lwetibonelelo tahulumende etigidzini tebantfu baseNingizimu Afrika. Luhlelo lwahulumende lolumqoka lwekunciphisa buphuya, futsi lusita ngekubuyisa sitfunti sebantfu bakitsi. Singuhulumende lonakekelako lochubeka njalo ngekwenta ncono timo tekuphila tebantfu labaphuyile, nabasweleko baseNingizimu Afrika.4.2. IKhabhinethi icinisekisa kutsi emalungelo nekuphepha kwabo bonkhe bomake esiveni kufanele kutsi avikeleke. Letigigaba tekuhlaselwa ngekwetemacasi kwabomake letisandza kwenteka, ikakhulu lokwentiwe bashayeli bematekisi tiyakhatsata kakhulu.IKhabhinethi iyabadvumisa labomake ngesibindzi lababenaso sekuphumela ebaleni batibike letehlakalo kantsi sicela imimango kutsi isite ekuboshweni kwalabo labente lobudlova kubomake nakubantfwana.4.3. IKhabhinethi isaphindza igcizelela kutinikela lokushiwo nguMengameli Jacob Zuma ngesikhatsi etfula inkhulumo yakhe eMcimbini Wavelonkhe Wekuklomelisa Bothishela: kutsi batawutsatselwa tinyatselo letimatima bothishela labasachubeka ngekusebentisa indvuku kujezisa bantfwana etikolweni, loku akukho emtsetfweni ngako-ke batawutsatselwa tinyatselo bothishela labephula umtsetfo bahlukumete sitfunti nekuvikeleka kwebantfwana. Inkinga yekukhulelwa kwebantfwana nebugebengu kuletinye tikolo, lobufana nebudlova bemacembu ebugebengu, tidzakamiva, tjwala nebuhonga busabekwe embili njengetintfo lokutawucalwa ngato kutsi tilungiswe.4.4. IKhabhinethi ivakalisa kukhatsateka kwayo ngekwandza kwetehlakalo tebudlova ematekisini kuletinye tincenye talelive. Bonkhe labatsintsekako etimbonini tematekisi bayacelwa kutsi bacocisane kute batfole sisombululo saletinkinga kute letinkinga tingabi nemtselela lomubi kubagibeli labasebentisa ematekisi. IKhabhineti icela umkhakha wetekutfutsa kanye nema-ejensi lacinisekisa kugcinwa kwemtsetfo kutsi asebentisane lokucubuka kabusha kweludlame lwasematekisini.4.5. IKhabhinethi ikhatsateke kakhulu ngekugcekeza lokwenteke emahhovisi eLijaji Lelikhulu lapho kwebiwe khona bongcondvomshini labanyenti. Tento tebugebengu letifanana naleti tibukela phansi uhulumende wetfu wentsandvo yelinyenti losekelwe kuMtsetfosisekelo futsi atamkelekile esiveni sakitsi.Licembu Lebulungiswa, Kuvinjelwa Kwebugebengu kanye Nekuphepha, leliholwa nguMengameli Jacob Zuma liphindza livakalisa kutinikela kwalo ekulweni nebugebengu liphindze futsi licela imimango kutsi libike kutiphatsimandla letifanele imisebenti lesolisako yebugebengu.4.6. IKhabhinethi iyalwemukela luphenyo Lwekhomishini Yekuncintisana lolumayelana netinsolo tekusebentisana ngalokungeko emtsetfweni kwemabhizinisi etitselo netibhidvo futsi ilindzele kuphotfuleka kwaloluphenyo ngekushesha. Kutiphatsa ngendlela leyaphula mitsetfo yekuhwebelana kunemtselela lomkhulu emakhaya laphuyile futsi kutsela emanti imitamo yetfu yavelonkhe yekwenyusa lizinga lekutimbandzakanya kwebalimi labamnyama kulomkhakha.Siwushayela tandla umsebenti weKhomishini ngekuvikela kanye nekugcina emalungelo ebatsengi, kanye newemimango yetfu.4.7. Litiko Letekulima, Temahlatsi Netinhlanti licele tiphatsimandla taseBrazil kutsi tikhiphe lwatiso lolusemtsetfweni kanye neluhlu lwalabo labatfolakele mayelana nenyama lengakaphephi letfunyelwa kulamanye emave lahlukahlukene, lokungafaka ekhatsi nelive laseNingizimu Afrika.Tiphatsimandla taseBrazil telulekwe kutsi tincabele konkhe kutfunyelwa kwenyama kulamanye emave kudzimate kube sikhatsi lapho lenkinga seyisonjululwe khona ngendlela letakwenetisa uMtimba waseNingizimu Afrika Wetetilwane.4.8. Mengameli Jacob Zuma umemetele kutsi umngcwabo walongasekho Umnu Ahmed  Kathy  Kathrada longulomunye walabo bebakhona eCaleni laseRevonia Lekuvukela Umbuso namnkantjubovu wemzabalazo wenkhululeko neNingizimu Afrika lekhululekile yentsandvo yelinyenti, utawuba nguMngcwabo Losemtsetfweni Lokhetsekile.IKhabhinethi ihlanganyela kanye naMengameli Jacob Zuma ekuvakaliseni kudzabuka kwayo lokukhulu kumlingani wakhe, Indvuna yaphambilini Yemabhizinisi aHulumende Make Barbara Hogan, kumndeni wakaKathrada nelicembu lakhe letepolitiki, Khongolose (i-ANC), lelishantlintiyo lakwa-Khathrada leliwusebentele ngekutikhandla imphilo yalo yonkhe. Kutawuhlelwa inkonzo yakhe yesikhumbuto kantsi imininingwane yayo iyawumenyetelwa ngekuhamba kwesikhatsi.4.9. IKhabhinethi ivakalisa kudzabuka kwayo emndenini nakubangani bemsunguli weBloemfontein Celtic Dkt Petrus Rantlai Molemela ngekusishiya kwakhe emhlabeni. Umshiyandvuku wakhe lowatiwako nemsebenti wakhe nalohlonishwa kakhulu kutekuphatsa libhola letinyawo eNingizimu Afrika ube neligalelo kutemidlalo kanye nentfutfuko yemmango.4.10. IKhabhinethi ivakalisa kudzabuka kwayo emndenini nakulabatsandzekako bemlingisi losilomo nemdlali wemafilimu UMnumzane Joe Mafela lowatiwa kakhulu  nga- Sdumo . Utawukhunjulwa kakhulu ngeligalelo lakhe lelikhulu kutemasiko kulelive.5. Kubekwa etikhundleniKonkhe kucashwa kuya ngekucinisekiswa kweticu tabo kanye nekuvunyelwa lokufanele.5.1. Ibhodi Ye-ejensi Yetheknoloji Yemicondvo Lemisha:a) Umnu Edward Christian Kieswetter (Sihlalo);b) Dkt Steven Lennon;c) Make  Joy Sebenzile Matsebula;d) Umnu  Thabiso Ramasike;e) Make Fuzlin Levy-Hassen;f) Make  Patience Lethabo Mlengana;g) Umnu  Mzwandile Madikizela;h) Dkt Jan van de Loosdrecht;i) Dkt  Judy Coates; kanyej) NaSolwati Roy Marcus.5.2. Ibhodi Yebacondzisi baka-Postbank:a) Make  Boitumelo Mothelesi;b) Umnu  Edward Netshivhulana;c) Make Leonora Noluphumzo Noxaka;d) Umnu  Ashley Cavel Seymour; kanyee) NeMnu  Mark Barnes.5.3. Kucashwa futsi kwaMake Nomsa Motshegare njengeSisebenti Lesikhulu (i-CEO) Semtimba Wavelonkhe Lolawula Tikweleti5.4. Make  Zodwa Ntuli njengeKhomishina Yekhomishini Lebanti Yekutfutfukiswa Kwalabamnyama Kutemnotfo5.5. Tinkhundla Tetinkampani:a) U-Adv Mohammed Alli Chicktay (Sihlalo);b) Make  Bongekile Zulu;c) Make  Ishara Kamini Bodasing;d) Umnu Lindelani Daniel Sikhitha;e) Solwati Petrus Albertus Delport (uyaphindwva kukhetfwa );f) Umnu  Maake Francis Kganyago (uyaphindwva kukhetfwa);g) Umnu  Khashane Manamela (uyaphindwva kukhetfwa);h) Make  Lucia Glass (uyaphindwva kukhetfwa);i) Make  Khatija Tootla (uyaphindwva kukhetfwa); kanyej) NaMake  Matshego Jacqueline Ramagaga.5.6. IBhodi Yekhomishini Yavelonkhe Yelotho:a) Solwati Ntshengedzeni Alfred Nevhutanda;b) U-Advi William Elias Huma;c) Make Doris Dondur;d) Umnu  Muthuhadini Alfred Madzivhandila;e) Umnu  Yaswant Narotham Gordhan; kanyef) NaMake Zandile Nkonyane (lomelele Litiko Letekuhwebelana Netetimboni (i-dti))5.7. I-Ejensi Yekwabela Tinhlangano Letingenti Inzuzo Yebhodi Yekhomishini Yavelonkhe Yelotho:a) Make Ndileka Eumera Portia Loyilane;b) Make  Iveda V Kayser Smith;c) Make  Chickey Silvy Mofet-Mubu; kanyed) NeMnu  Jeffrey Du Preez.5.8. Umnu Jeremiah Lengoasa njenge-CEO Wenhlangano YaseNingizimu Afrika Yesimo Selitulu.Imibuto icondziswa ku:Donald LiphokoLucingo lwekumtsintsa: 082 901 0766 "
Sitatimende Semhlangano weKhabhinethi wamhla tinge-26 Mabasa 2017,28 Apr 2017,https://www.gov.za/speeches/statement-cabinet-meeting-26-april-2017-28-apr-2017-0000,https://www.gov.za/ss/speeches/sitatimende-semhlangano-wekhabhinethi-wamhla-tinge-26-mabasa-2017-28-apr-2017-0000,"Ikhabhinethi yahlangana ngaLesitsatfu, 26 Mabasa 2017, e-Union Buildings, ngelusuku lolwendvulela kugujwa kwemikhosi yeLusuku Lwenkhululeko lwavelonkhe lwe-23.Mengameli Jacob Zuma bekangusihlalo walomhlangano weKhabhinethi, lowemukela Emalunga eSigungu Lesiphetse lagcwalisa baholi labakhona kuhulumende labadvosa embili kufezekiswa kweLuhlelo Lwekusebenta lwahulumende lwetingucuko temnotfo letinemandla kanye nekukhula kwemnotfo lofaka konkhe ekhatsi.1. Tincumo teKhabhinethi1.1. Ikhabhinethi ivumile kutsi Litiko Letekulima, Temahlatsi Netinhlati lingenise ngekubambisana ikhomfa yeMhlaba yeTinhlangano teTekulima taseLwandle eKapa kusukela mhla tinge-26 kuya kumhla tinge-30 Inhlaba 2017.Loku kufaka ligalelo kuLabhorekhthri yeTekulima taseLwandle telulelo lwe-Operation Phakisa  loluhlose kukhulisa tekulima taselwandle ngalokuphidvwe ngalokusihlanu kuleminyaka lesihlanu letako kusuka kumathani la-4 000 kuye kumathani lange-20 000, kwakha ematfuba emisebenti le-15 000 kanye nekukhulisa ligalelo letikulima letaselwandle kuMkhicito Walelive Sewuphelele (i-GDP).Tekulima taselwandle tiveta litfuba lelihle lekwenta umkhicito wetinhlanti kutsi wehlukahlukane kute kutsi kwenetiswe kufunwa kwawo kuleli, kucinisekisa kutsi kudla kukhona, ematfuba ekutsengisela emave angaphandle kanye nekwakha ematfuba emisebenti.Kungenisa lekhomfa kutawukhutsata lomkhakha, kwente lutjalomali lwemikhakha letimele kanye nebanikeli kutsi lube ncono, kanye nekwelekelela ekusheshiseni kutfutfuka kwetekulima kwaselwandle kwakuleli ngekusebentisa lwati lwemasu etekulima kwaselwandle lavela kulamanye emave.1.2. Ikhabhinethi ikuvumile kusungulwa kweLikomidi leTindvuna (i-IMC) lelitawubukana liphindze futsi lihole ngesikhatsi semalungiselelo eNgcungcutsela Leyetayelekile yeNhlangano yeKutfutfukisa Emave Langaseningizimu ne-Afrika (i-SADC) ye-37 yeBaholi Bemave kanye naHulumende letawubanjwa ngeNgci 2017.LeNgcungcutsela ye-SADC itawubanjwa ngaphansi kwengcikitsi letsi  Kubambisana neMkhakha Lotimele eKutfutfukiseni Timboni kanye neMikhakha Yalesigodzi Leyengeta Linani Lemikhicito , igcizelele sidzingo sekulungisa tintfo letibalulekile tekufezekisa kanye nekuzuza Lisukuhlela Lwetimboni neLuhlelo Lwekusebenta lwe-SADC.INingizimu Afrika itawusebentisa sikhundla sayo sekuba nguSihlalo we-SADC kutsi ichubekisele embili tinhlelo letibalulekile netisemcoka talelive njengoba tibekiwe kuLuhlelo Lwavelonkhe Lwekutfutfukisa (i-NDP) kanye nekucinisa ematfuba emnotfo wesigodzi kanye netindzaba letiphatselene netekuphepha.1.3. Litiko Letebuciko Nemasiko litawungenisa lihlandla lesitsatfu leNyanga yase-Afrika ngeNkhwekhweti 2017. Loku kwenta incenye yeligalelo leNingizimu Afrika lekugubha umkhosi kulelivekati mayelana nekusuka kuNhlangano Yebunye Be-Afrika (i-OAU), leyasungulwa mhla tinge-25 Inkhwekhweti 1963, yaba Bunye Be-Afrika (i-AU) lobukhona kwamanje, kanye netikhungo netinhlelo letiphatselene nayo.Lokugujwa kwemkhosi weNyanga Yase-Afrika kufaka ligalelo ekukhipheni livekati lase-Afrika esimeni sebukholoni ngemiklamo leminyenti leyehlukene yahulumende nemiklamo yetinhlangano temmango ngaphasi kwalengcikitsi:  Umnyaka wa-OR Tambo: Kwakha i-Afrika Lencono neMhlaba Loncono .Inyanga ye-Afrika ifaka ligalelo kusimemo se-Afrika Yonkhe sebunye nekubambisana, futsi isetjentiswa nguwo onkhe Emave Langemalunga e-AU njengendlela yekutsi abuke loko lokuyinchubekela embili lesekwentiwe mayelana nekutsi kuzuzwe i-Ajenda yanga-2063.Loluhlelo lwahulumende wonkhe lolutsatsa inyanga yonkhe, lolutfolakala ku: www.gov.za, lungetulu kwemkhakha wetebuciko nemasiko kwemukela ligalelo lelifakwa nguHulumende waseNingizimu ngetemnotfo, tembusave kanye netintfo tetenhlalo letinelifutse ekutfutfukeni kwalelivekati. Imisebenti netingcongco tigubha umkhosi futsi tiyafundzisa, tonkhe tinetinzuzo tembusave netemnotfo kanye netenhlalo kubantfu baseNingizimu Afrika kanye nalo lonkhe livekati lase-Afrika kutsi bagubhe umkhosi webu-Afrika babo baphindze futsi batibophelele kabusha kutsi bakhe imimango lesime kumagugu netinchubomgomo letinhle letebelwanako.1.4. Ikhabhinethi yatiswa ngekungeniswa ngemphumelelo kweNgcungcutsela Yemitapolwati Nelwatiso Yemave Emhlaba Yemnyaka Yenhlangano Yemave Emhlaba Yetinhlangano Temitapolwati (i-IFLA) lebeyibanjelwe eKapa, kusukela mhla ti-15 kuya kumhla tinge-21 Ingci 2015.Sivumelwane se-IFLA saseKapa sitawungeniswa kuTindvuna te-AU teBuciko sivunywe, sesekelwa bese siyafezekiswa. Litiko Letebuciko Nemasiko litawucinisa imitamo yekukhutsata  kufundza eNingizimu Afrika. 2. Kufezekiswa kweTinhlelo taHulumende2.1. Kutinikela kwahulumende ekuciniseni umnotfo kucinisekiswe kabusha ekucocisaneni ngemphumelelo emkhatsini weNdvuna yeTetimali, Malusi Gigaba nebatjalimali kanye nebemkhakha wetimali bemave emhlaba ngesikhatsi avakashele e-United States of America mayelana neMihlangano yeNtfwasahlobo yBhange Lemhlaba neSikhwama seTimali seMhlaba (i-IMF).Indvuna Gigaba iphindze futsi yacocisana nebatjalimali bakuleli kanye neLikomidi Lesigungu Lelikhetsekile Lesiphetse le-Nedlac (uMkhandlu Wavelonkhe Wekutfutfukisa Umnotfo Netisebenti) sihlalo walo lebekuLisekela laMengameli Cyril Ramaphosa.Letingcoco tigizelele kutsi inchubomgomo yahulumende yekufundzisa lebuke nekulawulwa kwetimali ngekunakekela kanye nekuhlanganiswa kwetimali lokunemandla njengobe kugcanyisiwe kuLwabiwomali Lwavelonkhe lwanga-2017 angeke kuguculwe.Ikhabhinethi imema yonkhe imikhakha kutsi isebentisane nahulumende kutsi kufukulwe kutetsemba kanye nekugcugcutela umnotfo kutsi ukhule usimame ngalokukhetsekile.2.2. Kwetfulwa nguMengameli Jacob Zuma kweZoni Yemnotfo Lekhetsekile iMaluti-A-Phofung (i-MAP-SEZ) eTshiame, Harrismith, eMphumelanga Freyistata, mhla tinge-25 Mabasa 2017 kukhombisa kukhutsa kwahulumende kukhula kutfutfuka kwetimboni lokubaluleke kakhulu ekuphumeleleni nasekunetsetelekeni kwemnotfo kwesikhatsi lesidze.Imikhakha lebekwa embili ye-MAP-SEZ kwakhiwa kwetimoto, kukhicitwa kwetilimo, kutfutfwa kwetimphahla, ithekhinoloji yelwati lwetekuchumana (i-ICT), kudidiyelwa kwemakhambi ekwelapha kanye nekwendluliswa kwaye lokwetayelekile.Loku kwakha ematfuba ekukhicita kanye nesimo setekuhwebelana sesigodzi nesemave emhlaba lesifaka ekhatsi tinsita nemisebenti lenesisindvo ngekhatsi kuMasipala weMaluti-A-Phofung.Kwetfulwa kwe-MAP-SEZ kwenta linani lema-SEZ akulelive kutsi abe siphohlongo. Kute kube ngumanje Luhlelo lwe-SEZ lulonkhe seluhehe lutjalomali lolungetulu kwetigidzigidzi leti-R9.5. Luphindze futsi lakha ematfuba emisebenti ngco lengetulu  kwale-10 000 nemisebenti lekuleminye imikhakha lesebentisana nama-SEZ le-65 000.Lama-SEZ ayachubeka futsi adlala indzima ekuheheni Lutjalomali Ngco Lwemave Angaphandle (i-FDI).Kwetfulwa kwe-MAP-SEZ lengemahekhtha la-1 038 kwenta incenye lebalulekile yekufezekiswa kweLuhlelo Lwekusebenta Lwenchubomgomo Yetimboni (i-IPAP) lolubeka ema-SEZ kutsi asheshise kukhula nekutfutfuka kwemnotfo etigodzini letitsite talelive.2.3. Ikhabhinethi yemukela umbiko weKutetsemba Welutjalomali Ngco Lwemave angaphandle we- i-A.T.Kearney, lokhombisa kutsi iNingizimu Afrika ilive le-25 leliyindzawo leheha kakhulu lutjalomali ngco lwemave emhlaba, yekucala ngca kuleLivekati lase-Afrika.INingizimu Afrika yaphindze futsi yabuya kuNkhomba, leshicilela tindzawo letinge-25 letiheha kakhulu lutjalomali, kwekucala kusukela nga-2014.  Isesigabeni sinye nemave lasatfutfuka njengeChina (yesi-3), i-India (ye-8); iBrazil (ye-16) kanye neMexico (ye-17).Lelizinga likhombisa kutsi lisu lelibalulekile lelubanjiswano lolusemkhatsini weNingizimu Afrika nebatjalimali bemave angaphandle lutfola emandla futsi luyachubeka nekukhombisa live letfu ekubeni sibonelo lesihle setentfutfuko kuveta imiphumela.Kwenta kancono kutemnotfo wesikhatsi lesifishane kanye nelutjalomali lwesikhatsi lesidze emkhakheni wetikhicita walelive sekukhonjiswe njengalokubalulekile lokuchuba kubekwa kweNingizimu Afrika ezingeni lelincono kuNkhomba.2.4. Emibikweni leyehluhleke, Inkhomba Yelutjalomali Yase-Afrika yanga-2016 yakamuva leyentiwe luphiko lolutimele lwetelucwalingo lweQuantum Global ibeke iNingizimu Afrika esigabeni sesine sekuba yindzawo leheha kakhulu lutjalomali e-Afrika lelandzela iBotswana, Morocco ne-Egypt. INingizimu Afrika yente kahle kakhulu ekukhuleni kwe-GDP, kuchuba kalula emabhizinisi kulelive kanye nelinani lebantfu lelikhulu.Kuba yindzawo longayikhetsa leheha lutjalomali kwalelive kuphindze futsi kwagcanyiswa ngalokuchubekako kumbiko Wekubukeka Kwemnotfo Wase-Afrika wanga-2016, lokubeka iNingizimu Afrika esikhundleni sesine emkhatsini wetindzawo tase-Afrika lebetihamba embili ekutjaleni imali nga-2015 ngemuva kwe-Egypt (tigidzigidzi leti-$10.2), Mozambique (tigidzigidzi leti-$4.7) neMorocco (tigidzigidzi leti-$4.2) bese kutsi tigidzigidzi leti-$3.6 telutjalomali lwemave angaphandle.INingizimu Afrika iyachubeka nekwakhela kusisekelo sayo setimali nesemabhizinisi lesicinile, isesikhundleni se-47 emaveni la-138 kuNkhomba Yekucudzelana Yemhlaba Yeforamu Yetemnotfo Wemave Emhlaba-2016/17.2.5. Umhlangano we-27 Wenhlangano Yetemnotfo Yemhlaba Lomayelana ne-Afrika utawube ubanjelwe e-Albert Luthuli International Convention Centre eDurban kusukela mhla ti-3 kuya kumhla ti-5 Inkhwekhweti 2017 ngaphasi kalengikitsi:  Kuzuza Kukhula Lokuzuzisa Bonkhe Ebantfu: Baholi Labaphendvulako naLabanesibopho.""Ikhabhinethi iyalemukela lelitfuba lekutsi bantfu baseNingizimu Afrika bangenele tingcoco letimayelana nematfuba emisebenti, kuhlangana kwesigodzi lokujulile kanye nekutimisela lokusha mayelana nekukhula lokusimeme kanye nekutfutfuka kwe-Afrika.I-Afrika inemave lane minotfo lekhula ngemandla lasehehe lisasasa lelikhulako lebatjalimali bangaphandle. INingizimu Afrika live lelinomnotfo losekelwe kumikhicito leyahlukahlukene kakhulu kulelivekati futsi idlala indzima lebaluleke kakhulu ekuchubeleni i-Afrika embili.2.6. Kutinikela kweNingizimu Afrika ne-Oman ekwenteni kancono budlelwane betekuhwebelana, kuforamu yebhizinisi mhla tinge-27 Indlovulenkhulu 2017 emkhatsini weNdvuna yeTekuhwebelana Netimboni Rob Davies kanye nemlingani wakhe wase-Omani, Dkt. Ali Bin Masoud Al-Sunaidy, kwenta bantfu betemabhizinisi baseNingizimu Afrika basebentise lamatfuba lavetwa yi-Oman, ikakhulu kutimboni tetekulima nekukhicita imikhicito yetekulima.Lokunye, luhambo lweLitiko Letekuhwebelana Netimboni lolumayelana nelutjalomali lwekuya eGhana naseNigeria emkhatsini wamhla tinge-20 nemhla tinge-25 Indlovulenkhulu 2017 lwafaka ligalelo ekutfoleni nasekwakheni timakethe tekutsengisa imikhicito lengakhicitwa ngalokuchubekako kanye netinsita taseNingizimu Afrika.Kuphindze futsi kukhutsate imikhicito yaseNingizimu Afrika, kunikete netinsita kanye nekwakha lubanjiswano kutebhizinisi emkhatsini wemimango yetebhizinisi yalamave omabili.Kukhulisa kuhwebelana kulelivekati kanye nekwakha lubanjiswano nebalingani base-Afrika kungaholela ekucedzeni buphuya, lizinga lekuhwebelana lelikhulako, kutfutfuka kwetimboni kanye nekwakheka kwematfuba lamanyenti emisebenti, lokuyintfo lebaluleke kakhulu ekutfutfukiseni umontfo wase-Afrika. 2.7. Indvuna yeTekutfutfukiswa Kwemabhizinisi Lamanane, Lindiwe Zulu uhole litsimba laseNingizimu Afrika kuforamu yetebhizinisi e-Estonia lebeyingeniswe yi-South African Chamber of Commerce and Industry.Njengoba umnotfo we-Estonia unema-90% emabhizinisi lamancane, lasemkhatsini nalamancane kakhulu (ema-SMME), lubanjiswano lwaseNingizimu Afrika lucinisa kutinikela kwahulumende ekwakheni ematfuba emisebenti kanye nekukhutsata ema-SMME.2.8. Kucina kwemkhakha wetekulima lokwesekelwe tinchubo tekushesha kucaphelisa nekucwaninga nanoma nje bekubhedvuke tibungu letibhubhisa tilimo letibitwa ngekutsi pheceleti Fall Army Worm kanye nesomiso, kukhonjiswe kusilinganiselo sesivuno semmbila sanga-2017, lesibe sikhulu nge-84% kunesivuno semmbila sanga-2016, lesibe sivuno sommbila lesincane kakhulu kusukela nga-2007.Tindzawo letintsatfu letingutona tikhicita kakhulu ummbila lekusifundza saseFreyistata, iMpumalanga kanye neNyakatfo Nshonalanga tilindzeleke kutsi tikhicite-82% wemmbila wanga-2017.Sivuno semmbila wekutsengiswa sibekwe kumathani latigidzi le-14,324, lokunge-2,91% (emathani lange-405 050) lokungetulu kusivuno saphambilini samathani latigidzi le-13,918.  Silinganiso sendzawo semmbila singamahektha latigidzi le-2,629, kantsi sivuno lesilindzelekile ngemathani a-5,45 ihektha.2.9. Kutimisela kwahulumende kucinisa, kutfutfukisa, kanye nekukhulisa kufinyelela emanyuvesi, kubonakala ekukhuleni ngalokuphindziwe kwelinani letitjudeni kuleminyaka lenge-20 leyendlulile.Loku kwaciniswa simememtelo seNdvuna yeTemfundvo Lephakeme Nekucecesha, Dkt. Blade Nzimande selusebentisomali lwahulumende lwetigidzigidzi leti-R 7 kuleminyaka lemibili letako etindlini letinsha tekuhlala bafundzi, emalabholekthri, tebucwepheshe betekuchumana, kanye naletinye tisetjentiswa letibalulekile, kanye nekugcinwa kwetintfo tisesimeni lesifanele lokubalulekile nekukhuliswa lokuchubekako kwemanyuvesi lamasha.Letinye tigidzigidzi leti-R 2, 5 kuleminyaka lesihlanu letako titawubukana nekutfutfukisa emanyuvesi labakancisheke ematfuba phambilini kute kutsi nawo entiwe kutsi akhone kufinyelele emandleni awo etemfundvo ngalokuncono lokuphelele.Kutjala imali kusakhiwonchanti, kufaka ekhatsi tindzawo tekufundzisa nelucwaningo, tisetjentiswa kanye netindzawo tekuhlala bafundzi letikahle kubaluleke kakhulu ekwenteni siciniseko sekutsi emanyuvesi enta kahle umsebenti wayo wekufundzisa.2.10. Indvuna yeLitiko Letetisebenti, Mildred Oliphant, utawuhola umkhankhaso wavelonkhe wekufundzisa nekucaphelisa ngeNyanga Yetisebenti yanga-2017 ngaphasi kwalengcikitsi:  Wati emalungelo netibopho takho njengendlela yekukhutsata kutfobela umtsetfo .Lomkhankhaso utawufudzisa tisebenti eNingizimu Afrika ngemalungelo ato kanye netibopho letihambisana nawo. Utawuphindze futsi uphakamise loko lokuzuzwe tisebenti eNingizimu Afrika nekuhlola lizinga lekutfobela imitsetfo yetisebenti. Lenyanga itawufaka ekhatsi kuhlola ngekutuma imikhakha leyatiwa ngekutsi ihlala njalo itigilamikhuba.  Hulumende uphasise umtsetfo lobukene nekungalingani lokubi kabi kanye nekubandlululwa ngalokungafanele lesakutfola njengelifa.Inhloso yemitsetfo yetfu yetisebenti kutfutfukisa kukhula kwemnotfo, bulungiswa betenhlalo, kuthula kutetisebenti kanye nekwenta tindzawo temisebenti kutsi tibe tentsandvo yelinyenti. Ikhabhinethi imema yonkhe imikhakha kutsi idlale tindzima tayo ekulungiseni kungalingani kwesikhatsi lesendlulile ngekutsi ilungise sivinini setingucuko lesihamba kancane etindzaweni temisebenti.2.11. Hulumende ungenele Liviki Lavelonkhe leSitfupha Lekugcila Kutimbizo lalohulumende lowatsatsa lulawulo nga-2014 kusukela mhla ti-17 kuya kumhla tinge-23 Mabasa 2017.Leliviki linemihlangano yekukhulumisana leminyenti  emkhatsini wemalunga esigungu lesiphetse netakhamuti futsi ineligalelo kuluhlelo lwahulumende lolubanti lwekwenta timphilo tato tonkhe takhamuti taseNingizimi Afrika kutsi tibe ncono.Ikhabhinethi ibonga yonkhe imimango lehlanganyele kule-Izimbizo netikhulu tahulumende kulo lonkhe lelive, ngenhloso yekulungisa tinsayeya tisebenti tahulumende letibukene nato kanye nekutiketa wonkhe umuntfu imphilo lencono.Letinye Izimbizo tifake ekhatsi: kwetfulwa kweSikhungo seTemabhizinisi ekolishi le-TVET eGoldfields eWelkom, eFreyistata yiNdvuna yeTekutfutfukiswa Kwemabhizinisi Lamancane, Make Lindiwe Zulu.Lesikhungo sifaka ligalelo ekubukaneni netinsayeya yekungatfoli imisebenti kwelusha ngekutsi sisite bantfu labasha esigabeni sekucala seluhambo lwetebhizinisi.  Kubanjwe mihlangano yekukhulumisana  lenge-34 kulo lonkhe lelive. 3. Tindzaba Tanyalo3.1. Mengameli Jacob Zuma uhole imigubho yemikhosi yavelonkhe yeLilanga Lenkhululeko ye-27 Mabasa 2017 ngaphasi kwalengikitsi  Umnyaka wa-OR Tambo: Sisonkhe sijulisa inkhululeko nekwakha imimango lephephile nalete bugebengu. Umhlangano waMengameli eManguzi, Umhlabuyalingana uyincenye yemkhankhaso wavelonkhe wekulwa nebugebengu, lokuphindze futsi ulandzelele Luhlelo laMengameli, i-Presidential Siyahlola Monitoring Programme ngeNdlovulenkhulu 2017.Ugcamisa sidzingo sekutsatsa tinyatselo ngalokuphutfumako kubukwane nebugebengu lobenteka eminyeleni ikakhulu kuhlwetfwa kwetimoto. Hulumende umatasatasa kulendzawo ucedza bugebengu kanye nekulungisa tindzaba temmango wase-Umhlabuyalingana, kufaka ekhatsi tinsayeya letimayelana ne-Isimangaliso Wetland Park.Lemigubho yemikhosi ibuka loko lesekuzuzwe ngulelive kusukela nga-1994 ibe futsi ikhumbula umsebenti losadzinga kutsi wentiwe ekwakheni iNingizimu Afrika lebumbene mbamba, lengabandlululani ngekwebuhlanga, lengabandlululani ngekwebulili, lenentsandvo yelinyenti futsi lephumelelako.Kulenyanga yeNkhululeko sigubha umkhosi weligalelo lelafakwa enkhululekweni nakuntsandvo yelinyenti yetfu, nguMengameli we-ANC waphambilini kanye nelichawe lavelonkhe, Oliver Reginald Tambo, longabe utsatsa iminyaka le-100 kube bekasaphila.3.2. Njengencenye yeLuhlelo lweNyanga yeNkhululeko Indvuna yeTekuchumana, Ayanda Dlodlo, usungule ingcoco yelusha njengencenye yekucocisana lokuchubekako nelusha mayelana nekutsi kusho kutsini kubo kuthi  IBA MNIKATI WENKHULULEKO YAKHO , umbhalo losotjentiswa kulandzela tingcoco kutetindzaba te-inthanethi.Ikhabhinethi imema lusha kutsi lusebentise emalungelo alo netibopho tawo ngekucophelela kanye nekuhlonipha labo labalwela inkhululeko, kutsi itfokotelwe nguwonkhe wonkhe kulelive letfu lentsandvo yelinyenti.3.3. Ikhabhinethi yemukela umhlangano wekucala weNchubo yeNingizimu Afrika neChina yelizinga leliphakeme Yekusebentisana Kwebantfu (i-PPEM) lebeyikhona mhla tinge-24 kuya kumhla tinge-27 Mabasa.Loku kube kufezekiswa kwesivumelwane seKuvakasha ngeKwemsebenti weMbuso kwanga-2015 eNinggizimu Afrika lobekusemkhatsini waMengameli Jacob Zuma naMengameli Xi Jinping.I-IMC yeNchubo Yekusebentisana Kwebantfu, lebeyiholwa yiNdvuna Nathi Mthethwa yangenisa Lisekela laNdvunankhulu Lui Yandong kanye nelitsimba lePeople s Republic of China.Kwasayinwe tivumelwane letinyenti telubanjiswano letingena kuletingcikitsi letimbili letibanti   kuTfutfukisa Tisebenti, kanye neLucwaningo neNtfutfuko. Kukhula kwemnotfo lozuzisa wonkhe umuntfu kubonakala ngetingcuko temnotfo netenhlalo letimandla kuhambisana nekwakha emakhono ebantfu betfu, ikakhulu ulusha emazingeni lamanyenti lehlukene.Ikhabhinethi yemukela umnikelo wesisetjentiswa setekwelashwa (lesakhiwe eNingizimu Afrika) lesinikelwe nguhulumende waseChina, njengencenye yesivumelwano selubanjiswano kutemphilo emkhatsini we-Afrika neChina, loku kutawufaka ligalelo ekwenteni kancono lizinga letinsita letetfulwa etibhedlela tahulumende.Ngaletivumelwane tekubambisana omabili lamave atinikele ekwakheni lubanjiswano kwetebucwepheshe, kutekucecesha bothishela kanye nekuntjintjiselana ngabocwepheshe emkhakheni wetemfundvo, ikakhulu kuTibalo, Isayensi neTebuwepheshe njengetitini tekwakha umnotfo losebentisa lwatiso.Letinye tindzawo telubanjiswano loluncono tifaka ekhatsi: temasiko; tekuchumana; temphilo; tesayensi tetebucwepheshe; imidlalo; kuvakasha; tindzaba tabomake nelusha.3.4. Ikhabhinethi yendlulisa emavi endvudvuto emindenini nakubangani bebantfu labange-235 labashone etingotini temigwaco kulamaholidi eLiphasika.Tibalobalo talesikhatsi tikhombisa kutsi bantfu labange-50% labashonile bekubantfu labahamba ngetinyawo, bese kulandzela bantfu labebatfutfwa labange-24% bese kutsi bashayeli baba ngu-19%.3.5. Ikhabinethi ijoyina Mengameli Jacob Zuma ekuvakaliseni kudzabuka lokukhulunekwetfuka mayelana nekushona kwebantfwana besikolwa laba-18, nebantfu labadzala lababili kunhlekelele yeteksi letfutsa bantfwana besikolwa leyenteke eBronkhorstspruit, ngaphandle nje kwePitoli.Natsi sihamba emagameni esimemetelo lesentiwe nguMengameli Zuma sekutsi ema-ejensi lacinisekisa kulandzelwa kwemitsetfo kutsi aphenye ngekushesha imbangela yalengoti.  Ikhabhinethi ibonga onkhe ematiko, tinhlangano letingekho ngephasi kwahulumende (ema-NGO), tingcweti kanye nemabhizinisi lasita lemindeni letsintsekile kanye nebantfu nabothishela beSikolwa iMahlenga High kanye neSikolwa iRefano Primary ngalesikhatsi lesimatima.Kushona kwebantfu labanyenti emigwacweni, ikakhulu ngesikhatsi semaholidi eNingizimu Afrika, kuyachubeka nekuba yintfo yavelonkhe lekhatsatanako.Esikhatsini lesinyenti letingoti letibangela kushona kwebantfu titingoti lebetingavikelwa ngekutiphatsa ngendlela lefanele kanye nekusetjentiswa kahle kwemigwaco yalelive. Kushayela budlabha akwemukeleki futsi bonkhe bantfu baseNingizimu Afrika bacelwa kutsi bacaphele emigwacweni.3.6. Ikhabhinethi incoma umkhakha wetitfutsi letingemabhasi ngekubuyela emsebentini ngemuva kwesiteleka lesite budlova, lokukhombisa indlela lefanele yekubhikisha kwetisebenti. Indzima ledlalwe yiNdvuna yeTetisebenti ifanele kutsi ibongwe ngekwenta kutsi siphele lesiteleka salomkhakha wetemnotfo wetfu lobalulekile. 3.7. Ikhabhinethi iyakhatsateka mayelana nekuvuka kwebudlova eVuwani ngemuva kwesincumo lesentiwe yiBhodi Yekujuba Iminyele YaBomasipala sekutsi ifakwe kumasipala lomusha.Ikhabhinethi igxeka ngemandla kusetjentiswa kwebantfwana betfu njengelithulusi lekukhulumisana nekubonisa, emaviki ekuvalwa kwesikolwa afiphalisa likusasa lalabantfwana labafakwa ngaphasi wencindzetelo leyengetiwe.Budlova, kwesabisa, kumosha imphahla, noma tinyatselo letiholela ekutsini tikolwa timoshwe noma bafundzi bangakhoni kuya esikolweni kute indzawo kulentsandvo yetfu lelinyenti.Ikhabhinethi iyawemukela umsebenti lowentiwe yi-IMC, leholwa yiNdvuna Yetekubusa Ngekubambisana Netendzabuko Des Van Rooyen kanye nekuvakashelwa yiNdvuna yeTemaphoyisa, Fikile Mbalula, iphindze futsi iqinisekise umbono wekutsi imisebenti yebugebengu lefaka ekhatsi kumoshwa nekulinyatwa kwemphahla angeke kubeketelelwe.Mengameli Jacob Zuma uhlelelwe kuyohlangana neNkhosi yeVhaVenda uToni Mphephu Ramabulana kanye nebaholi bendzabuko besigodzi saseVhembe mayelana nemitamo yekuletsa kuthula kuleya ndzawo. Ikhabhinethi igcizelela kutsi imali kanye nemitfombolusito leyasetjentiswa kute kutsi kube nalokumelela tikolwa letamoshwa beyiyaletinye tuihlelo.3.8. Ikhabhinethi iphindze yacela kutsi kube nekuthula nekutinta ngemuva kwemibhikisho lebe nebudlova  edolobheni laseLichtenburg neLilokishi iBlydeville, kuMasipala Wendzawo waseDitsobotla, naseNyakatfo Nshonalanga.Tikolwa taphatamiseka, titolo tebelwa imphahla kwaphindze futsi kwashiswa timoto kanye netindlu letinyenti. Ndvunankhulu waseNyakatfo Nshonalanga, Supra Mahumapelo, sewusungule licembu lelibunjwe ngebaphatsiswatiko (abo-MEC) labasihlanu nebosodolobha lababili kutsi liphenye libuye futsi lilungise tinsayeya tekwetfulwa kwetinsita kulendzawo.3.9. Ikhabhinethi icela ummango waseColigny, eNyakatfo Nshonalanga uyekele imibhikisho lenebudlova ubuye futsi uvumele Luphiko Lwemaphoyisa aseNingizimu Afrika (i-SAPS) eColigny kutsi lucedze luphenyo lwalo lolumayelana nekushona kwemntfwana, kucinisekisa kutsi bulungiswa buyentiwa.Takhamuti ticelwa kutsi tiyise kukhatsateka kwato kutinhlaka letikhona kanye futsi nangekhatsi kwemtsetfo.3.10. Hulumende ubonga ema-ejensi lacinisekisa kulandzelwa kwemtsetfo ngekucinisekisa kutsi tigilamkhuba letibhebhetsela budlova lobentiwa kubomake nebantfwana tiyabanjwa futsi tijeziswe.Mayelana nako loku, Ikhabhinethi yemukela sinyastelo lesesheshako lesitsetfwe Luphiko lwema-Hawk Lolubukene Nekushushunjiswa Kwebantfu kanye neLicembu Lemasumasu Lekuphendvula le-SAPS lelibophe umfundzisi waseDurban ngelicala lekushushumbisa bantfu eBhayi.Kungumsebenti nesibopho sabo bonkhe bantfu baseNingizimu Afrika kutsi basebentisane nebantfu bemtsetfo kuvikela bantfu betfu lababomake kanye nebantfwana kubahlaseli kanye nekwenta siciniseko sekutsi sente incenye yetfu ekwenteni imimango yetfu kutsi ibe ngulephephe kancono.4. Imibiko4.1. Ikhabhinethi ihalalisela Zolani Tete ngekutfola sicu sesigaba seNhlangano Yetesibhakela Yemhlaba (i-WBO) sekubitwa ngekutsi yi-bantamweight. Loku kumbeka esigabeni sesicu sekuhlanganisa emave emhlaba   lokusho kutsi manje sewuyakwati kungenela insayeya yeticu temave emhlaba kutinhlangano tesibhakela temhlaba letinkhulu letine.INhlangano Yetesibhakela Yemhlaba (i-WBO), Umkhandlu Wesibhakela Wemhlaba (i-WBC), Inhlangano Yesibhakela Yemhlaba (i-WBA) kanye neNhlangano Yesibhakela Yemave Emhlaba (i-IBF).4.2. Ikhabhinethi ijoyina Mengameli Jacob Zuma ekwendluliseni emavi endvudvuto emndenini nakubangani besigayigayi lebesingumfundzisi nemceceshi wesibhakela, Nick Durandt, lobekatiwa ngelikhono lakhe lekukhicita emachawe besibhakela kanye nekususa bafana labancane etitaladini abente emachawe.5. Kubekwa etikhundleniKutawucinisekiswa ticu tetemfundvo nekuhlola kufaneleke kwabo bonkhe lababekwe etikhundleni.5.1. Kukhetfwa Lihhovisi laMengameli kweMalunga Emkhandlu Webatsengi, kutsi bacale kusebenta kusukela ngelusuku lwekutsatfwa kweMaminitsi aMengameli: a) Solwati. Joseph Mandal Maseko (Sihlalo Lomkhulu);b) Mk. Laura Best (Lisekela Lasihlalo);c) Mnu.Lulama Andisa Potwana (lilunga ngalokuphelele);d) Mk. Penelope Anne Beck (lilunga ngalokungakapheleli);e) Adv. Hope Fiona Neo Sephoti (lilunga ngalokungakapheleli);f) Mk. Diane Reinette Terblanche (lilunga ngalokungakapheleli);g) Mk Nomfundo Maseti (lilunga ngalokungakapheleli);h) Mk. Maleho Margaret Daisy Nkomo (lilunga ngalokungakaphelel);i) Solwati Bonke Clayton Dumisa (lilunga ngalokungakapheleli);j) Solwati Tanya Ann Woker (lilunga ngalokungakapheleli);k) Solwati Kasturi Moodaliyar (lilunga ngalokungakapheleli);l) Dkt. Maria Claudina du Toit (lilunga ngalokungakapheleli); kanyem) Mnu. Xolela Christopher May (lilunga ngalokungakapheleli);n) Mnu. Fungai Khumbulani Sibanda (lilunga ngalokungakapheleli);o) Mnu. Fungai Khumbulani Sibanda (lilunga ngalokungakapheleli);p) Mnu. Trevor Albert Bailey (lilunga ngalokungakapheleli); kanyeq) na-Adv Frans Kgolela Manamela (lilunga ngalokungakapheleli).5.2. Kubekwa kwemalungu langekho kusigungu lesiphetse etikhundleni tekuba kuBhodi Yenhlangano yaseNingizimu Afrika Yetikhali Temphi (i-ARMSCOR):a) Lisekela LaNdvunankhulu Wemikhumbi Yemphi (losatsetse umhlalaphansi) RJ Mudimu (Sihlalo futsi uyaphindvwa kubekwa esikhundleni);b) Mk. Thuthukile Skweyiya (Lisekela laSihlalo futsi uyaphindvwa kubekwa esikhundleni);c) Dkt. Moses Khanyile (uyaphindvwa kubekwa esikhundleni);d) Mnu.Ndumiso M Tyibilika (uyaphindvwa kubekwa esikhundleni);e) Mnu. Raymond Mlungwana Vokwana (uyaphindvwa kubekwa esikhundleni);f) Adv Virginia Lee Anne De La Hunt (uyaphindvwa kubekwa esikhundleni);g) Mk.s CE Simpson;h) Mk. T Mhlan; nai) Ambassador TJ Ndhlovu.5.3. Mnu. Kgabo Mahoai njengeMcondzisi Jikelele weLitiko Letebudlelwano Nekubambisana Kwemave Emhlaba.Imibuto ingacondziswa ku:Willy Hlopheka BaloyiTinombolo tekutsintsana tamakhalekhikhini: 083 3907 147 "
Sitatimende Semhlangano weKhabhinethi wamhla ti-10 Inkhwekhweti 2017,11 May 2017,https://www.gov.za/speeches/statement-cabinet-meeting-10-may-2017-11-may-2017-0000,https://www.gov.za/ss/speeches/statement-cabinet-meeting-10-may-2017-11-may-2017-0000,"Ikhabhinethi yahlangana ngaLesitsatfu, mhla ti-10 Inkhwekhweti 2017, eTuynhuys, eKapa.1. Iforamu Yetemnotfo Yemhlaba Lemayelana ne-Afrika1.1 Ikhabhinethi iyakwemukela kungeniswa ngemphumelo  kweForamu Yetemnotfo Yemhlaba ye-27 lapho khona Mengameli Jacob Zuma bekahola Litsimba laseNingizimu Afrika, Tinhloko teMibuso naBohulumende letivela kulivekati lase-Afrika, baholi bemave emhlaba betimboni namabhizinisi kanye nebaholi betinhlangano temmango.  Lekhomfa beyibanjwe ngaphasi kwalengcikitsi:  Kuzuza kukhula lokuphelele: baholi labaphendvulako nalabanakekelayo .1.2 Leseshini ye-27 yeForamu Yetemnotfo Yemhlaba lemayelana ne-Afrika (i-WEFA) icinisekise umhlaba kabusha kutsi iNingizimu Afrika iyachubeka nekuba live lelinemandla lekungatjalwa kulo imali kulelivekati lase-Afrika. Bachumanisi bacinisekise kutsi betingetulu kwe-1000 titfunywa lebetingenele lomcimbi, linani lelingakate selibe khona phambilini uma kucatsaniswa ne-WEFA yaphambilini1.3 Umoya lonemandla webudlelwano emkhatsini wahulumende kanye nabosomabhizinisi ngesikhatsi se-WEFA bewumuhle ngalokusezingeni leliphakeme kakhulu. Lengcoco lenotsile inike iNingizimu Afrika litfuba lekukhombisa inchubelekelembili leyentako mayelana nekuzuza kukhula kwemonotfo lophelele noma-ke lofaka konkhe ekhatsi kanye nekukhombisa kutsi iNingizimu Afrika ivulekele ibhizinisi. INingizimu Afrika itinikele kuchubeka nekufezekisa Luhlelo Lwekutfutfukisa Lwavelonkhe (i-NDP) kute kuncishiswe emazinga ebuphuya, kungalingani kanye nekweswelakala kwemisebenti.2. Titfutsi2.1 Kwetfulwa kwetitimela letinsha te-Ejensi YaseNingizimu Afrika Yetitimela Letitfutsa Bantfu (i--Prasa) netinsita tetitimela, nguMengameli Jacob Zuma mhla ti-9 Inkhwekhweti 2017 eSiteshini ePitoli yincenye yekutinikela kwahulumende lokuchubekako kucinisekisa kuba khona kwetitfutsi letingabiti kakhulu futsi letititfutsi temmango lekungatsenjelwa kuto, tiphindze futsi tente sakhiwonchanti semnotfo walelive kutsi sibe ncono. 2.2 Titimela letinsha (tekutfutsa Bantfu) takaMetrorail tiyincenye yetitimela letinsha letitawetsengwa nguhulumende  kuleminyaka le-10 kuya kule-15 letayo njengencenye yeLuhlelo Lwe-Prasa Lwekutfutfukisa. Lomtamo utawakha imisebenti leminyenti lesimeme kanye nematfuba emisebenti, ngenca yefekthri yekukhicita titimela leyakhiwako eNigel, e-Ekurhuleni. Sicalo sekusebenta kweSivumelwano seFrance neBrazil lesasayinwa baka-Prasa ne-Alstom2.3 Letitimela letinsha takaMetrorail (letitfutsa Bantfu) letiyincalakuvela tiniketa buntofontofo netinsita letingeke tilinganiswe nalokunye, futsi titawugucula simo sekuhamba sebagibeli. Tiyincenye yetekutfutfukisa umnotfo kwahulumende ngekutfutfukisa sakhiwonchanti lesikhulukati futsi tilungele nalabo labakhubatekile.2.4 Ikhabhinethi icele bonkhe bantfu baseNingizimu Afrika kutsi batigcabhe ngaletitimela letinsha baphindze futsi bativikele etentweni tekumosha imphahla.3. Tibhelu tasevuwani3.1 Ikhabhinethi iyakwemukela kungenelela ngemphumelelo lokwentiwe nguMengameli Zuma eVuwani, eLimpopo. Mengameli wahlangana neSilo Inkhosi Toni Mphephu Ramabulana weSive semaVenda, nalabanye labatsintsekako bemmango kute kutsi batfole tisombululo letinesizotsa tekusombulula tinkinga letiphakanyisiwe.3.2 Kulomhlangano kwemukelwa siphakamiso seSilo sekutsi Masipala weSigodzi saseVhembe ufanele kutsi etfule tinsita kubantfu baseVuwani lapho kusafunwana nesisombululo salomphelo sekutjutjwa kwemnyele. Lesisombululo lesiphakanyisiwe siyahambisana nemtsetfo lowengamele bomasipala.3.3 Kuphindze futsi kwachutjekwa kwancunywa kutsi ematiko ahulumende lafanele etifundza newavelonkhe afanele kutsi asekele masipala wesigodzi ekwenteni lomsebenti lomusha. Nanoma kunjalo, lomhlangano wagcizelela kutsi lesincumo asisho kutsi lomasipala lomusha (i-LIM 345) angeke usasungulwa. Lesincumo siyincenye yekutinikela kwahulumende ekutfoleni sisombululo lesifaka konkhe ekhatsi.3.4 Mihlangano lebibanjwe nguMengameli nabo bonkhe labatsintsekako ibe nemphumela wekutsi tikolwa nemabhizinisi abuyele esimeni sawo asebente ngalokwetayelekile. Ikhabhinethi incoma labatsintsekako ngekutsi bacinesikise kufezekiswa kwetivumelwano letentiwe yiNkhosi. Mengameli utinikele ekutsini utawubuyela emuva kulommango waseVuwani ayococisana nawo ngelusuku lekusatawuvunyelwana ngalo neSilo Inkhosi Toni Mphephu Ramabulana nabo bonkhe labatsintsekako kulendzawo.3.5 Ikhabhinethi icela batali nemmango kutsi besekele tinyatselo tekungenelela tematiko kucinisekisa kutsi bafundzi babuyela emaklasini futsi bagcila etifundvweni tabo nasekutfoleni tifundvo lasebasalele emuva kuto ngekusebentisa imitamo leyentiwa tikolwa.4. Imibhikisho lenebudlova4.1 Ikhabhinethi icela imimango kutsi iyekele kwenta budlova, kwesabisa nekuntjontja uma ivakalisa tikhalo tayo. Ikhabhinethi igceka ngemandla budlova netento tekuntjontja nekumoshwa kwemphahla yemabhizinisi lokusandza kwenteka eColigny, Eldorado Park, nase-Ennerdale.4.2 Ikhabhinethi imema yonkhe imimango kutsi ivakalise tikhalo tayo ngendlela lefuna tisombululo ngaphandle kwekubhubhisa imphahla yesive noma kunyatsela emalungelo alamanye emalunga emmango.4.3 Mengameli wenta simemetelo nga-2015 ngesikhatsi eTfula Inkhulumo yakhe Yebunjalo Belive (i-SoNA), wacela Sicheme Setebulungiswa, Kuvikela Bugebengu kanye neTekuphepha (i-JCPS) kutsi ibukane nekucedza imibhikisho lenebudlova nalemoshako, Ikhabhinethi iphindza leso simemo futsi sekutsi labo labephula umtsetfo batawubukana ngalokuphelele nesandla semtsetfo.4.4 Ikhabhinethi icela bonkhe labatsintsekako kutsi bahlanganyele kumbono wekusombulula tincabano ngekushesha  e-Ennerdale, Eldorado Park naseColigny.5. Umtsetfo Wekuchibela Sikhungo Setemshoshampansi Wetetimali (i-FICA)5.1 Ikhabhinethi iyakwemukela kusayinwa nguMengameli Zuma kweMtsetfosivivinyo Wekuchibela Sikhungo Setemshoshampansi Wetetimali kutsi ube ngumtsetfo.  INingizimu Afrika njengencenye yenhlangano yemave emhlaba lelwa nemisebenti yetimali lengekho emtsetfweni, itawuhambisana nekungenelela kwemave emhlaba lokuhlose kulwa nekutfolwa kwetinsambansamba tetimali ngalokungekho emtsetfweni kanye nekwesekelwa kwebuphekulasikhuni ngetimali.5.2 LoMtsetfosivivinyo utawufaka ligalelo ekuciniseni kwenta tintfo ngekungafihli lutfo kanye nesizotsa kunchubo yetimali yaseNingizimu uphindze futsi wente kutsi kube lukhuni kakhulu kutsi tigebengu letibandzakanyeka ekungakhokheni umtselo, kutfola tinsambansamba temali ngalokungekho emtsetfweni kungena nekuphuma kwetimali lokungekho emtsetfweni kugwema kusebentisa tinchubo tetimali taseNingizimu Afrika. Wenta incenye yelamanye emathulusi lesinawo njengelive lesihlasela ngawo bugebengu lobentiwa bocwepheshe emkhakheni wahulumende newangasese.5.3 INdvuna yeTetimali  yatise Ikhabhinethi kutsi kukhulumisana kusachubeka futsi kutawuphetfwa masinyane nje kucinisekisa inchubo yekumemetela imitsetfomgomo letawenta kutsi Umtsetfo we-FICA ucale kusebenta.6. Tincumo tekhabhinethi6.1 Indvuna yeTetimali yatise Ikhabhinethi ngemihlangano yeNtfwasahlobo yeLibhange leMhlaba neSikhwama Semali Semhlaba (i-IMF), Imihlangano neBatjalimali kanye nemihlangano ye-WEF  lemayelana ne-Afrika. Wachubeka watisa mayelana neSivumelwano se-G20 netiphakamiso te-Afrika kanye netikhalo tebatjalimali nema-ejensi laBukana neMazinga eTemnotfo.  Kube netingcoco letijulile mayelana nesimo semnotfo wemave emhlaba newesigodzi, kanye nalekufanele sikwente kubuyisela lokwehliselwa ezingeni letemnotfo lelingentasi.6.2 Ikhabhinethi iphindze yakucinisa kutsi iyachubeka nekutinikela kunchubomgomo yetimali temtselo levetwe kuNkhulumo yeLwabiwomali yanga-2017; kufezekiswa kwetingcucuko kute kwentiwe kancono kuphatsa etinkampanini tembuso; kugcina umkhawulo wekusetjentiswa imali usezingeni lelifanele kanye nekucinisekisa kutsi tikweleti tahulumende atikhuphuki. Luhlelo lwahulumande lwekusheshisa kufezekiswa kwetingucuko letihlelekile lekuhloswe ngato kukhuphula kukhula kwemnotfo njengoba kubekiwe kuLuhlelo Lwemaphutu Layimfica luyachubeka nekuba ngulolufanele kubukana naletinye tetinsayeya letiphakanyiswe ngumtjalimali;6.3 Ikhabhinethi iyawemukela umbiko losandza kwetfulwa yifemu i-EY Consultancy lomayelana neLutjalomali Ngco lweMave angaphandle e-Afrika. Lombiko utsi iNingizimu Afrika ingulelinye lemave lanemnotfo lemikhulu nekutsi futsi yaba yesibili kuNkhomba yeKuheha yase-Afrika yanga-20176.4 Ikhabhinethi yaphindze futsi yatiswa ngema-Ejensi laBukene neMazinga eTemnotfo mayelana nekuvakasha lokutako kwekuhlangana netinhlangano letinyenti kanye netikhulu tahulumende.6.5 Ikhabhinethi iluvumile Luhlaka loluBuyeketiwe lweLuhlelolisu lweTitfutsi Tasemaphandleni. Loluhlelolisu luphendvula etintfweni letifanele kutsi kube ngito letentiwa kucala kunaletinye tabomasipala besigodzi sasemaphandleni nebetifudza, ngekutsi kulungiswe Sakhiwonchanti seTitfutsi taseMaphandleni kanye netinsita letibeka umkhawulo tiwubekele kutfutfukiswa kwemnotfo netenhlalo.Kufezekiswa kwalelisu kutawufaka ligalelo ekutfutfukisweni kwemnotfo wamasipala newetifundza ngekwenta kancono kufinyelelwa kwetitfutsi temmango. Loku kutawukhulisa kuchumana emkhatsini wetindzawo tasemaphandleni netasemadolobheni, ngemcondvo wekufaka tindzawo tasemaphandleni kumnotfo welive lobanti.6.6 Ikhabhinethi iyivumile Inchubomgomo Lephelele yeTitfutsi taseLwandle. Loku kukhombisa kutinikela kwaHulumende ekukhuleni, kutfutfuka kanye nekugucuka kwemkhakha wetitfutsi taselwandle waseNingizimu Afrika, kwesekela kutfutfukiswa kwemnotfo netenhlalo ube futsi ufaka ligalelo kutekuhwebelana kwemave emhlaba.Loku kuhambisana netintfo tahulumende letibekwa embili letimayelana neluhlelo lwe-Operation Phakisa ekukhuliseni Umnotfo waseLwandle. Iphindze futsi ihambisane nemigomo lebanti yekukhutsata kukhula kwemnotfo kanye nekundlondlobalisa kwakheka kwematfuba emisebenti, njengobe kubekiwe ku-NDP kanye neLuhlelo Lwesakhiwonchanti Lwavelonkhe.6.7 Ikhabhinethi ikuvumile kushicilelwa kweLuhlaka Lwelisu Letitfutsi Letite Ngoti Kumvelo kute ummango uphawule ngalo. Titfutsi tidlala indzima lebalulekile ekwenteni kutsi kuhwebelana kwemave emhlaba kuchubeke kahle ngendlela lesimamisa umnotfo, tenhlalo kanye nemvelo. Tinchubo tetitfutsi tingumgogodla wemisebenti yaseNingizimu Afrika yetemnotfo netenhlalo ngekwenta kutsi bantfu nemikhicito bakhone kuhamba.  Nanoma kunjalo, imimoya lengcolile lekhicitwa ngumkhakha wetitfutsi ifaka ligalelo kusamba semimoya lengcolile letfunyiswa emoyeni (i-GHG), bese kutsi titfutsi temgwaco tona tifaka ligalelo lelikhulu kakhulu. Lelisu lifuna kuphakamisa tinyatselo tekungenelela letitawunciphisa kutfuyiswa kwe-GHG ngekhatsi kwetinchubomgomo tekutfutfuka lokusimeme.6.8 Ikhabhinethi ivumile kutsi iNingizimu Afrika ijoyine i-Smart Africa Alliance.Lena yinhlangano yekusebentisana leholwa yi-Afrika lenenjongo yekutfutfukisa tisombululo kanye nekwabela imitfombolusito yekubukana netinsayeya tentfutfuko lelivekati lelibukene nato. Kubeka Ithekhinoloji Yelwati Lwetekuchumana enkhabeni ye-ajenda yetentfutfuko yemave ase-Afrika yanga-2063.INingizimu Afrika itawuzuza ngekwetemnotfo netepolitiki ngekuhlanganyela kwayo kuSmart Africa.Ngekubeka timboni nemakhono aseNingizimu Afrika enkhabeni ye-ajenda yentfutfuko ye-Smart Africa, iNingizimu Afrika itawufaka ligalelo ekukhuleni kwemabhizinisi endzawo kulesigodzi.6.9 Ikhabhinethi ikuvumile kumenyetelwa kweNchubomgomo yaVelonkhe yeLitiko Letemfundvo Lesisekelo yeLigciwane leNgculazi (i-HIV), Tifo Letitsatselwana Ngekwemacansi (ema-STI) kanye neSifo Sesifuba (i-TB).Inchubomgomo yanga-1999 yagcila ekucapheleni jikelele nakutinhlangotsi tekuvikela tebhayoloji nekwelashwa, futsi yagcila kancane kukuhleleka, nakuloko lokuchubela embili i-HIV kwetenhlalo kanye netindlela tekutiphatsa.Lenchubomgomo iphakamisa indlela leyehlukile yekubukana neSandvulelangculazi (i-HIV) njengeludzaba loluyinkhaba lwekulawula kusetjentiswa indlela yetemphilo yemmango, kanye nekufaka ekhatsi kubekwa embili kwekwelashwa kwesifo sesifuba etikolweni, emkhatsini waletinye tintfo. Lenchubomgomoitawufaka ekhatsi bantfu labanyenti labafana  nebafundzi, bothishela, kanye netikhulu, etikolweni tahulumende kanye nasetikolweni letitimele.7. Imitsetfosivivinyo7.1 Ikhabhinethi ikuvumile kwetfulwa ePhalamende kweMtsetfosivivinyo Wekuchibela Inkampani Yetikhumulo Tetindizamshini, wanga-2017 neMtsetfosivivinyo weKuchibela Tethrafikhi Yasemoyeni neTinsita neKutfola Indlela yekuhamba.Kuchitjelwa kwaleMitsetfosivivinyo lemibili kwenta kutsi kube khona Simiso Sekulawula salomphelo. Letichibelo tiphindze futsi tente kutsi kusungulwe emakomidi lekutawendluliselwa kuwo tikhalo, latawusebenta kusombulula tindzaba tetincabano letinyenti.8. Imikhosi letako8.1 Mngameli Jacob Zuma utawetfula inkhulumo yekuvula i-Indaba Yetekuvakasha yanga-2017 letawube ingeniswe esikhungweni setikhomfa e-Inkosi Albert Luthuli International Convention Centre eDurban emkhatsini wamhla ti-16 nemhla ti-18 Inkhwekhweti 2017.Lena yi-indaba yemave emhlaba letawuphindze futsi ikhangise imikhicito kanye netinsita taseNingizimu Afrika emkhakheni wetekuvakasha nekwemukela bantfu.  I-Indaba Yetekuvakasha yanga-2017 itawuphindze futsi ikhutsate futsi yesekele kugucuka lokuchubekako nekutfutfuka kwemboni yetekuvakasha yaseNingizimu Afrika ikakhulu indzima ledlalwa bosomabhizinisi kanye nebanikati bemabhizinisi lamancane.ENingizimu Afrika kwefika tivakashi letingetulu kwetigidzi le-10 nga-2016, 13% lokungetulu kwaletefika nga-2015. Loku kungetulu kakhulu kwesilinganiso sekukhula semave emhlaba lesisemkhatsini sa-3% sangaleso sikhatsi. Ngalesikhatsi se-indaba yeTekuvakasha, iNingizimu Afrika itawuzuza kulelinani letitfunywa letitawufika kulelive.8.2 Indvuna yeTemandla Make Mmamoloko Kubayi kulenyanga utawuhola umkhankhaso weNyanga yeMandla ngaphansi kwalengcikitsi  Kukhutsata tinhlobo letahlukene temandla letisimeme futsi letingabiti kakhulu kwesekela tingucuko temnotfo letinemandla . Lomkhankhaso utawufundzisa, ucaphelise uphindze futsi ukhulumisane nemmango mayelana nekusebentisa kahle emandla, kutfola emandla lanele, naletinye tindzaba tetinye tinhlobo temandla nekutsi konkhe loku kubaluleke kanjani kutindlela lasetjentiswa ngato emandla emakhaya, emabhizinisini nasetimbonini.8.3 Lwabiwomali lweMatiko lwanga-2017 lwangeNkhwekhweti 2017 luveta litfuba lekutsi ematiko etfule ePhalamende nakummango jikelele kutsi atawuyisebentisa kanjani Imali labelwe yona nga-2017.  Atawuphindze futsi asebentise lelitfuba kwabelana nemmango kutsi tinhlelo tawo ticuketse ini kulomnyakatimali. Ikhabhinethi imema ummango kutsi uhlangenyele kuletinkhulumo temcombelelo wematiko lapho tetfulwa ngekwetinchubo tePhalamende.8.4 Litiko leTemanti neKuhanjiswa Kwekungcola Ngemanti litawungenisa Liviki leKuhanjiswa Kwekungcola Ngemanti emkhatsini wamhla ti-16 nemhla tinge-22 2017 ngaphansi kwalengcikitsi:  Kuhanjiswa kwekungcola ngemanti ngalokuhlantekile kweTemphilo neSitfunti . Hulumende utinikele kunika bantfu baseNingizimu Afrika sitfunti ngekutsi abanike tinsita tekuhanjiswa kwekungcola ngemanti ngalokuhlantekile. Lokutawugcilwa kuko kuleliviki Luhlelo Lwekupheliswa Kusetjentiswa Kwemithoyi Yemabhakade. Kuleliviki kutawuniketelwa imithoyi lesebentisa emanti kumimango yaMasipala weNdzawo waseNketoana, eFreyistata, nakuMasipala weNdzawo waseDawid Kruiper, eNyakatfo Kapa njengencenye yekusheshisa tinsita kususwe imithoyi yemabhakade.  8.5 INingizimu Afrika igubha umkhosi weNyanga yase-Afrika ngaphansi kwalengcikitsi: Kwakha i-Afrika Lencono neMhlaba Loncono. Kunemisebenti leminyenti leyentekako leholwa Litiko Letebuciko Nemasiko lekuhloswe ngayo kukhutsata bunye be-Afrika.   Lemisebenti itawufika esicongweni mhla tinge-25 Inkhwekhweti 2017 lapho khona Mengameli Zuma utawungenisa umcimbi wesidlo sahulumende eSefako Makgatho Presidential Guesthouse. Timenywa talomcimbi kutawuba baholi betinhlangano tebantfu labangasibo bakuleli kepha lababahlali bakuleli laseNingizimu Afrika Mengameli lahlangane nabo nga-2015.9. Kutfunyelwa kwembutfo wetekuvikela wavelonkhe waseningizimu Afrika (i-SANDF) uyosebenta kulenye indzawo 9.1 Ikhabhinethi iyasemukela sincumo saMengameli Jacob Zuma sekwelulwa kwesikhatsi lesitawutsatfwa yi-SANDF eDemocratic Republic of Congo (e-DRC). Loku kungumtamo wekufaka ligalelo kutekuthula nekutinta kulelivekati lase-Afrika ikakhulu sigodzi ngekuhambisana netibopho tetfu tekubukana nemave angaphandle nenchubomgomo yetfu yekuphatsa emave angaphandle yekufaka ligalelo ku-Afrika nemhlaba loncono.9.2 Samba lesi-1 371 semalunga e-SANDF sitfunyelwe e-DRC kuyokwesekela Imitamo Yenhlangano Yamhlabuhlangene Yekuletsa Kutinta. Sikhatsi sekusebenta kwawo selulilwe sesuswa kumhla lu-01 Mabasa 2017 sayiswa kumhla tinge-31 Indlovulenkhulu 2018.9.3 Kutfumela umbutfo wetfu wetekuvikela kulelivekati kwesekela lokuchubekako kwetinchubo tesigodzi nelivekati tekuphendvula nekukusombula tinhlekele, kukhutsata nekuvikela, kucinisa kuhlangana kwesigodzi, kukhulisa ngemandla kuhwebelana emkhatsini wemave ase-Afrika kanye nekuhola intfutfuko lesimememe e-Afrika.    10. Imiklomelo Yekuhlonishwa yaVelonkhe10.1 Ikhabhinethi ihalalisela bonkhe labatfole Imiklomelo Yekuhlonishwa yaVelonkhe yanga-2017. Emnyakeni wa-OR Tambo basikhombise emandla ekusebentela kuba neNingizimu Afrika lencono kanye nesive lesincono. Sitfola emandla ekuzuzeni kwabo, kutinikela kwabo, lutsandvo kanye nekuvuma kuchubekisela buntfu embili. Umklomelo i-Order of  Ikhamanga leliGolide (munye); i-Order of Ikhamanga leyiSiliva (basikhombisa); i-Order of Ikhamanga leyiBronze (munye), i-Order of Baobab leliGolide (munye); i-Order of Baobab leyiSiliva (babili); i-Order of Baobab leyiBronze (babili); i-Order of Luthuli leyisiliva (bange-29); i-Order of Luthuli leyiBronze (1); i-Order of Mapungubwe leyisiliva (babili) kanye ne-Order of the Companions of  OR Tambo leliGolide (munye).10.2 Kukhishwa kweMbiko we-17 Wekhomishini yeTekucashwa Ngekulingana yiNdvuna yeTetisebenti, Mk. Mildred Oliphant kukhombisa kucinisa inhloko ekushayeni ngelunyawo lwelunwabu kwetingucuko etindzaweni tekusebenta letinyenti letehlukene eNingizimu Afrika. LoMbiko ukhombisa kutsi sisesekhashane kakhulu nekuzuza tisebenti letimelela ngeliciniso sive setfu. Bantfu labamnyama, bomake nebantfu labakhubatekile basachubeka nekuba ngulabamelelwa kancane kuto tonkhe tinhlangotsi teKucashwa ngeKulingana.10.3 Lombiko ukhombise kutsi bantfu labamhlophe basetikhundleni tekuphatsa letiphakeme talelive benta-68% kumikhakha yahulumende naletimele, emahlandla laphindzeke kasitfupha ebantfu labanemdlandla ngekwetemnotfo. Bantfu labamnyama bente-14.4% walabaphetse etikhundleni letiphakeme.10.4 Nakubukwa sidzingo lesiphutfumako sekugucula umnotfo nekucinisekisa kukhula lokuphelele, loku akweneli mbamba. Ikhabhinethi iyasemukela simememtelo seNdvuna yeTetisebenti sekutsi ibuketa ludzaba lwekusebentisa tindlela leticinile tekubukana nekungahambisani nemtsetfo.11. Imilayeto11.1 Ikhabhinethi ijoyina Mengameli Jacob Zuma ekuhalaliseleni Umn. Emmanuel Macron, lokhetfwe kuba nguMengameli (kodvwa losengakacali kwenta umsebenti wakhe wekwengamela) waseRiphabhuliki yaseFrance, ngemuva kwekuphumelela kwakhe elukhetfweni lwaMengameli lwaseFrance lwamhla ti-7 Inkhwekhweti 2017.INingizimu Afrika ikulindzele kusebentisana nahulumende waseFrance ngaphasi kwebuholi baMnu Macron kuhlanganisa budlelwano lobucinile lesebuvele bukhona betepolitiki, bemnotfo nekuhwebelana emkhatsini weNingizimu Afrika neFrance.11.2 Ikhabhinethi ihalalisela umphatsidolobha waseJozi waphambilini, nasihlalo weNhlangano yaBohulumende Bekhaya eNingizumu Afrika (i-Salga), Parks Tau ngekubekwa kwakhe esikhundleni sekuba ngulomunye wabosihlalo wePhaneli Letimele Lesezingeni Leliphakeme yaMhlabuhlangene (i-UN) kutsi engamele kusebenta ngemphumelelo kwe-Habitat III.Loluhlelo lwemukelwe yi-UN kutsi lusheshise kutinikela kwemave emhlaba ekwenteni tindzawo letingemadolobha lokusimeme.11.3 Litiko Letekuhwebelana Netetimboni (i-dti) libuye ekhaya nemklomelo lohamba embili wekukhangisa wemave angaphandle kuMkhangiso we-58 Wetekuhwebelana Wemave Emhlaba WaseZimbabwe (i-ZITF) .Loku kwemukela imitamo levelele yeLicembu laseNingizimu Afrika yekucinisekisa kutinikela kwalelive ekwakheni budlelwano neZimbabwe kuvete tinzuzo temnotfo letilindzelekile.11.4 Ikhabhinethi yendlulisele emavi endvudvuto kuhulumende kanye nakubantfu baseRiphabhuliki yaseTanzania mayelana nenhlekelele yengoti yebhasi leyendlule nemiphefumulo yebantfu labange-36, lekutsite labange-33 bekubantfwana.12. Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.12.1 Lilunga leBhodi yeBhodi Yekulawula Letimele yeBacwaningimabhuku:Mk. Amanda L Mazibuko (uyaphindvwa kukhetfwa);Mnu. Abel Dlamini (uyaphindvwa kukhetfwa);Mnu. Thiru Pillay (uyaphindvwa kukhetfwa);Mk. Nkabaneng T Mashile;Mk. Zuziwe Ntsalaze;Mnu. Mohamad I Motala;Mnu. Madoda A Petros; kanyenaMk. Martie J Janse van Rensburg12.2 Kuphindvwa kukhetfwa kwaMnu Cedric Monwabisi Masondo njengeMcondzisi Lophetse neMcondzisi Lomkhulu weNhlangano yeMshwalensi Wetingoti Lokhetsekile (i-SASRIA) SOC LTD.Imibuto ingacondziswa ku: Phumla WilliamsTinombolo tekutsintsana tamakhalekhikhini: 083 501 0139"
Sitatimende Semhlangano weKhabhinethi wamhla tinge-24 Inkhwekhweti 2017,25 May 2017,https://www.gov.za/speeches/statement-cabinet-meeting-24-may-2017-25-may-2017-0000,https://www.gov.za/ss/speeches/statement-cabinet-meeting-24-may-2017-25-may-2017-0000,"Ikhabhinethi yahlangana ngaLesitsatfu, mhla tinge-24 Inkhwekhweti 2017, eTuynhuys, eKapa.1. Tindzaba tanyalo1.1. Ikhabinethi iyakhatsateka mayelana nelizinga lelikhulako letehlakalo tekuhlukunyetwa nebudlova lobentiwa kubomake eveni lakitsi. Tehlakalo letisandza kwenteka letifaka ekhatsi budlova betitsandzani tetente bomake labanengi labanemandla futsi labanesibindzi bakhulumele mayelana nekulwela kwephulwa kwemalungelo abo.1.2. Ikhabhinethi iyakubona kutsi silive sisachubeka nekuba live lelibuswa ngulabadvuna futsi loku-ke kubita kutsi kwentiwe lokunyenti kute kutsi kuliwe nekubulawa kwabomake nekushushunjiswa kwebantfu. 1.3. Ikhabhinethi imema yonkhe imikhakha yemmango kutsi ibambisane kuliwe letehlakalo letinyenti tekuhlukunyetwa kwabomake, kuliwe nalo lonkhe luhlobo lwebudlova lolwentiwa kubomake nebantfwana, kuphindze futsi kusetjentiswane nemaphoyisa netebulungiswa kute kutsi letigilamkhuba tiboshwe.1.4. Mengameli Jacob Zuma sewumemetele kutsi kuvinjwe kuhlukunyetwa kwabomake nebantfwana lokuchubekako. Ikhabhinethi seyiyalele Iklasta yeKuvikelwa Kwetenhlalo, Nekutfutfukiswa Kwemmango Nebantfu kutsi isungule luhlelo lwekusebenta lolutawusetjentiswa lelive ekulweni kuhlukunyetwa kwabomake nebantfwana. 1.5. Ikhabhinethi iyayemukela imiphumela yeLuklayo Lwebantfu baseNingizimu Afrika nelweTemphilo lwanga-2016 lolwentiwe Lihhovisi Lelubalobalo laseNingizimu Afrika, lolukala simo setemphilo sebantfu baseNingizimu Afrika, kanye netinhlelo tetemphilo letinotsile naletingutonatona. Loluklayo emkhatsini waletinye tintfo lubika kwehla kwelizinga lekushona kwebantfwana labancane nga-20% kanye nekwehla nga-11% kwelinani labomake nabobabe lababhema ligwayi.Lemiphumela ikhombisa kutsi tinchubomgomo tekungenelela letahlelwa nguhulumende kaMengameli Zuma tinemiphumela lemihle. Ikhabhinethi, nanoma kunjalo, iyakhatsateka ngebantfu baseNingizimu Afrika labasachubeka nekuya emacasini nebalingani labanyenti ngalokungakavikeleki. Bomake labange-32% nemadvodza lange-42% bakhombise kutsi abakate sebahlolwe kutsi banaso yini Sandvulelangculazi (i-HIV) noma cha nanoma nje hulumende enta imitamo yekucaphelisa nekukhutsata bantfu kutsi bahlole simo sabo se-HIV.Ikhabhinethi imema bonkhe bantfu baseNingizimu Afrika kutsi babe sibopho setemphilo nekuphila kahle kwabo, baye emacasini ngalokuphephile futsi bahle njalo batihlola i-HIV nato tonkhe letinye tifo letitsatselwanako naletingatsatselwana.1.6. Ikhabhinethi imema bonkhe batali kutsi nebanakekeli bebantfwana kutsi bacinisekise kutsi bantfwana babo bagonyelwa tifo tebuntfwana. Ikhabhinethi iyachubeka nekutinikela ekucinisekiseni kutsi bantfwana bayagonywa kute kutsi bangangenwa tifo letitsatselwanako letiyingoti letingababulala. Ikhabhinethi iyabacinisekisa batali nebanakekeli bebantfwana utsi imitsi labayinikwa Litiko Letemphilo iphephile.1.7. Ikhabhinethi isemukele sigaba sekucala sekwentiwa kancono kwepaki yeMboni yaseVulindlela Heights eMthatha eMphumalanga Kapa. Loku kuyincenye yeLuhlelo lwalelive lweKwenta Kancono Emapaki Etimboni. Iyincalisakuvela yesibili eMphumalanga Kapa kantsi futsi iyipaki yesitfupha leyentiwa kancono kulo lonkhe lelive.Hulumende wenta kancono emapaki etimboni kute kutsi kufukuleke kudaleka kwematfuba emisebenti nekucinisekisa kukhula kwemnotfo lokuzuzisa wonkhe umuntfu. Kususwa kwemisebenti yetemnotfo etindzaweni tasemadolobheni nako kuyincenye yemitamo yahulumende yekugucula simo setemnotfo.Lwatiso lolumayelana nekutsi ungawasebentisa kanjani lamatfuba lakhona kumapaki etfu etimboni, kutfola lusito lwahulumende netinhlelo tetibonelelo tahulumende kanye nematfuba elutjalomali emikhakheni leminengi leyehlukene lutfolakala ku: www.thedti.gov.za noma kuSikhungo Sekusita Ebantfu seLitiko Letekuhwebelana Netimboni (i-dti) ku: 0861 843 384.1.8. Ikhabhinethi isemukele ngekushaceka sincumo se-General Motors South Africa (i-GMSA) (Pty) Ltd sekuyekela kukhicita nekutsengisa timoto teluhlobo lwe-Chevrolet kulelive.Loku kunemphumela lomubi kakhulu kulabo labatawulahlekelwa yimisebenti yabo kanye nasemnotfweni welive lakitsi.  Hulumende uyachubeka nekwesekela umkhakha walelive lokhicita timoto, lobaluleke kakhulu kutemnotfo nasekudaleni ematfuba emisebenti. I-dti iyachubeka nekusebentisana nalabatsintsekako kute kutsi kuncishiwe lelifutse. Kute kutsi sikhulise lizinga lekukhicita, kudala ematfuba ekucashwa kanye nekutsengisa imikhicito kulamanye emave, sisandza kwetfula sigaba semfica seLuhlelo Lwekusebenta Lwenchubomgomo Yetimboni (i-IPAP) kutsi lukhombe tinyatselo tetfu indlela. Ikhabhinethi iyakwemukela kutsi Isuzu, lebeyikadze isebentisana ne-GMSA yonkhe leminyaka eNingizimu Afrika, itawutsatsa ichubeke nemsebenti we-GMSA.1.9. Ikhabhinethi iyasibona simo lesibi lesibangwa somiso eNshonalanga Kapa naseMphumalanga Kapa.  Ikhabhinethi imema yonkhe imimango kutsi yesekele imikhawulo yekusetjentiswa kwemanti lengeniswe tifundza. Licembu lelifaka ekhatsi tisebenti teLitiko Letemanti Nekuhanjiswa Kwendle, Likomidi Lekulawula Tinhlekelele Lavelonkhe lisebentisana netifundza kanye nahulumende wendzawo, belimatasatasa licinisekisa kutsi tisombululo tethemu yesikhashana nalesemkhatsini tiyasheshiswa kute kutsi kucinisekiswe kutfolakala kwemanti esifundza ethemini lendze.Ikhabhinethi imema bonkhe bantfu baseNingizimu Afrika kufaka ekhatsi ebantfu emakhaya, emabhizinisi, umkhakha wetimbiwa, temandla netekulima kutsi basebentisane futsi basebentise emanti ngekuwonga kakhulu.1.10. Ikhabhinethi iyemukele idokhumenti lekhuluma ngeNdlelalisu Yekulwa Nenkhohlakalo, lekutawumiselwa kuyo Indlelalisu Yavelonkhe Yekulwa Nenkhonhlakalo. Ikhabhinethi imema bantfu kutsi bafake ligalelo ngekutfumela mibono yabo kwiwebhusayithi yeLitiko Letekuhlela, Kucaphela Nekulinganisa: www.dpme.gov.zaKulwa nenkhohlakalo kuyachubeka nekuba yintfo yahulumende lenkhulu lebekwa embili.  Inkhohlakalo nekungatsembeki kwahulumende nemkhakha wangasese kunemiphumela lemibi kabi ekutfutfukeni kwelive letfu.1.11. Ikhabhinethi ivakalise kukhatsateka mayelana nekuhlaselwa kumoshwe luhlelo lwabongcondvomshini lwemave emhlaba, lokusandza kwenteka lokubikwe njengekuhlaselwa lokukhulu kakhulu kwenchubo yabondvomshini yemhlaba lokungakate sekube khona.Ikhabhinethi icela bonkhe bantfu baseNingizimu Afrika kutsi bacaphele nabachumana ngekwe-elekhthronikhi nanoma babhanga. Kunconywa kutsi kusetjentiswe ema-software lalwa nemavayirasi lahambisana nesikhatsi lahlala njalo agadzile futsi ashayenyela tinhlelo te-inthanethi.1.12. Ikhabhinethi iyakhatsateka mayelana netehlakalo letisandza kwenteka e-Eskom. Kuyayitfokotisa Ikhabhinethi kutsi loludzaba lolumayelana nekucashwa kabusha kweMnu. Brian Molefe njengeSikhulu Lesiphetse (i-CEO) e-Eskom selusenkantolo nasePhalamende, futsi iyayihlonipha lenchubo. Mengameli, nanoma kunjalo, sewusungule Likomidi Letindvuna (i-IMC) lelifaka ekhatsi Indvuna Yetemabhizinisi Ahulumende, yeTemandla, yeTetimali neyeTebulungiswa Nekucondziswa Kwesimilo. Le-IMC icelwe kutsi igcogce emaciniso kute kutsi akhombe Ikhabhinethi indlela mayelana nekutsi kungabukwana kanjani netindzaba letinjena esikhatsini lesitako. Itawuhlangiswa yiNdvuna yeTebulungiswa Nekucondziswa Kwesimilo, Michael Masutha.2. Tincumo tekhabhinethi2.1. Ikhabhinethi ikuvumile kushicilelwa kweMculu Lobuyeketiwe Wemkhakhubanti Wekuhlomisa Labamnyama Ngemakhono Etemnotfo yemboni yaseNingizimu Afrika yeTetimayini Netimbiwa nga-2017.Indvuna yeTimbiwa Mosebenzi Zwane utawetfula inkhulumo uma lomculu sewufakwe kugazethi.2.2. Ikhabhinethi iluvumile Luhlelo Lwavelonkhe Lwemagagasi Emsakato Wemoya lweLitiko Letakhiwonchanti Tetekuchumanisa Netinsita Teliposi. Lokwabiwa kwemtsamo wemagagasi emsakato wemoya yiKhomfa Yemave Emahlaba yeTekuchumana ngeMsakato weMoya kunelifutse lelihle ekukhuleni kwemnotfo waseNingizimu Afrika.Luhlelo Lwavelonkhe Lwemagagasi Emsakato Wemoya lwanga-2017 lungumtfombo lomkhulu wemtsamo wemagagasi emsakato wemoya lowabelwa tinsita letehlukene tekuchumana ngemsakato wemoya.Luhlelo Lwavelonkhe Lwemagagasi Emsakato Wemoya lwanga-2017 lolubuyeketiwe lucinisekisa kutsi iNingizimu Afrika iyahambisana neMitsetfo Yemave Emhlaba Yemsakato Wemoya leyemukelwa nga-2015 kukhomfa Yemhlaba Yebunye beTekuchumana ngeMsakato weMoya. 2.3. Ikhabhinethi iluvumile Luhlelolisu Lwetekuphepha Emachibini. Loluhlelolisu, ngekusebentisa Umtimba Wetekuphepha Elwandle waseNingizimu Afrika, lubeka emazinga lubuye futsi luphucule tinchubo tekuniketa timvume nekuhlelela kuniketwa emalayisense etikebhe letisebenta emachibini. Loku kutawucinisekisa kuphepha kwetikebhe letincane emachibini aseNingizimu Afrika.2.4. Ikhabhinethi iluvumile Luhlelolisu Lwekutfutsa Imikhicito Ngetitfutsi Temgwaco. Loluhlelo luhlose kwakha luhlakamsebenti loluhlanganisile lwekulawula nekusebenta, lolutawenta kutsi iNingizimu Afrika ikwati kuzuza emazinga emhlaba lahamba embili ekusebenta kwetitfutsi temikhicito temgwaco.Tincomo kuloluhlelolisu titawenta kancono kusebenta kahle, tikhutsata kuphepha emgwacweni, kwenta kancono kuvikelwa kwesakhiwonchati, kunciphisa lifutse kutemvelo, kanye nekusungula luhlakamsebenti lwemncintiswano lolawulwa ngekwelizinga lelifanele lapho khona umkhakha wemikhicito lehanjiswa ngetitfutsi temgwaco ungachubeka ufeze tidzingo temnotfo waseNingizimu Afrika. 2.5. Ikhabhinethi iwavumile emadizayini eNkampani Leyakha Luhlavumali yaseNingizimu Afrika anga-2017 na-2018 etimendlela tekugubha umkhosi wekukhumbula netinhlavumali letitawesetjentiswa ngebantfu.Ngekubambisana neKhabhinethi, kwakhiwe luchungechunge lolusha lolumelela emasiko, inkhululeko kanye nentsandvo yelinyenti ngaphansi kwengcikitsi letsi:  Kugubha umkhosi weNingizimu Afrika . Iminyaka elikhulu yekutalwa kwelishanhlitiyo leMzabalazo Oliver Reginald Tambo ikhetfwe njengentfo yekucala.Kungeniswa kweluhlavumali lolusha i-R50 (i-1oz, sterling-silver), luhlabumali lwe-R500 (i-1oz, 24-carat gold) neluhlavumali i-R50 (base metal alloy) lwekugubha umkhosi weminyaka le-100 welusuku lwekutalwa kwa-OR Tambo.2.5.1. Kwakhiwe nemadizayini eluchungechunge lwetinhlavumali temkhosi wekukhumbula anga-2017 na-2018:a. Tinhlavumali tanga-2017: Kugubha Umkhosi Weminyaka elikhulu Wekutalwa Kwa-Oliver Reginald Tambo;b. Luhlavumali lwemjikeleto lwanga-2017: Luhlavumali i-R5 lolukhombisa umklomelo we-Order of the Companions of OR Tambo;c. Luchungechunge lwetinhlavumali teProtea lwanga-2017: Imphilo yeSigayigayi   Nelson Mandela;d. Luchungechunge lweluhlavumali lwanga-2017 R1: Tilwanyana Letihumako taseNingizimu Afrika   Imfetie. Luchungechunge lweluhlavumali lwanga-2018 lweBantfu neMvelo lweNhlangano ye-UN yeTemfundvo Tesayensi neMasiko (i-UNESCO):  I-Waterberg Biosphere Reserve;f. Luchungechunge lweluhlavumali lwanga-2017:   Luhlelo Lwemakati Lamakhulu Asendle    Libhubesi le-National Geographic Society;g. Luhlavumali lwanga-2018: i-2018 FIFA World Cup RussiaTM.3. Imikhosi letako3.1. Ikhabhinethi imema bonkhe bantfu baseNingizimu Afrika kutsi besekele Liviki Lekuvikelwa Kwebantfwana kusukela mhla tinge-28 Inkhwekhweti kuya kumhla ti-4 Inhlaba ngaphasi kwengcikitsi letsi:  Sonkhe asivikele bantfwana kute kutsi sichubele iNingizimu Afrika embili . Kuvikela bantfwana betfu kungumsebenti nesibopho sabo bonkhe bantfu baseNingizimu Afrika; batali, banakekeli bebantfwana, bantfu kanye nemmango.Singummango sinemsebenti wekutsi sente lokunyenti kucinisekisa kutsi bantfu belive lakitsi labasengotini yekuhlaseleka kalula abahlukunyetwa. Kusetandleni tetfu kutsi sivimbe kunganakwa, kuhlukunyetwa, kwentiwa budlova kanye nekucashatwa kwebantfwana.Ikhabhinethi ikhutsata yonkhe imikhakha yemmango kutsi isebentisane kute kutsi kube nemimango letse kuphepha kakhulu nalenemphilo kute kutsi bantfwana betfu bakhule futsi baphile ngendlela lefanele.3.2. Ekugubheni umkhosi wemnyaka elikhulu wekutalwa kwa-OR Tambo, iNingizimu Afrika itawugubha Inyanga yeLusha ngeNhlaba 2017 ngaphasi kwalengcikitsi:  Umnyaka wa-OR Tambo: Kutfutfukisa Kuhlanganyela Kwelusha Kutemnotfo. Kuyo lenyanga hulumende utawubamba tingcoco letinyenti letifaka ekhatsi imikhangiso yelusha, tingcoco netikhungo tetemabhizinisi telusha tekukhangisa ematfuba lakhona ebantfu labasha, aphindze futsi abafake inshisekelo yekutsi bajulise emagugu ekufundza newebuholi a-OR Tambo.Ikhabhinethi ikhutsata bonkhe bantfu labasha kutsi bafinyelele kwesekelwa lokunyenti lokwehlukahlukene netinhlelo tetemfundvo hulumende latente kutsi tibe khona kute kutsi kwentiwe kancono loko labalindzele kuphumelela kuko kanye nekutfutfukisa kuhlanganyela kwabo kutemnotfo.3.3. Ikhabhinethi imema bonkhe bacashi kutsi bafake ligalelo kulomkhosi lotako lobitwa ngekutsi i-Take a girl child to work mhla tinge-25 Inkhwekhweti namhla tinge-26 Inkhwekhweti. Inhloso yalomkhosi kwenta bafundzi labangentfombatana beLibanga le-10 kuya kule-12 kutsi bavuleleke kumikhakha yemisebenti leyehlukene.3.4. Mengameli Zuma ngaLesine, 25 Inkhwekhweti 2017, utawungenisa kugujwa kwemkhosi wavelonkhe weLilanga le-Afrika wanga-2017 eSefako Makgatho Presidential Guesthouse ePitoli.Loku kukupheleliswa kwemisebenti netinhlelo tekugubha umkhosi weNyanga ye-Afrika ngaphasi kwengcikitsi letsi:  Umnyaka wa-OR Tambo: Kwakha i-Afrika Lencono neMhlaba Loncono . Kugujwa njalo ngemnyaka kwemkhosi wekukhumbula Lilanga le-Afrika kugubha umkhosi wekusungulwa kweNhlangano yeBunye be-Afrika (i-OAU) nga-1963.Lapho siphetsa Inyanga ye-Afrika, Ikhabhinethi imema bonkhe bantfu baseNingizimu Afrika kutsi babambisane nebantfu bakitsi base-Afrika labahlala eNingizimu Afrika nakuletinye tindzawo talelivekati lase-Afrika kucinisekisa kundlondlobala kwesigodzi setfu kanye ne-Afrika yonkhe. Kusemahlombe abo bonkhe bantfu labahlala ngekhatsi kweminyele yetfu, bantfu baseNingizimu Afrika kanye nebetive ngekufanana kutsi bagcina imitsetfo yalelive.  Sisonkhe ngekubambisana sifanele kutsi silwe nekubhebhetsaka kwekushushunjiswa, kutfunjwa, kanye nekuhlukunyetwa kwabomake nebantfwana.4. Imilayeto yekuhalalisela4.1. Ikhabhinethi ihalalisela licembu letekwelashwa leNnyuvesi yaseStellenbosch nesibhedlela i-Tygerberg Academic Hospital lelifaka ekhatsi Solwati Andre van der Merwe, Dkt. Alexander Zuhlke, Solwati Rafique Moosa, Dkt. Amir Zarrabi naDkt. Zamira Keyser. Basandza kwenta luhlindvo lwesibili loluyimphumelelo lwekufakwa kwesitfo salabadvuna sangasese sangembili, lokwente lesikhungo setekwelashwa kutsi sibe sekucala ngca emhlabeni lesente loluhlindvo kabili futsi lwaba yimphumelelo.Lokuphumelela kwaloluhlindvo lebelwentiwa licembu letfu lekuhlindza kubufakazi belikhono nebucwepheshe lobusezingeni leliphakeme kakhulu lobukhona emkhakheni wetemphilo wahulumende eNingizimu Afrika.4.2. Ikhabhinethi ihalalisela iSimangaliso Wetland Park ngekuklonyeliswa Umklomelo Weluhlolomabhuku Lwekusebenta Ngalokusezingeni Leliphakeme Emkhosini Wemiklomelo Yekusebenta Ngalokusezingeni Leliphakeme weSouth African Institute of Chartered Accountants (i-SAICA) ekucaleni kwalenyanga. Lomklomelo bewuwekubongela iSimangaliso Wetland Park ngekutfola imiphumela yeluhlolomabhuku lemihle iminyaka lesihlanu lelandzelanako.  ISimangaliso samenyetelwa njengeNdzawwo Yemagugu Nemasiko Yemhlaba yaseNingizimu Afrika yekucala ngeNgongoni 1999.4.3. Ikhabhinethi ihalalisela luhlelo lweKusebenta ngeMlilo ngekutfola umklomelo kuHulumende Wesifundza sase-Alberta eCanada wekukhumbula lusito lolultfola kuloluhlelo lwekulawula imililo yemadlelo eSifundzeni sakhe nga-2016. Luhlelo lweKusebenta ngeMlilo luyincenye yeLuhlelo Lwemisebenti Yahulumende Leyengetiwe (i-EPWP) loluhlose kuniketa bantfu labasha lababomake nalabadvuna ematfuba emisebenti.5. Emavi endvudvuto5.1. Ikhabhinethi nayo njengaMengameli Zuma kanye nebantfu bemhlaba igceka ngalokunemandla kuhlasela kwemaphekulasikhuni lokwenteke eManchester Arena eManchester e-England, lokubangele kushona ngelishwa nekulimala kwebantfwana nebantu abasha abanyenti. Ikhabhinethi yendlulisela emavi ayo endvudvuto kuhulumende nebantfu base-United Kingdom, ikakhulu imindeni nalabatsandzekako balabo labashonile, iphindze futsi ifisele labo labalimele kwelulama lokusheshako. Tento tebudlova nekwehluka kakhulu ngalokwendlulele kulabanye kute indzawo emmangweni futsi kukhinyabeta kuthula, kuphepha kanye nentfutfuko. Imibuto ingacondziswa ku:Mk. Phumla WilliamsTinombolo tekutsintsana tamakhalekhikhini: 083 501 0139"
Sitatimende Semhlangano weKhabhinethi wamhla ti-7 Inhlaba 2017,8 Jun 2017,https://www.gov.za/speeches/statement-cabinet-meeting-7-june-2017-8-jun-2017-0000,https://www.gov.za/ss/speeches/statement-cabinet-meeting-7-june-2017-8-jun-2017-0000,"IKhabhinethi yahlangana ngaLesitsatfu, mhla ti-7 Inhlaba 2017, eTuynhuys, eKapa.1. TINDZABA LETIMCOKA EVENI1.1 Ikhabhinethi iyaphindza igcizelela simemo saMengameli Jacob Zuma sekumema bonkhe bantfu baseNingizimu Afrika kutsi bahlangane balwe nebudlova nekuhlukunyetwa kwabomake nebantfwana, iyaphindze futsi imema bonkhe bantfu baseNingizimu Afrika kutsi batsatse tinyatselo letiphutfumako tekucedza loluhlupho emimangweni yetfu. Loku kulandzela kuvakasha kwaMengameli e-Elsies River eKapa ayokwesekela Imbizo Yekulwa neBugebengu. Lokuvakasha kuphindze kwagcamisa kuhlaseleka kalula kwabomake nebantfwana emmangweni.Mengameli uphindze wabuyela wayobuka lendzawo wayobuka letinsayeya letinyenti tebugebengu nekubulawa ikakhulu kwebantfwana nekutsi tiphatsimandla tekucinisekisa kulandzelwa kwemtsetfo tingatenta kancono kanjani tinsita tato kulommango.1.2 Ikhabhinethi iyakwemukela kukhishwa kweLuhlayo Lwemakhaya Lolwetayelekile lwanga-2016, loluchubekako nekukhombisa inchubekelembili ekufezekisweni kwetinhlelo tahulumende kwenta kancono timphilo tebantfu baseNingizimu Afrika, ikakhulu imimango lebeyincishwe ematfuba phambilini. Lubalobalo lukhombisa kutsi hulumende uyaphumelela ekunikeni bantfu tindlu, linani lemindeni yaseNingizimu Afrika lehlala etindlini tesibonelelo sahulumende noma emakhaya latfola sibonelelo sembuso likhuphuke lesuka ku-5% nga-2002 laya ku-13,5% nga-2016. Loluklayo luphindze futsi lukhombisa kutsi tinhlelo tahulumende nelusito lwetenhlalo lukhombisa kukhula kusuka ku-12,7% nga-2003 kwaya ku-29,7% nga-2016.Kukhona futsi nekukhula lokubonakalako kwesibalo sebantfu labafakelwe emanti, gezi kanye nebatfola tinsita tekuhanjiswa kwendle, lokuyinkhomba lebalulekile yekutimisela kwaHulumende waseNingizimu Afrika ekulungiseni tiphosiso tesikhatsi selubandlululo nekuniketa bonkhe bantfu tinsita letisisekelo.Ikhabhinethi, nanoma kunjalo, ikucaphele kutsi nanoma nje sikhula sibalo sebantfwana lababhalisela kufundva kutikhungo temfundvo lephakeme, kepha sikhula kancane, bange-3,3% bantfu lamansundvu labaneminyaka yebudzala kusuka ku-18 kuya ku-29 bebafundza nakucatsaniswa na-18,8% webantfu labamaNdiya/labama-Eshiya na-17,5% webantfu labamhlophe lababontsanga. Bange-3,5% kuphela bantfu labangemakhalatsi labebafundza nga-2016.Loluklayo luphindze futsi lwakhombisa kwehla nge-23,8% kwaya ku-11,8% wemindeni lehlangabetene nendlala, lokukhombisa inchubekelembili ekulungiseni imimango lephuye ngalokwendlulele.1.3 Ikhabhinethi ilwemukele Luklayo Lwekota Lwetisebenti lwekota yekucala yalomnyaka lukhombise kutsi temnotfo tengeta imisibenti le-144 000. Lamanani asimamiswa kukhula kwelinani lebantfu labafuna imisebenti bantfu labange-433 000. Ikhabhinethi iyachubeka nekutinikela ekubambisaneni nemkhakha lotimele kanye newetisebenti emitameni yayo yekulungisa tinsayeya talelive tekungacashwa.1.4 Ikhabhinethi iyakwemukela kwetfulwa kwePaki Yetimboni iBabelegi eHammanskraal njengencenye yemasu ahulumende ekutfutfukisa umnotfo nekwakha ematfuba emisebenti kulendzawo. Lepaki lebite tigidzi letinge-R42 iyincenye yeLuhlelo lwahulumende Lwekuvuselela Emapaki Etimboni futsi ingenye yemapaki lasitfupha lavuselelwako kulo lonkhe lelive kulungiselela kutfutfukiswa lokubanti kwemnotfo netimboni.Ikhabhinethi ikhutsata timboni nemabhizinisi endzawo kutsi ticabange ngekuvula emagatja emabhizinisi ato kumapaki etimboni kute titfole tindlela letinyenti letehlukene letikhona tekwelekelela kutsi batfutfukise ngalokuchubekako emabhizinisi ato1.5 Ikhabhinethi yatjelwa yiNdvuna yeTimali, Mnu Malusi Gigaba, ngemanani Emkhicito Wonkhe Welive (i-GDP) weNingizimu Afrika, lonciphe nga-0,7% ekoteni yekucala yanga-2017. Lomphumela we-GDP lobe mubi kunaloko bekulindzelwe ungaphasi kakhulu kuneLubuyeketo Lwelwabiwomali lwanga-2017, lolwahabisa kukhula nga-1, 3% kwe-GDP yanga-2017. Loku kubangelwe, emkhatsini waletinye tintfo, kuncipha kwemkhakha wekukhicita, wekuhweba, wekupheka kanye newetetindzawo tekulala.Nanoma kunjalo, umnotfo wesekelwa kukhula kwemkhakha wetimbiwa netenkwali letakhula nge-12.8%. Tekulima, temahlatsi netinhlati takhula nge-22,2% ekoteni yekucala ya-2017.Kukhona tinkhomba tekuvuka kwemnotfo lelive lelingatigwadlula kute linike emandla umnotfo walo. Loku kufaka ekhatsi kwenta kancono kukhula kwemnotfo wemave emhlaba, kuzitsisa tintsengo tetimbiwo, simo selitulu lesikahle, kuniketwa kwagezi lokwetsembekile kanye nebudlelwane lobuhle ekhatsi kwetisebenti nebacashi.Ngalokuphutfumako, Ikhabhinethi imema emabhizinisi, tisebenti kanye nemmango ngebubanti bawo kutsi babambisane nahulumende ekuciniseni luhlelo lwetfu lwekukhula kwemnotfo kanye nekwenta kancono kutetsemba kute kuvinjwe kwehla kanye nekubeka umnotfo endleleni lephakeme kakhulu, kute kutfolwe kukhula kwemnotfo lokuphelele. Mayelana naloku Indvuna yeTimali itawuhlangana nebaholi bemabhizinisi ngekwemtamo wekwakha emasu ekulwa nekwehla kwemnotfo nekutfola kukhula lokuphelele.Ikhabhinethi ivume kwetfulwa kwenkhulumo kubetindzaba lokutawentiwa yiNdvuna yeTimali yabelane nebantfu baseNingizimu Afrika ngetinyatselo tekungenelela hulumende latawucala kutenta kuloluhlakamsebenti lwelwabiwotimali lwamanje. Ikhabhinethi icinisekisa ngalokuphelele luhlakamsebenti lwelwabiwomali lolwemukelwe lwalelive.1.6 Ema-ejensi labuka emazinga etemnotfo iFitch kanye neStandard & Poor alicinisekisile lizinga letikweleti lemali yangaphandle laseNingizimu Afrika lesikhatsi lesidze kutsi ngu- BB+ .Loku kwenteka emkhatsini wekukhulumisana kweNdvuna Gigaba nemkhakha lotimele kucinisekisa kubambisana kwahulumende, emabhizinisi, tisebenti netinhlangano temmango kuyachubeka, nekutsi tetsembiso letentiwe tiyafezekiswa.Ikhabhinethi iyakuphindza kugcizelela kutsi bantfu baseNingizimu Afrika bafanele kutsi bachubeke basebente kanyekanye ngekubambisana, ikakhulu ngetikhatsi letimatima baphindze futsi basebente ngekutikhandla kucinisekisa kutsi lelive liyaphindza libuyelwa simo salo sesigaba setekutjala imali.1.7 Ikhabhinethi iyatemukela tingcoco letentiwe kuLikomidi Letekulawula Lelihlangene leNhlangano Yemave AseNingizimu Melika Langakhokhisani Umtselo Wekuhwebelana (i-MERCOSUR) kanye neNyonyane Yetekuphuma Nekungena Kwemphahla yaseNingizimu ne-Afrika (i-SACU) letisandza kubakhona kulelive.Emave langamalunga avumile kubambisana ekubukisiseni ematfuba ekukhutsata Sivumelwane Setekuhwebelana Lesicontwako (i-PTA) se-MERCOSUR ne-SACU ngekufaka ekhatsi ema-ejensi abo lakhutsata kuhwebelana, imikhandlu yekuhwebelana, umkhakha lotimele, kanye nemahovisi emancusa emave angaphandle. Sivumelwano se-MERCOSUR ne-SACU sinika batsengisi bendzawo labatsengisela lamanye emave litfuba lekutsi batsengele emave lanebantfu labangetulu kwetigidzi letinge-280 imikhicito yabo.Ikhabhinethi imema bonkhe balelive labatsengisa imikhicito yabo ngaphandle kulamanye emave kutsi basebentise lelitfuba le-PTA njengoba manje imikhicito yendzawo seyiyakwati kutsengiselwa emave langamalunga e-MERCOSUR ngemtselo wekuhwebelana lonesephulelo.1.8 Ikhabhinethi ivakalise kudzabuka ngesincumo se-United States of America (i-USA) sekuphuma kuSivumelwano saseParis.LeSivumelwane saseParis, lesitawusebenta ngalokuphelele nga-2020, simiselwe kuminikelo lencunywe ngemave wona ngekwawo ngekwemigomo lavumelane ngayo njengemave emhlaba.INingizimu Afrika seyicele i-USA kutsi isibuyekete lesincumo sayo bese itinikela kabusha kulesivumelwano semave emhlaba.1.9 Isivumelwano Sekusebentisana lesisemkhatsini weNovartis, Umkhandlu waseNingizimu Afrika Wetelucwaningo Lwetekwelashwa kanye neLitiko Letesayensi Netheknoloji, sivula indlela yekufukula umtsamo nekhwalithi yekulinga tekwelashwa nekwakha emakhono ekucwaninga kulelivekati.Lesivumelwano sitawuvumela tinhlelo tekucwaninga letihlangene ngetifo letikhetsiwe letitsatselwanako naletingatsatselwana, kwenta kancono kufinyelela kwetigulane taseNingizimu Afrika imitsi yesimanje, kanye nekwakha emakhono ekucwaninga nekutfutfukisa alelive kanye newalelivekati.Ikhabhinethi ikholelwa ekutsini kusenematfuba lamanyenti ekubambisana kwemikhakha yangasese neyahulumende, futsi iyakholwa kutsi kungahola indlela ekulungiseni letinsayeya letinyenti letimcokalesibukene nato.  1.10 Ikhabhinethi iyawemukela Umbiko wanga-2017 weNhlangano Yemave Emhlaba Yetikhomfa Netingcungcutsela, lochubeka nekubeka iNingizimu Afrika njengendzawo yemikhosi yetemabhizinisi lephakeme e-Afrika naseMiddle East. Lombiko wakhishwa ngeNkhwekhweti 2017 eFrankfurt, eGermany.INingizimu Afrika iyachubeka nekuba yindzawo ledvume kakhulu emhlabeni yekuvakashelwa futsi iyachubeka nekuba sezingeni leliphakeme kuluhlu lemave emhlaba letekuhamba netekuvakasha lolukhishwe yiForamu yeTemnotfo yeMave Emhlaba (i-WEF) ngaMabasa 2017.Ikhabhinethi ingatsandza kubona emadolobha lamancane lamanyenti aseNingizimu Afrika efaka ticelo tekubamba  imihlangano lemincane lapho khona angahlangabetana netidzingo tekungenisa. Loku kutawusita ekwenteni kancono kusatjalaliswa kwetekuvakasha tiphumele ngale kweminyele yemadolobha lamakhulu kuphindze futsi kusabalalise ingcebo lekhicitwe ngulemikhosi ngalokulinganako.1.11 Ikhabhinethi imema bonkhe bantfu baseNingizimu Afrika kutsi bacaphele tindzaba letingemanga, ikakhulu lokwandza kwekufakwa etinkhundleni tekucocisana nge-inthanethi kwetindzaba letingemanga temantfombatana nabomake labalahlekile, labatfunjiwe nalabashushunjisiwe. Kubhedvuka kwebudlova lokusandza kwenteka KwaMashu, dvute neDurban lokumayelana nemibiko lengemanga yekutfunjwa kulendzawo kanye nekutfunjwa kwentfombatana lokutsiwa kwenteke eNaledi, eSoweto bantfu labahamba nge-Toyota Quantum lebekubhalwe netinombolo tayo tekubhaliswa yagcwala tonkhe tinkhundla temmango tekucocisana nge-inthanethi lokwatsi ngemuva kwesikhatsi kwatfolakala kutsi ngemanga.Letindzaba letingemanaga nekwendlulisa lwatiso lolungemanga kwetfusa imimango yetfu kantsi futsi kucitsa sikhatsi nemitfombolusito yemaphoyisa. Sicela bantfu kutsi bayekele kufaka nekwendlulisa tindzaba letingemanga etinkhundleni temmango tekucocisana nge-inthanethi, kute kube ngulapho sebakucinisekisile kuba ngito kwato.1.12 Ikhabhinethi iyicaphele ngekukhatsateka lokukhulu imibiko yebetindzaba  yetincwadzigezi letishicilelwe ngete kwemvume lekuhloswe ngato kutsi kumbandzakanyeke Tindvuna, tikhulu tahulumende kanye nebantfu ekutsini kukhona lokubi labakwentile.Ikhabhinethi itinikele ngalokuphelele elulawulweni loluhle katsi futsi ngaso sona leso sikhatsi, iyakucondza kutsi bonkhe bantfu batsatfwa njengalabete licala kute kube ngulapho kuba nebufakazi bekutsi banelicala ngekwemibadzela yeMtsetfosisekelo wetfu.Ikhabhinethi icela bonkhe labo labanelwatiso mayelana netento letingekho emtsetfweni tikhulu tahulumende noma Tindvuna kutsi batise ema-ejensi lacinisekisa kulandzelwa kwemtsetfo kute kutsi kwentiwe luphenyo.Iyati kutsi akhona emacala lasavuliwe vele, futsi emaphoyisa enta luphenyo lolufanele. Bonkhe labatsintfwa nguletincwadzigezi bacelwa kutsi basebentisane nema-ejensi lacinisekisa kulandzelwa kwemtsetfo.Mengameli Zuma uticitsile tinsolo letashicilelwa liphephandzaba langeLisontfo tekutsi utsenge indlu eDubai e-United Arab Emirates.2. TINCUMO TEKHABHINETHI2.1 Ikhabhinethi yatiswa ngemibiko yekusebenta yenchubekelembili yekota yesine yanga-2016/17 (Bhimbidvwane - Indlovulenkhulu 2017) yekufezekiswa kwemiphumela yalokubekwa embili.Kwengamela kweKhabhinethi kufezekiswa kweLuhlakamsebenti Lwendlelalisu Lwethemu Lesemkhatsini lwanga-2014 kuya ku-2019, lwente kwaba khona kwetfulwa kwetinsita lokuncono. Loku kusisondzeta ekuzuzeni Umbononchanti wanga-2030 weLisu Lekutfutfukisa Lavelonkhe (i-NDP).Hulumende sewente inchubekelembili lebonakalako ekufezekiseni imiphumela yakhe yalokubekwa embili loku-14 kanye nekuchubela embili imigomo ye-NDP. Kuphindze futsi kwabonwa netinsayeya letitsintsa kufezekiswa kanye netinyatselo letifanele kutsi titsatfwe tekwenta kancono kwetfulwa kwetinsita.Luphiko Lwahulumende Lwetekuchumana Netekwatisa (i-GCIS) lenta emalungiselelo emihlangano yetindvuna temaklasta lahlukene nebetindzaba lehlelelwe kutsi itawentiwa kusukela mhla ti-9 kuya kumhla ti-18 Inhlaba 2017. Ishejuli lelungisiwe yakamuva itawufakwa ku: www.gov.za.3. IMIKHOSI LETAKO3.1 Mengameli Zuma wetfule Inyanga Yelusha ngaphasi kwalengcikitsi  Umnyaka wa-OR Tambo: Kutfutfukisa Kuhlonyiswa Kwelusha Ngemnotfo , ngemhlangano weLicembu laMengameli Letindzaba Telusha. Loku kwahlanganisa ndzawonye hulumende nebaholi betinhlangano telusha, lababukete inchubekelembili ekutfutfukisweni kwebantfu labasha kutenhlalo netemnotfo.Tindvuna neMasekela eTindvuna titawenta imisebenti leminyenti leyehlukene lokuhloswe ngayo kukhutsata kutfutfukiswa kwelusha nekuhlonyiswa emakhono. Umkhosi weLilanga Lelusha Lavelonkhe utawugujwa eVentersdorp, eNyakatfo Nshonalanga mhla ti-16 Inhlaba 2017. Lona ngumnyaka wemkhosi weminyaka lenge-41 weTibhelu taseSowetho futsi lokugujwa kwalomkhosi kusikhumbuto sekutsi bantfu labasha kulelive bebadvosa embili eMzabalazweni wetfu.Ikhabhinethi ikhutsata bonkhe bantfu labasha kutsi bahlanganyele emisebentini yeLilanga Lelusha kanye nekutsi bakusebentise konkhe kwesekwa nemitfombolusito hulumende lakwente kutsi kube khona kute kutsi kwentiwe kancono loko labalindzele kuphumelela kuko kanye nekutfutfukisa kuhlanganyela kwabo kutemnotfo.3.2 IKHOMFA YELUSHA YAHULUMENDE WASEKHAYAIndvuna yeLitiko Letekubusa Ngekubambisana Netendzabuko, Mnu. Des van Rooyen, utawuchuba Ikhomfa yaHulumende Wasekhaya kusukela mhla ti-19 kuya kumhla tinge-22 Inhlaba 2017, ngaphasi kwengcikitsi  Bantfu labasha bahola itfutfuko . Lekhomfa itawetfula Iforamu Yekutfutfukisa Lusha Yahulumende Wasekhaya. Loku kutawenta bantfu labasha babuyekete inchubekelembili yahulumende wasekhaya kucatsaniswa nekuzuzwa kweNchubomgomo Yelusha Yavelonkhe yanga-2020.  Itawuphindze futsi icinise kubambisana emkhatsini wahulumende, emabhizinisi netinhlangano temmango ekutfutfukiseni baholi lababantfu labasha kuhulumende wasekhaya.3.3 Indvuna yeLitiko Letemisebenti Yahulumende Nekuphatsa, Mk Faith Muthambi, utawuhola litsimba laseNingizimu Afrika leliyohlanganyela kuLusuku lase-Afrika Lwemisebenti Yahulumende eKigali, eRwanda kusukela mhla tinge-21 kute kube ngumhla tinge-23 Inhlaba 2017. Ingcikitsi itsi:  Kujulisa Luhlelo Lwekwetfulwa Kwetinsita Lokusime Kutakhamuti: Kubambisana neLusha Ekuguculeni i-Afrika . Lengcikitsi iniketa ematfuba ekubukisisa kutsi Temisebenti yaHulumende tiyichaza kanjani tiphindze futsi tiphendvule kanjani kuluhlelo lwekutfulwa kwetinsita lelisime kutakhamuti lelichazwa ngendlela lekwentiwa ngayo tintfo kwamanje.                                                      4. EMAVI ENDVUDVUTO4.1 Ikhabhinethi yendlulisela emavi ayo endvudvuto emndenini nakubangani bemgibelisitimela loshone ngesikhatsi titimela letimbini teMetrorail tishayisana dvutane nesiteshi sase-Elandsfontein Ekurhuleni iphindze futsi ifisele labo labalimele kulengoti kwelulama lokusheshako.Ikhabhinethi icele kutsi kuphenywe imbangela yalengoti ngekushesha kute kutsi kuvikelwe kwenteka kwalenye ingoti leyinhlekelele.4.2 Ikhabhinethi nayo njengemave emhlaba igceka ngemandla kuhlasela kwemaphekulasikhuni lokusandza kwenteka e-United Kingdom (e-UK). Lokuhlasela, lokwenteke ebusuku bamhla ti-3 Inhlaba 2017 kuLidolobhakati laseLondon, kuhambe nemiphefumulo leminyenti kwaphindze futsi kwashiya labanye bantfu labanyenti balimele.Lokuhlasela lokwentiwe eLondon kwente nje kungakapheli emaviki lamabili kuhlaselwe eManchester, lapho khona bantfu, ikakhulu lusha nebantfwana, balahlekelwa timphilo tabo.Ikhabhinethi yendlulisela emavi ayo endvudvuto kuhulumende nebantfu base-UK, ikakhulu imindeni netihlobo talabo labashonile, yaphindze futsi yafisela labo labalimele kwelulama lokusheshako.4.3 Ikhabhinethi yendlulisela emavi ayo endvudvuto emndenini nakubangani baSolwati Babatunde Osotimehin, loshone kuleliviki leliphelile. Solwati Osotimehin bekanguMcondzisi Lomkhulu weSikhwama Sebantfu Samhlababuhlangene (i-UN). Bekahamba embili ekuchubeni tindzaba tetemphilo yetemacasi nekutala e-Afrika kuleminyaka.  Wasebenta ngekutikhandla akhutsata temphilo yetemacasi nekutala kanye nemalungelo abomake nebantfu labasha e-Afrika nasemhlabeni wonkhe jikelele. Wakhankhasa ngalokunemandla akhankhasela Emalungelo Alabasikati Labaya Emacasini naLabanye Labasikati, Labadvuna Labaya Emacasini naLabanye Labadvuna, Bantfu Labaya Emacasini neBantfu Bebulili Lobufanana neBabo Baphindze Futsi Baye naLabo Labangesibo Bebulili Lobufanana nebabo kanye neBantfu Labagucule Bulili Babo.4.4 TIPHEPHO TASEKAPA NEMILILO YASEKNYSNAIkhabhinethi iyaticondza tiphepho letitsintse tincenye letinyenti taseNshonalanga Kapa kanye nemonakalo lowentekile. Ikhabhinethi indlulisela emavi ayo endvudvuto emindenini yalabo labalahlekelwe timphilo tabo nemphahla ngesikhatsi kwenteka letinhlekelele; linani lakamuva lelibikiwe litsi basiphohlongo ebantfu labashonile. Sikhungo Sekulawula Tinhlekelele saseKapa sikhutsatwa kutsi sente konkhe lokusemandleni aso kutsi siphephise timphilo nemphahla, kufaka ekhatsi indzawo yaseKnysna lapho khona kusha imililo lenemandla. Simema bantfu kutsi balandzele tindlela tekuphepha.5. KUHALALISELA5.1 Ikhabhinethi iyasemukela sincumo saMengameli Jacob Zuma sekukhetsa abeke Lieutenant General Lesetja Mothiba esikhundleni sekuba Libambela laKhomishani Wemaphoyisa Wavelonkhe.5.2 Ikhabhinethi ihalalisela ema-athilethiki etfu kanye nabomake nemadvodza etemidlalo kutsi bakhetfwe emikhakheni lesiphohlongo yeMiklomelo yetemidlalo Yesigodzi Yemnyaka yanga-2017, lebeyingeniswe yiNingizimu afrika.Sigodzi se-5 seMkhandlu Wetemidlalo Webunye Be-Afrika (i-AU) singulesinye setigodzi letisihlanu letinikwe sibopho sekutfutfukisa temidlalo ngaphasi kweBunye Base-Afrika. Emalunga alesigodzi: yi-Angola, Botswana, Lesotho, Malawi, Mozambique, Namibia, iNingizimu Afrika, Swaziland, Zambia neZimbabwe.Wayde van Niekerk uphumelele kuba yiNdvondza Yetemidlalo YemnyakaCaster Semenya uphumelele kuba nguMake Wetemidlalo WemnyakaAnna Botha uphumelele kuba nguMceceshi WemnyakaMamelodi Sundowns iphumelele yaba Licembu Lemnyaka.5.3 Ikhabhinethi ihalalisela bantfu baseLesotho ngekuba nelukhetfo lolunekuthula iphindze futsi iyachubeka ihalalisela Ndvunankhulu losengakacali kusebenta njengaNdvunankhulu Mnu. Thomas Thabane nelicembu lakho kutsi baluphumelele lolukhetfo.6. KUBEKWA ETIKHUNDLENIKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni. 6.1 Umcondzisi Jikelele (i-DG): Litiko Letekuhlela, Kucaphela kanye  Nekulinganisa, Mk. Nompumelelo Zandile Mpofu.6.2 I-DG: Litiko Letetimali, Mnu. Dondo Mogajane.Imibuto ingacondziswa ku:Mk. Phumla Williams   Libambela leMcondzisi Jikelele (i-GCIS)Tinombolo tekutsintsana tamakhalekhikhini: 083 501 0139"
"Sitatimende Semhlangano weKhabhinethi mhla tinge-21 Inhlaba 2017 ",22 Jun 2017,https://www.gov.za/speeches/statement-cabinet-meeting-21-june-2017-22-jun-2017-0000,https://www.gov.za/ss/speeches/sitatimende-semhlangano-wekhabhinethi-mhla-tinge-21-inhlaba-2017-22-jun-2017-0000,"IKhabhinethi ibambe umhlangano ngaLesitsatfu, mhla tinge-21 Inhlaba 2017, eTunhuys, eKapa.Tindzaba letimcoka eveni1.1 IKhabhinethi itihlolile letimemetelo letikhishwe ngema-ejensi ekulinganisa lamatsatfu lamakhulu. Omatsatfu lama-ejensi ekulinganisa asasho tintfo letifananako letifanana nekuhamba kancane kwetingucuko letiletsa kukhula, kusebenta kwetinkampani letingaphasi kwahulumende (ema-SOC) kanye nebungoti betepolitiki, emkhatsini waletinye tintfo.IKhabhinethi ivakalise kutetsemba ngeluhlelo lwetingenelelo lwayo tekusombulula tinsayeya temnotfo walelive kanye nemsebenti losewentiwe wekucinisa kusebenta kwetinkampani letingaphasi kwahulumende. Hulumende usayilandzela indlela yakhe yekugcina tinchubomgomo tetimali tahulumende tingantjintji, kute acinisekise kutsi tinchubomgomo atintjintji, futsi asebentele kucinisekiswe kutsi kunekukhula kwemnotfo ngendlela letakuzuzisa wonkhe umuntfu kanye neluntjintjo kutemnotfo.IKhabhinethi isaphindza futsi itsi sisekelo sendlela yekukhula kakhulu kanye nesentfutfuko yetenhlalo nemnotfo sesivele sesibekiwe. Igcile ekwenteni ncono ekuciniseni litsemba kubatjalitimali nakubatsengi ngekusheshisa tinhlelo tekuletsa tingucuko kute kukhule umnotfo.Mengameli Jacob Zuma ubite Umkhandlu Loweluleka Ngetekutfutfukisa Labamnyama Kutemnotfo (i-BEE) kumhlangano ngaLesibili, mhla tinge-20 Inhlaba 2017. Lomhlangano bewugcile etingucukweni tenhlalo netemnotfo letisheshako naletinemfutfo. Lomhlangano, emkhatsini walokunye, bewudzingidza tinsayeya letimcoka tekucala kusebenta kweMtsetfo Wekutfutfukisa Labamnyama Kutemnotfo Ngalokubanti, wanga-2003 kanye netincomo letiphakamisiwe tekufezekisa tinhloso tahulumende letimayelana netingucuko letiphangisako naletinemfutfo kutenhlalo netemnotfo.Lobudlelwano lobusemkhatsini wahulumende, temabhizinisi, temisebenti kanye netinhlangano temmango bubalulekile ekugcugcuteleni emazinga ekwetsembana, kute kwente kutsi ngekusebenta ngekubambisana siphindze sibuyise futsi sigcine nemazinga ekulinganisa elutjalotimali.1.2 Njengaloku Inyanga Yelusha seyiya ngasekupheleni, Ikhabhinethi ibonga yonkhe imikhakha letimbandzakanye kuko konkhe lebekwentiwa eveni lonkhe. Kutimbandzakanya kwetinkhulungwane tebantfu labasha emisebentini yentfutfuko lebeyentiwa leyahlukahlukene ngaleNyanga Yelusha lebeyihlelwe ngematiko, tikhungo tahulumende kanye nemikhakha letimele iyakhutsata sibili.Lona ngumnyaka we-41 lapho sikhumbula khona Tiphitsiphitsi Tebafundzi baseSoweto tanga-1976 futsi loku kusikhumbuta kutsi ngebantfu labasha kulelive lebebahamba embili eMzabalazweni wekulwela inkhululeko.IKhabhinethi icela bonkhe ebantfu labasha kutsi basebentise konkhe kwesekwa nemitfombolusito hulumende layente yabakhona ekwenteni ncono likusasa labo kanye nekukhutsata kutimbandzakanya kwabo kutemnotfo.1.3 IKhabhinethi iyalusola loludlame kanye nekwesatjiswa kwebagibeli ngesikhatsi semishuco yebanikati bematekisi. Tento letinjalo atemukeleki esiveni lesiphila ngentsandvo yelinyenti. Kungenelela lokunekuthula ekusombululeni nome ngabe nguluphi ludzaba kunenzuzo kubo bonkhe labatsintsekako.                                                                                                    Sivumelwane lesilandzele lapho lesibe emkhatsini weNhlangano Yematekisi Yavelonkhe yaseNingizimu Afrika kanye ne-SA Taxi Finance Holdings sisicinisekiso sekutsi kubamba tinkhulumiswano ngekuthula kungatisombulula tinkinga letinjalo ngaphandle kwekutsi kucaphateleke bantfu labete licala kanye nekutsikameta umnotfo. IKhabhinethi iyasemukela lesincumo, lesikhombisa kusita kakhulu bagibeli kanye nemboni yetematekisi.IKhabhinethi iyayemukela lenkhulumiswano lechubekako emkhatsini weLitiko Letekutfutsa kanye nebuholi betetimboni tematekisi ekutfoleni sisombululo sesikhatsini lesidze salenkinga. Litiko litawukhulumisana netikhungo tetentfutfuko yetetimali ngenhloso yekutfola letinye tindlela tekusekela imboni yetematekisi ngetimali.            1.4 IKhabhinethi ivakalisa kudzabuka kwayo lokukhulu kulabo labashonelwe tihlobo tabo ngesikhatsi setinhlekelele letisandza kwenteka eNshonalanga Kapa kanye naseMphumalanga Kapa. Takhamuti letinyenti tilahlekelwe tindzawo tato tekuhlala taphindze futsi talahlekelwa nayimphahla.IKhabhinethi iyayidvumisa indlela lehlangene yekuphendvula lephangisako yahulumende, yebetemabhizinisi kanye neyebantfu baseNingizimu Afrika ekusiteni lemindeni letsintsekile. Ikhabhinethi ihalalisela sento sebuchawe selivolontiya lelingumcimimlilo, Bradley Richards kanye nemshayeli weloli John Blaaw lobesita bacimimlilo ngekutfutsa emanti. Bobali bashone ngesikhatsi basindzisa ummango wakubo.IKhabhinethi iphindza futsi ivakalisa kudvumisa lokukhetsekile kulelo cembu Lelisebenta Ngemlilo lelilwe ngesibindzi nemlilo lobewusha bulavulavu. Siyatigcabha ngabo! IKhabhinethi ifisela labacimimlilo lababili labalimele kwelulama masinyane lokufaka ekhatsi na-Ian Barnand lotfole kulimala ngesikhatsi alinga kusindzisa Bradley Richards.Mengameli Zuma uvakashele imimango yaseWit Lokasie naseKnysna Heights lekhahlametwe kakhulu ngulomlilo. Mengameli Zuma uhambele inkonzo yesikhumbuto yaMnu Richards. Ngemoya wekuba ngumcimimlilo wangempela, Umnu Barnard ukhonile kutsi ahambele inkonzo yesikhumbuto yemlingani wakhe labesebenta naye Umnu Richards.Mengameli utfumele lusito letenhlalakahle kanye nalokunye kusekelwa kuto tonkhe letindzawo letitsintsekile. Loku bekuholwa Sikhungo Savelonkhe Lesihlangene Sekulawula Tinhlekelele, sisebentisana nelicembu laHulumende Wesifundza saseNshonalanga Kapa kanye neleSifundza leKulawula Tinhlekelele.Hulumende ubonga tonkhe tinhlangano letingekho ngaphasi kwahulumende, umkhakha lotimele, emavolontiya kanye naleyo mimango lesekela lemimango lekhahlabetekile.1.5 IKhabhinethi ikhutsata imimango leseLimpopo emnyeleni weleZimbabwe kutsi icaphele futsi icophelele kakhulu tinkhukhu tayo. Loku kulandzela umbiko wekubhedvuka kweligciwane lesifo setinyoni netinkhukhu lelibitwa ngekutsi yi-H5N8. Kuhweba ngemikhicito yetinyoni netinkhukhu lebuya eZimbabwe kusamisiwe. Leligciwane le-H5N8 ligciwane lelibanga kugula ngalokusezingeni lelisetulu futsi liyatsatselanwa kakhulu, futsi liholela ekutseni kube nelizinga lelisetulu lekufa. Balimi labalimela kutsengisa bakhutsatwa kutsi bandzise tinyatselo tekuvikela imfuyo emapulazini abo.1.6 IKhabhinethi iyasemukela sincumo seNkantolo Lephakeme sekumemetela kutsi Sigaba se-18 seMtsetfo Wenchubo Yemacala eBugebengu, wa-1977 (Umtsetfo we-51 wa-1977) asihambisani nemtsetfosisekelo. Lesincumo sasusa umkhawulo weminyaka lenge-20 yekumangalela ngebugebengu labo labasolwa ngekuhlukubeta ngekwemacansi. Lesincumo sitawusita kakhulu ekuciniseni luhlelo lwetfu lwetebulungiswa kutsi batsatselwe tinyatselo labo labenta budlova kubomake nakubantfwana.1.7 IKhabhinethi iyayemukela leseshini yemmango Ye-inthanethi Yabo Bonkhe lesandza kundlula lebeyibanjelwe lapha eKliptown eSoweto. Leseshini    lebeyiholwa yiNdvuna Yetakhiwonchanti Tekuchumanisa Netinsita Teliposi Siyabonga Cwele, ngekuhlanganyela neNkhundla Yemhlaba Yetemnotfo (i-WEF), umkhakha lotimele kanye netinhlangano temmango   kuholele ekutseni kuceceshwe bantfu labasha labalinganiselwa kulabange-500 kumakhono asisekelo Ethekhinoloji Yelwati Lwetekuchumana (i-ICT).  LeSimemetelo se-Inthanethi Kubo Bonkhe samukele baholi labacokiwe saphindze futsi sakhetsa loko lokutawucale kwentiwe tingakapheli tinyanga letisitfupha letilandzelako.IKhabhinethi iphindze futsi yakwemukela kungenelela lokwentiwe Litiko Letakhiwonchanti Tekuchumanisa Netinsita Teliposi ngekusebentisa Umtimba Lotimele Wetekuchumana waseNingizimu Afrika (i-Icasa) kanye neLitiko Letentfutfuko Yemnotfo ngekusebentisa Ikhomishini Yekucudzelana, kutsi ihlole indzaba yetindleko letisetulu temadatha letichubeka ngekutsi tiba sihibe sekufinyelela kuma-ICT.1.8 IKhabhinethi ikhatsatekile mayelana nemibiko yekutsi umsebenti uyatsikameteka emamoshali aseGauteng ngenca yetincabano letichubekako emkhatsini webacashi nebasebenti. Ngenca yaloko, imindeni leshonelwe ayikhoni kutfola tidvumbu tetihlobo tayo. Kufa kuletsa kwetfuka kanye nebuhlungu kuleyo mindeni leshonelwe. Njengesive, kute kucabana lokungengca kungavelani naleso simo lesibucayi umndeni loshonelwe lobukene naso. IKhabhinethi icela onkhe emacembu latsintsekako kutsi atfole sisombululo salokucabana kwawo ngaphandle kwekutsi kukhahlameteke imindeni yalabo labashonelwe.1.9 IKhabhinethi iyakwemukela kusungulwa Kwenkhundla Yahulumende Wasekhaya Yentfutfuko Yelusha. Lenkhundla kuhlelwe kutsi itawuba livi lenchubekelembili yelusha ekucaliseni kusebenta kwemitamo yentfutfuko yelusha leyahlukahlukene kuhulumende wasekhaya. LeNkhundla ibambe ikhomfa yayo yekucala yekwetfulwa kwayo mhla tinge-20 kuya mhla tinge-21 Inhlaba 2017 lapha eMuldersdrift, enshongalanga yeJozi.Tincumo tekhabhinethi2.1 Ikhabhinethi ikuvumile kutsi Umtsetfo Lohlongotwako Wemshwalensi Wavelonkhe Wetemphilo (i-NHI), ufakwe kugazethi njengedokhumenti yenchubomgomo. LoMtsetfo Lohlongotwako utsatsa lelive ulisondzeta edvute nekucinisekisa kutsi bonkhe bantfu baseNingizimu Afrika bakhone kutfola kunakekelwa ngekwemphilo, ngaphandle kwekubuka simo semuntfu setenhlalo nemnotfo kutsi sinjani.Le-NHI luhlelo lwetemphilo lwekusekela ngetimali loluphakela timali kutsi bantfu bakhone kutfola kunakekelwa ngekwemphilo. Loku kusahambisana nenhloso yeLisu Lavelonkhe Lentfutfuko (i-NDP) lokuhloswe ngalo kucinisekisa kutsi wonkhe umuntfu uyakhona kufinyelela kunakekelwa ngekwemphilo, akukhatsalekile kutsi imalingena yakho ingakanani.Litiko Letemphilo litawubamba umhlangano mhla tinge-29 Inhlaba 2017 ngenhloso yekuchaza ngalokuphelele loMtsetfo Lohlongotwako.2.2 IKhabhinethi ilivumile Lisukuhlela Lelibuyeketiwe Lentfutfuko Yebantfu kuya ku-2030. Lelisukuhlela lelibuyeketiwe lilungisa butsakatsaka lobubonakele kuleminyaka lesihlanu leyengcile kuletinye tincenye teluhlelo lwetemfundvo nekucecesha kwaphindze futsi kwabonakala nekungabikhona kuchumana emkhatsini wetincenye letahlukene taloluhlelo.Lelisukuhlela nyalo selentiwe kutsi lihambisane ne-NDP kanye futsi neLuhlaka Lwendlelalisu Lwethemu Lesemkhatsini 2014-2019.Liphindze futsi lente bonkhe labatsintsekako (hulumende, temsebenti, tinhlangano tesive kanye nemikhakha letimele) kutsi bagcile etidzingweni temnotfo kanye nasekubalulekeni kwekusekela lisukuhlela letetimboni ekuzuzeni kukhula lokungukhukhulelangoco kanye nentfutfuko.2.3IKhabhinethi ikuvumile kushicilelwa kwemiphumela lemcoka  yelucwaningo lwanga-2015/16 lolumayelana nekusekelwa ngetimali lokwentiwa nguhulumende Imisebenti Yetesayensi Netheknoloji. Umtsetfo Lohlongotwako wa-1996 weSayensi neTheknoloji udzinga kutsi Litiko Letesayensi Netheknoloji leluse kusekelwa ngetimali lokwentiwa nguhulumende kwemikhakha yetesayensi netheknoloji, kanye neligalelo layo ekukhuleni nasekutfutfukeni kweNingizimu Afrika.Imiphumela yelucwaningo lolwentiwe ematikweni avelonkhe lange-30 ikhomba kutsi imali letigidzigidzi letilinganiselwa kuletinge-R23,4 tisetjentisiwe ivela etimalini tahulumende wavelonkhe ngemnyakatimali wanga-2015/16. IKhabhinethi ikubonile kwenyuka kancane nge-6.6% nakucatsaniswa nekwalomnyaka lophelile ngaphasi kwesimo lesimatima lesikhona kutetimali.Lolutjalotimali selulonkhe lumele 1.7% yesabelotimali savelonkhe semnyaka. IKhabhinethi ikuncomile kutsi linyenti laletimali lisetjentiswe emisebentini yetesayensi lesekela kuletfwa kwetinsita emikhakheni lebalulekile kahulumende njengemfundvo, temphilo, tetimbiwa, temandla, tekulima netemvelo.Imitsetfosivivinyo3.1 IKhabhinethi ikuvumile kushicilelwa kweMtsetfosivivinyo Wekusoka Kwendzabuko kutsi ebantfu baphawule ngawo. LoMtsetfosivivinyo uhlose kuvikela, kugcugcutela kanye nekulawula ngekwemtsetfo lisiko lekusoka. Nasewuvunyiwe, loMtsetfosivivinyo utawenta kutsi kube netimiso nemazinga lamukelekile ekusoka. Utawubukana nekusetjentiswa kabi kwalelisiko lekusoka, lapho kubonakale khona linyenti lebafana labancane bashona etikolweni tekusoka.Hulumende kanye netikhungo tebuholi bendzabuko tivumelene ngekutsi kubete namunye kulabo labaya etikolweni tekusoka labatawushona ngenca yekusoka.3.2 IKhabhinethi iwuvumile Umtsetfosivivinyo Wekuchibiyela Wemtimba Welucwaningo Wavelonkhe (i-NRF) wanga-2017 kutsi ungeniswe ePhalamende. LoMtsetfosivivinyo sewutihambe taphelela tonkhe tigaba tawo tekubonisana ngawo nesive. Letichibiyelo tichaza ligunya leNdvuna Yetesayensi Netheknoloji ngetulu kwe-NRF futsi uyichaza kahle kamhlophe misebenti ye-NRF mayelana nalekufanele kutsi ikwente kutesayensi. Letichibiyelo titawukwenta ncono ligunya leNdvuna kutsi ihole i-NRF kutsi yente kancono kusebenta kwayo.Itawuphindza futsi yente ncono kuphendvula kanye nemphumelelo yelucwaningo, intfutfuko kanye nekwenta kutsi kube netindlela letinsha telizinga lemphilo yebantfu baseNingizimu Afrika, ngekwenta kutsi kuhambisane kancono netintfo hulumende latibeke embili kutsi utawucala ngato kutenta.3.3 IKhabhinethi iwuvumile Umtsetfosivivinyo Wekuchibiyela Tekundiza wanga-2017 kutsi ungeniswe ePhalamende. LoMtsetfosivivinyo ucinisa tekuphepha, tekuvikeleka kanye nemitsetfo elawula kuvikeleka kwemvelo kutekundiza kute ucinisekise kutsi kuba nekusimama kanye nekutinta embonini yetekundiza.Letichibiyelo tifaka ekhatsi, emkhatsini walokunye, kwenta kutsi kube nekusebenta lokutimele kuphenyo lwengoti tetindiza naletinye tehlakalo; kwenta kutsi kube nekusungulwa kweBhodi Yekuphenya Tekuphepha eTindizeni. Uphindze futsi uchibiyele kutsi ufake tinchazelo letitsite kuloMtsetfo.3.4 IKhabhinethi ikuvumile kushicilelwa kweMtsetfosivivinyo Wekuchibiyela Tincenye Tematayitela wanga-2017 kutsi ummango uphawule ngawo. Letichibiyelo tenta kutsi kube sesikhatsini kwenta, kusebenta, kusebentisa kanye nekusebenta kweMtsetfo Wetincenye Tematayitela, wa-1986 (Umtsetfo we-95 wa-1986). LoMtsetfo Wetincenye Tematayitela  wa-1986 lokhona njenganyalo unika banikati betincenye emalungelo latsite kusikimu sematayitela. LoMtsetfosivivinyo lophakanyisiwe uhlose kulawula ngalokusemtsetfweni lawo malungelo ngendlela levakalako.3.5 IKhabhinethi iwuvumile Umtsetfosivivinyo Wekuhlala kuMhlaba Wemmango wanga-2017 kutsi ushicilelwe kute ummango uphawule ngawo. LoMtsetfosivivinyo uhlose kuvikela banikati bemhlaba wemmango, ikakhulukati labo labaphuyile etindzaweni tasemaphandleni.Imicimbi letako4.1 Mengameli Zuma utawuhambela Ingcungcutsela Yesihlanu Yenhlangano Yemave aseNingizimu Ye-Afrika Langakhokhisana Umtselo Wekuhwebelana (i-SACU) letawubanjelwa eSwatini mhla tinge-23 Inhlaba 2017. Lengcungcutsela yelusuku lunye itawube ihanjelwe Tinhloko teMibuso kanye naboHulumende bemave langemalunga e-SACU, lokufaka ekhatsi iNingizimu Afrika, Botswana, Lesotho, Namibia kanye neSwatini.Lengcungcutsela itawucocisana ngetindzaba letahlukahlukene letiphatselene nekuhweba kanye nekwakhiwa kwetimboni neluhlelo lwemsebenti lwesifundza. Itawuphindza futsi ibukete nemanye emagatjana esivumelwane se-SACU kanye nemibandzela yaso, ngenhloso yekutfutfukisa iminotfo yemave angamalunga e-SACU. Yinhlangano i-SACU enokusita kukhulisa linani letindzawo nebantfu labatsengiselwa timphahla netinsita talesifundza ngekutsi isebentise tinkhulumiswano tekuhweba letichubekako letahlukahlukene lokuhloswe ngato ekutfutfukiseni lesifundza kakhulu kanye nekuhlanganisa lelivekati.4.2 Njengencenye yeMbizo lechubekako yekulwa nebugebengu, Mengameli Zuma utawutsatsa luhambo lweSiyahlola Presidential Monitoring Programme avakashele eLusikisiki, eMphumalanga Kapa ngeMgcibelo, mhla tinge-24 Inhlaba 2017.4.3 IKhabhinethi igcugcutela bantfu baseNingizimu Afrika kutsi bawesekele umcimbi lotako we-Knysna Oyster Festival kanye ne-Knysna Marathon. Lona ngulomunye wemicimbi ledvumile lotsandvwa kakhulu batsandzi bemidlalo nemindeni. Bonkhe labatsintsekako basebenta ngekubambisana kucinisekisa kutsi indzawo yaseKnysna isebenta ngalokuphelele futsi nemabhizinisi ayasebenta.4.4 Lusuku lwaMandela lusimema sonkhe, onkhe malanga kutsi sente lomhlaba kutsi ube yindzawo lencono. Ingcikitsi yeLusuku lwaMandela lwamhla ti-18 Kholwane, itsi  #ActionAgainstPoverty.Kwenta tonkhe tinsuku kutsi tibe Lusuku lwaMandela kuyindlela yekugubha imphilo yaMandela kanye nemshiyandvuku wakhe ngendlela lesimeme letawuletsa ingucuko yesikhatsi lesidze.Emavi endzundzuto5.1 IKhabhinethi nayo njengaMengameli Zuma ivakalisa emavi endzundzuto:eNdvuneni yeMfundvo Lephakeme Nekucecesha, Dkt Blade Nzimande, kanye nemndeni wakhe ngekushiywa ngunina, Make Nozipho Nzimande. Make Nzimande labetsandzeka kakhulu bekasaneminyaka lenge-90 kulenyanga lephelile. Watemukela ngetandla letifutfumele ekhaya lakhe tishikashiki teLicembu Lemakhomanisi aseNingizimu Afrika, i-South African Communist Party kanye ne-African National Congress ngesikhatsi lesimatima seludlame lolwabhedvuka eMgungundlovu KwaZulu-Natal nasetindzaweni letakhelene nayo ngesikhatsi sekuphela kweminyaka yabo-1980 kanye nasekucaleni kweminyaka yabo-1990.ngekundlula emhlabeni kwaLord Joel Joffe. Lord Joffe, usishiye emhlabeni aneminyaka lenge-85 budzala, bekangummeli emacaleni aseRivonia naseLittle Rivonia amele bamangalelwa. Wamela ngesibindzi tishikashiki lebetilwa nelubandlululo, wafaka ligalelo lelikhulu kumklamo wentsandvo yelinyenti lapha eNingizimu Afrika.kubantfu baseNamibia ngekundlula emhlabeni kwaMnu Toivo ya Toivo, inchitsambuso emzabalazweni wekulwela inkhululeko eNamibia kanye nesishikashiki lesilwa nelubandlululo. Indvuna Yetekuchumana Ayanda Dlodlo utawuhamba ayewumelela hulumende waseNingizimu Afrika emngcwabeni walesishoshovu lotawuba ngeMgcibelo, mhla tinge-24 Inhlaba 2017.Imilayeto yekuhalalisela6.1 IKhabhinethi ihalalisela sati sesimomhlaba Tshiamo Legoale locophe umlandvo ngekutsi abe wekucala waseNingizimu Afrika kwetfweswa umchele we-FameLab International Champion ngemklabo locwaninge indlela yekusebentisa kolo ekutfoleni igolide emfucumfucweni yemayini.  Legoale ungulomunye lozuze umfundzate wetinhlelo tahulumende kantsi uzuze lomklomelo e-Cheltenham Science Festival lebeyibanjelwe e-United Kingdom.6.2 IKhabhinethi ifisela Licembu laseNingizimu Afrika lokuhle kumchudzelwano we-Commonwealth Youth Games wanga-2017 lowutawubaseNassau, eBahamas kusukela mhla ti-19 kuya mhla tinge-23 Kholwane 2017. INingizimu Afrika yalala sibili ngetimendlela, lokwaba timendlela letinge-35, ngesikhatsi semidlalo ya-2015 lapha e-Apia, eSamoa.Lemidlalo ingumcimbi loyincenye yetihlabani takusasa. Licembu laseNingizimu Afrika lifaka lusha lwaseNingizimu Afrika umoya wekutsi lutimbandzakanye kutemidlalo njengendlela yekuntjintja timphilo talo kutsi tibe ncono.6.3 IKhabhinethi ihalalisela eMabhokobhoko ladlale kahle kakhulu emidlalweni yawo ekuhlaseleni nasevimbeni kute aphumelele emidlalweni yawo yomibili ngesikhatsi abukene nelaseFrance.6.4 IKhabhinethi ihalalisela Indvuna Yetesayensi Netheknoloji Naledi Pandor ngekutsi aklonyeliswe yiNyuvesi yaseNova, ePortugal ngeticu teBudokotela.6.5 IKhabhinethi yendlulisa tifiso letinhle kuMamosilemu lalapha eveni letfu kanye nasemhlabeni wonkhe mayelane nemcimbi wenjabulo we-Eid-ul-Fitr ekupheleni kwenyanga ya-Ramadaan. I-Ramadaan ne-Eid-ul-fitr inika eMamosilemu litfuba lelingakavami lekucinisa bungani nebunye bemindeni emkhatsini wabo kanye nakulabanye bantfu bakubo baseNingizimu Afrika.Imibuto icondziswa ku: Make Phumla Williams   Libambela Lemcondzisi Jikelele (i-GCIS)Makhalekhikhini: 083 501 0139"
"Sitatimende Semhlangano WeKhabhinethi WangaLesibili, Mhla lu-1 Ingci 2017",3 Aug 2017,https://www.gov.za/speeches/statement-cabinet-meeting-tuesday-1-august-2017-3-aug-2017-0000,https://www.gov.za/ss/speeches/statement-cabinet-meeting-tuesday-1-august-2017-3-aug-2017-0000," Ikhabhinethi yahlangana eSefako M Makgatho Presidential Guesthouse ePitoli ngaLesibili, mhla lu-1 Ingci 2017.1. Tincumo Tekhabhinethi1.1. INingizimu Afrika igubha umkhosi wekukhumbula Inyanga yaBomake ngeNgci, njengesento sekuhlonipha bomake labangetulu kwalaba-20 000 labashuca bacondza e-Union Buildings mhla ti-9 Ingci 1956 balwa nemtsetfo wemapasi lebesewendluliselwe kubomake.Imikhosi yemigubho yeLusuku lwaBomake Lwavelonkhe itawubanjelwa e-Galeshewe Stadium, eKimberely eNyakatfo Kapa Ikhabhinethi ivumile kutsi ingcikitsi yemgubho walonyaka itsi ""Umnyaka wa-OR Tambo: Bomake babumbene ekuchubeleni iNingizimu Afrika embili."" Ikhabhinethi imema bonkhe bantfu baseNingizimu Afrika kutsi basebentise lenyanga yeNgci kugubha umkhosi wendzima ledlalwa bomake eveni letfu.1.2. Ikhabhinethi yatisiwe ngeluhlelo lweminyaka lemitsatfu lolutawetfulwa nguMbutfo Wekuvusetelwa Kwesimilo (yi-MRM). Le-MRM inikwe ligunya lekuchuba, ikhutsate kanye nekuchumanisa loluhlelo loluhlose kubuyisa kwakheka kwesimilo eveni letfu. Lombutfo uhlose kuvusetela umoya weBuntfu usebentisa imitfombolusito yahulumende nemmango.Ikhabhinethi iluvumile luhlelo lweminyaka lemitsatfu lwekusebenta kwe-MRM kanye nendlela yekwenta ngetigaba kufakwe ngekhatsi kutinhlelo tahulumende loluhlelo lwekuvusetelwa kwesimilo.1.3. Ikhabhinethi ivumile kutsi iNingizimu Afrika ingenise sicelo sayo sekubamba Indzebe Yemhlaba Yelibhola Lembhoco (i-RWC) nga-2023. Loku kutawuphindze futsi kunike iNingizimu Afrika litfuba lekukhangisa lelive emaveni emhlaba. INingizimu Afrika seyike yangenisa imikhosi lehamba embili lesezingeni lemhlaba njengeMidlalo Ye-Afrika Yonkhe, Indzebe Yekhilikithi Yemhlaba, Indzebe Yemhlaba Ye-FIFA yanga-2010 kanye naletinye tikhomfa temave emhlaba letinyenti. Silive sifundzile ngekungenisa lemikhosi ikakhulu tindleko talokwelulelwe sikhatsi kanye nekubambisana kuvunyelwane ngalokungekho emtsetfweni kwentiwe lokutsite lokwahambisana ne-2010. Ngenca yaloku, hulumende walile kuvuma kutsi utawubhadala tonkhe tindleko lokwenta iNingizimu Afrika ekutsini ibuyisele emuva sicelo sayo sayo sekungenisa iema-Commonwealth Games.Ikhabhineti yacocelwa ngetinzuzo tekubamba i-RWC 2023. INingizimu Afrika seyivele inaso sakhiwonchanti lesidzingekako ekungeniseni lethonamenti ngaphandle kwekuphakela lwabiwomali lwekwakha sakhiwonchanti. Imidlalo ngiyo lechuba ngemphumelelo kwakheka kwesive futsi tinhlelo temidlalo yelibhola lembhoco titawenta lubumbano lwetenhlalo lube ncono. Tinhlelo letitawetfulwa kulo lonkhe lelive leticondze ku-2023 titawushiya umshiyandvuku walomphelo ekusungulweni kwelibhola lembhoco emimangweni lephuyile.Ikhabhinethi ilivumile lonkhe luhlelo lekungenisa lethonamenti loluhlelo lwetemnotfo lelitawunciphisa imali letawufunwa kuhulumende futsi litakwakha ematfuba emisebenti, kubasela kabusha umnotfo kanye nekuhlonyiswa ngemandla emnotfoLethonamenti itawufaka ligalelo ekuvuseni umnotfo wetfu ngekwesekela tintfo tahulumende letibekwa embili, ikakhulu ngoba kuphatselene nekutfolakala lokufunekako nekutfobela Umculu Wekuguculwa Kwetemidlalo kanye nekwabelana ngetimali letitawutfolakala.  Lomkhosi phindze ufukule umkhakha wetfu wetekuvasha netekuphatsa bantfu ngemusa nengesineke.Ikhabhinethi ikuvumile kusungulwa kweLikomidi LeTindvuna (i-IMC) le-WRC 2023. Le-IMC itawucondzisa inchubo yekufaka sicelo nekwenta emalungiselelo ekungenisa i-RWC 2023 kanye nekwenta siciniseko sekutsi lelive liyazuza ngekwemnotfo kulomkhosi. Indvuna yeTemidlalo neKukhibika, Mnu Thulas Nxesi, utawbamba umhlangano loseceleni nebetindzaba acacise lenchubo yekufaka sicelo sekungenisa i-RWC 2023.1.4. Ikhabhinethi ikuvumile kushicilelwa kweLuhlaka Lwenchubomgomo Lemisebenti Yebuciko (i-IP) yaseNingizimu Afrika   Sigaba se-I (2017) kuGazethi yaHulumende kute kutsi ummango utfole litfuba lekuphawula ngalo.Lenchubomgomo iphendvula kusimemo seLuhlelo Lwekutfutfukisa Lwavelonkhe (i-NDP) sekugcizelela kakhulu ekucanjweni kwalokusha, kukhicita lokwentiwe kwaba ncono, kufuna ngemandla mnotfo losekelwe kulwati, nekusetjentiswa kancono kwematfuba ekucatsanisa nekucudzelana.LeNchubomgomo ye-IP yinchubomgomo lebalulekile ekukhutsateni kucamba lokusha, kwendlulisa bucwepheshe, lucwalingo nekutfutfukisa, imisebenti yekucamba, kuvikela batsengi, kutfutfukiswa kwetetimboni kanye nekukhula kwemnotfo1.5. Ikhabhinethi ivumile kutsi kushicilelwe Luhlaka Lwelisu Letitfutsi Letinganukubeti Imvelo kute kutsi ummango uphawule ngalo. Lelisu leli litawakha sisekelo sekwentiwa kwenchubomgomo yangekhatsi kumkhakha wetitfutsi mayelana nekunciphisa kutfucutiswa kwe-GHG (umoya lonukubeta sibhakabhaka).  Inhloso yalelisu kunciphisa lifutse letitfutsi kumvelo kube futsi kulungiswa tidzingo tetitfutsi tamanje netesikhatsi lesitako lokumiselwe kumitsetfomgomo yekutfutfuka lokusimeme.Tinchubo tetitfutsi tingumgogodla wemisebenti yaseNingizimu Afrika yetemnotfo netenhlalo ngekwenta kutsi bantfu nemikhicito bakhone kuhamba. Nanoma kunjalo, imimoya lengcolile lekhicitwa ngumkhakha wetitfutsi yenta-10.8% wemoya longcolile lotfucutwako (i-GHG), bese kutsi titfutsi temgwaco tona titfunyisa i-GHG lenge-91.2%. INingizimu Afrika yetsembise kunciphisa kutfucutiswa kwemoya longcolile we-GHG nge-34% nga-2020 ngange-42% nga-2025.1.6. Ikhabhinethi ikuvumile kutsi Litiko Letasekhaya liphindze livule kabusha inchubo yekufakwa kweticelo tebanikati bamanje beTimvume Letikhetsekile taseZimbabwe, ngaphasi kwetimo letitsite. Timvume tekucalaLetikhetsekile tebantfu baseZimbabwe tavunywa ngaMabasa 2009 kutsi kubhalwe phasi bantfu baseZimbabwe labahlala kuleli laseNingizimu Afrika ngalokungekho emtsetfweni. Timvume tabo tiphelelwa sikhatsi mhla tinge-31 Ingongoni 2017. Indvuna yeLitiko Letasekhaya, Solwati Hlengiwe Mkhize, utawubamba umhlangano loseceleni nebetindzaba achaze timo netinchubo letitawulandzela uma sekuvulwe kabusha ematfuba ekubhalisa.1.7. Ikhabhinethi iwavumile emadizayini eNkampani Leyakha Luhlavumali yaseNingizimu Afrika anga-2017 eluchungechunge lweluhlavumali lwemibala yesikhumbuto. Timbali neTinyoni teSigodzi Sekulondvolota Tintfo Letiphilako seLugu lwaseNshonalanga Kapa. Loku kwengeta kumkhakha weluhlavumali lwesikhumbuto nemjikeleto lolutawukhishwa nga-2017.2. Imitsetfosivivinyo2.1. Ikhabhinethi ikuvumile kushicilelwa kweMtsetfosivivinyo Wekuchibela Kubhaliswa Kwematayiteli wanga-2017 kute kutsi ummango uphawule ngawo. LoMtsetfosivivinyo uchibela Umtsetfo Wekubhaliswa KwemaTayiteli, wanga-1937 (Umtsetfo we-47 wanga-1937), kute kutsi kuphuculwe futsi kwentiwe kancono kufakwa kweticelo nekuphunyeleliswa kwaloMtsetfo. LoMtsetfosivivinyo utawuphindze futsi wente kulawulwa nekubhaliswa kwematayiteli kube yimphumelelo futsi kwentiwe kancono.3. Emavi EndvudvutoIKhabhinethi ivakalise emavi ayo endvudvuto lacondziswe emindenini yebalandzeli belibhola letinyawo lababili labashone ngesikhatsi kuba netidvubedvune e-FNB Stadium ngeMgcibelo, mhla tinge-29 Kholwane 2017. Mengameli Jacob Zuma sewukhiphe Likomidi Letindvuna Lekuphenya, liholwa yiNdvuna Nxesi, liphenya timo letibangele lenhlekelele.4. Kubekwa EtikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.4.1 Mnu Lefentse Cuitzen Radikeledi uyaphindvwa kukhetfwa njengalomelele Temafa Avelonkhe kuBhodi ye-Export Credit Insurance Corporation of South Africa SOC Limited.4.2 Kwelulwa kwesikhatsi sekuba sehhovisi kwa-Mk Thabang Charlotte Christine Mampane njengaKhomishani weKhomishini yeLotho Yavelonkhe (i-NLC).4.3 Solwati Ntshengedzeni Alfred Nevhutanda uyaphindvwa kukhetfwa njengaSihlalo we-NLC.4.4 Mk Fadila Ethne Lagadien njengelilunga leTebuciko, Emasiko, Umlandvo Wavelonkhe, Imvelo, Emasiko kanye neNhlangano Lesabalalisa Emagugu Ekudvweba eBhodi ye-NLC4.5 Mnu Sunrise Vusumuzi Mkhize njengeMcondzisi jikelele (i-DG) weLitiko Letebuciko Nemasiko.  4.6 Mk Thathakahle Jordan-Dyani njengeLisekela la-DG:  Ku-ICT yeTindzaba Temave Emhlaba neKuhwebelana kuLitiko Letakhiwonchanti Tekuchumanisa Netinsita Teliposi4.7 Kuphindvwa futsi kukhetfwe nekukhetfwa kwebacondzisi labangekho kusigungu lesiphetse beBhodi yeLibhange Letekutfutfukisa laseNingizimu ne-Afrika iminyaka lemitsatfu (kute kube ngumhla tinge-31 Kholwane 2020):4.7.1 Mk Anuradha Sing (uyaphindvwa kukhetfwa);4.7.2 Mk Gugu Mtetwa (uyaphindvwa kukhetfwa);4.7.3 Solwati Mark Swilling (uyaphindvwa kukhetfwa);4.7.4 Mk Zanele Monnakgotla (ukhetsiwe);4.7.5 Mnu Lufuno Motsherane (ukhetsiwe);4.7.6 Mk Bulelwa Ndamase (ukhetsiwe);4.7.7 Mk Pinkie Nqeto (ukhetsiwe);4.7.8 Mk Letlhogonolo Meko (ukhetsiwe); ne4.7.9 Mnu Blessing Mudavanhu (ukhetsiwe);4.8 Kuphindvwa futsi kukhetfwe nekukhetfwa kwebacondzisi labangekho kusigungu lesiphetse seBhodi ye-Public Investment Corporation SOC Limited  iminyaka lemitsatfu (kute kube ngumhla tinge-31 Kholwane 2020):4.8.1 Dkt Xolani H Mkhwanazi (Lisekelasihlalo) (ukhetsiwe);4.8.2 Mk Mathukana Mokoka (ukhetsiwe);4.8.3 Mk Dudu Hlatshwayo (uyaphindvwa kukhetfwa);4.8.4 Mk Sibusisiwe N Ngubane (uyaphindvwa kukhetfwa); na4.8.5 Dkt Trueman Goba (uyaphindvwa kukhetfwa).Imibuto Ingacondziswa kuMake:Phumla WilliamsLibambela leMcondzisi Jikelele (i-GCIS)Makhalekhikhini: 083 501 0139 "
Sitatimende semhlangano weKhabhinethi mhla ti-16 Ingci 2017,17 Aug 2017,https://www.gov.za/speeches/statement-cabinet-meeting-16-august-2017-17-aug-2017-0000,https://www.gov.za/ss/speeches/sitatimende-semhlangano-wekhabhinethi-mhla-ti-16-ingci-2017-17-aug-2017-0000,"IKhabhinethi beyihlangenele e-Union Buildings ePitoli.1. Tindzaba letimcoka telive1.1. Njengaloku sibungata Inyanga Yabomake, Ikhabhinethi ifisela Mk. Getrude Shope lokuhle ngelusuku lwakhe lwekutalwa lweminyaka lenge-92. MmaShope, njengaloku abitwa njalo, ungumholi emzabalazweni wenkhululeko kanye nekukhululwa kwabomake ikakhulu. Uke waklonyeliswa ngemklomelo we-Isithwalandwe/Seaparankwe, lokungumklomelo lophakeme kakhulu Khongolose (i-ANC) lohlonipha ngawo labo labe neligalelo lelikhulu kanye nekutinikela emzabalazweni wenkhululeko.IKhabhinethi iphindza futsi ifisela Mk. Zondeni Veronica Sobukwe lokuhle ngelusuku lwakhe lwekutalwa lweminyaka lenge-90. INingizimu Afrika ilive lelincono ngence yekutinikela kwabomake labafanana naye.Njengaloku lelive libungata Inyanga Yabomake ngaphasi kwengcikitsi letsi:  Umnyaka wa-OR Tambo: Bomake Babumbene Ekuchubekiseni iNingizimu Afrika Embili,  iKhabhinethi nayo njengabantfu baseNingizimu Afrika ihlonipha bomake labebanesibindzi labashuca baya e-Union Buildings nga-1956 labebashucela umtsetfo wabomatisi.Ngemoya wesitatimende sa-OR Tambo  Setimbali Temzabalazo Wenkhululeko , sikhumbula indzima yabomake njengemahambambili embutfo wabomake kulelive, ngekubona kutsi nawutfutfukisa make, suke utfutfukisa sive sonkhana.Njengelive, sekunyenti lesesikufezile emkhakheni wekutfutfukisa bomake. Ngembikwa-1994 iPhalamende beyinabomake laba-2,7%, kwase kutsi nakulandzela lukhetfo lwekucala lwentsandvo yelinyenti, linani labomake kuLibandla Lavelonkhe labange-27.7%. Ngemnyaka wa-1999 lelo nani lenyuka labange-30% laphindze futsi lenyuka labange-32,7% nga-2004. Ngemuva kwelukhetfo lwavelonkhe lwanga-2009 linani labomake lenyuka lafinyelela kulabange-42%. Tindvuna tabomake kuKhabhinethi njenganyalo tinge-43%.Sesinabomake labanyenti etikhundleni tebuholi kanye nasetinhlakeni tahulumende letimiselwe kutsi titfutfukise simo sabomake. Nyalo sesineLihhovisi Lendvuna Yebomake eHhovisi Lamengameli.1.2. Bantfu baseNingizimu Afrika kuyo yonkhe imikhakha yemphilo basebente kahle kakhulu kute batimbandzakanye kulomgubo. Tinchubomgomo letinenchubekelembili tahulumende tiyachubeka ngekubeka embili kutfutfukiswa kwabomake, ikakhulu labo labahlala etindzaweni tasemaphandleni, ikakhulu labo lababukene nebuphuya.1.3. Njengaloku sibungata inchubekelembili lesiyentile ekukhululeni bomake, iKhabhinethi ikhumbuta lelive ngamunye wabomake waletinye tishikashiki lebetilwa nelubandlululo lowabulawa mhla ti-17 Ingci 1982. Ruth First wabulawa ngesihluku yincwadzi yebhomu latfunyelelwa yona eMozambique. Wanikela ngemphilo yakhe ekufuneni kwakhe ngenshisekelo inkhululeko yebantfu baseNingizimu Afrika.Budlova bebulili1.4. IKhabhinethi ingete livi layo nayo ekuhlabeni kukhonjiswa kwevidiyo lapho intfombatana beyihlaselwa khona ngumfundzi lomdvuna ayishaya esikolweni saKwaZulu-Natal kantsi iKhabhinethi iyakwemukela kubanjwa kwemsolwa. Kubulawa kwathishela lokusandza kwenteka lodutjulwe ngumlingani wakhe embikwebafundzi bakhe eklasini kusikhumbuta ngetinsayeya tekuhlukunyetwa kwabomake lesisabukene nato kulelive.1.5. Tinkinga nebungoti beluhlelo lwekubeka labadvuna ebuholini labasikati bangafakwa luholela ekwenteni budlova lobucondziswe kubomake nebantfwana kufanele kutsi silwe nako sisonkhe njengesive. Ema-ejensi lacinisekisa kugcinwa kwemtsetfo kanye neluhlelo lwebulungiswa kufanele kutsi lulwe ngekutimisela lokukhulu nalabo lababahlukumetako.Ingcungcutsela ye-SADC1.6. Live leNingizimu Afrika, njengelive lelitawutsatsa sikhundla sekuba ngusihlalo weNhlangano yekuTfutfukisa Emave LaaseNingizimu ye-Afrika, (i-SADC), litawube libambe Ingcungcutsela Levamile Ye-37 Ye-SADC Yetinhloko Tembuso Nahulumende kusukela mhla ti-09 kuya mhla tinge-20 Ingci 2017 ngaphasi kwengcikitsi letsi:  Kuhlanganyela Nebemkhakha Lotimele Ekutfutfukiseni Timboni Netinchubo Tekukhicita Tesigodzi. INingizimu Afrika itawusebentisa sikhundla sayo kuchubela embili tinto letibalulekile nesisembili tayo njengelive  njengaloku tichaziwe kuLuhlelo Lavelonkhe Lwekutfutfukisa (i-NDP), kuchubeka nekwenta kutsi sifundza nelivekati libe netimboni nekuhlanganyela kute kukhutsatwe kucala kusebenta kwe-Africa Agenda 2063 yeLubumbano lwe-Afrika (i-AU). I-Agenda 2063 luhlakamsebenti lolungekwendlelalisu  yekuntjintja tenhlalomnotfo talelivekati kuleminyaka lenge-50 letako. Yakha iphindze futsi ifune kucala kusebenta ngekushesha kwemitamo yasesikhatsini lesengcile nalekhona yelivekati yekukhula kanye nentfutfuko lesimeme.Mikhakha lemitsatfu letawukhutsata kukhula ngule: kuhlelenjiswa kwemikhicito yetekulima, kuhlungwa kwetincenye tetimbiwa kanye nenchubo yekuhlantwa kwemikhicito yatimbiwa.Lengcungcutsela itawuphindza futsi ihloniphe Mengameli Jos  Eduardo dos Santos wase-Angola lophumako, lotawube abeka phasi tintsambo emva kweminyaka lenge-37 anguMengameli lowahola live lakhe walikhipha emphini yangekhatsi eveni.1.7. Lisekela Mengameli Ramaphosa, ngesikhundla sakhe sekuba nguMchubinchubo we-SADC eMbusweni waseLesotho, utawuphindza futsi etfule umbiko eNgcungcutseleni ye-SADC Double Troika letawube isePitoli mhla ti-18 Ingci, lapho Hulumende waseLesotho  alindzeleke kutsi etfule khona umhlahlandlela wetingucuko. Loku kulandzela tinkhulumo tekubonisana emkhatsini weLisekelamengameli nahululumende lomusha, baholi bemacembu laphikisako, tikhulu kanye nalabatsintsekako betinhlangano tesive eLesotho, kuvula indlela kutsi kucale kusebenta ngalokuphelele kwetincumo te-SADC letimayelana netingucuko kutemtsetfosisekelo nakumkhakha wetekuphepha.1.8. IKhabhinethi iyayemukela imiphumela yetinkhulumo tekubonisana emkhatsini waMengameli Jacob Zuma naMengameli Ellen Johnson Sirleaf waseRiphabhliki yaseLiberia, ngesikhatsi seKuvakasha kwakhe ngekweMbuso kuleli. Omabili lamave avumelene ngekutsi ahlole indzaba yekwenta ncono nekulungisa simondzawo sekwenta kutsi kubelula kuchuba temabhizinisi kulamave etfu. IKhabhinethi igcugcutela kutsi tinkampani letinengi temkhakha lotimele kutsi titjale timali eLiberia.Lamave aphindze futsi avumelana ngekuphotfula kusayina Sivumelwane se-Visa Waiver Salabo Labanemapasipoti eTebuncusa Newetiphatsimandla. Aphindze futsi lamave avumelana ngekwenta ngekushesha tivumelwane kanye nekuphotfula letinye tivumelwane emkhatsini walamave lamabili letimayelana netekulima, tekuvakasha, temphilo, temandla, temanti kanye nekutehanjiswa kwekungcola ngemanti, emkhatsini waletinye tintfo.1.9. IKhabhinethi ihalalisela bantfu baseRwanda ngekubamba lukhetfo lolunekuthula loluholele ekutseni kukhetfwe futsi Mengameli Paul Kagame. Kubanjwa ngemphumelelo kwalolunye lukhetfo e-Afrika kuyinkhomba lecacile kutsi kuchutjelwa embili kwentsandvo yelinyenti kuyachubeka kulolonkhe lelivekati.1.10. IKhabhinethi nayo futsi njenge-AU ihalalisela live laseKenya ngekubamba lukhetfo ngemphumelelo. Nyalo sekusemahlombe ato tonkhe takhamuti taseKenya kutsi temukele imiphumela yalolukhetfo tiphindze futsi tisebente ngekubambisana ekwakheni sive lesibumbene kulelive.I-BRICS1.11. Mengameli Zuma lamuhla, mhla ti-17 Ingci 2017, utawube engamele kwetfulwa ngekwemtsetfo kweSikhungo Sesifundza sase-Afrika seLibhange Lentfuntfuko Lelisha (i-NDB) saseBrazil, eRussia, e-India, eChina neNingizimu Afrika (i-BRICS) lapha eMichelangelo Hotel, eSandton. Lokwetfulwa kwaleSikhungo seSifundza sase-Afrika kutawukhangisa tinsita letikhona te-NDB, kugcamisa indzima yalelibhange macondzana nesakhiwonchanti kanye nentfutfuko lesimeme emaveni lasatfutfuka nalasafufusa.1.12. INingizimu Afrika ingulelinye lilunga lemave laku-BRICS lamukela Lisu Lekwenta Lemaphuzu-Lasikhombisa leligcile ekwandziseni kusebenta ngekuhlanganyela kutetimboni, emhlanganweni weTindvuna Temboni ye-BRICS lebewubanjelwe eHangzhou, eChina. Lamave lawa atawusebenta ngekuhlanganyela emkhakheni lofanana nekutfutfukisa sakhiwonchanti lesisha sentfutfuko, intfutfuko yetetheknoloji kanye nekwenta tintfo ngendlela lensha, kanye nemabhizinisi lamancane nalasemkhatsini.1.13. Tindvuna Tekuchumana letivela ku-BRICS tiphindze futsi tatimbandzakanya etinkhulumiswaneni tekubonisana, nelicembu lelishicilela Simemetelo Setindvuna Lesimayelana Nelwatiso Lwetetheknoloji, lesitsi emave laku-BRICS atawukhuphula kusebenta kwawo ngekuhlanganyela lokumayelana nekuphepha kwelwatiso, njengaloku itheknoloji yekuchumana ngekwedijithali seyidlala indzima leya ngekubaluleka ekuchubeni kukhula kutemnotfo.1.14. IKhabhinethi ibonga Umphatsi weLibhangesilulu laseNingizimu Afrika waphambilini, Umnu.Tito Mboweni, ngemsebenzi wakhe lomuhle kanye nekutinikela kwakhe kulesikhatsi seminyaka lemibili ngesikhatsi asebenta njengemcondzisi longekho esigungwini we-BRICS NDB. Umcondzisi jikelele Wetemafa Avelonkhe, Umnu. Dondo Mogajane, utawutsatsa achubeke asebente.Kubumbana ngekwetenhlalo1.15. IKhabhinethi iyatihlaba tento tebuhlanga letisandza kwentiwa bantfu labatsite esiveni sakitsi. Tento letinjalo tiphambene nemalungelo emtsetfosisekelo wetfu, kutibophelela nemagugu esive, futsi tite indzawo esiveni setfu lesiphila ngentsandvo yelinyenti.IKhabhinethi iyatidvumisa tinkampani letitimele letitisebenta ngekushesha tindzaba tebuhlanga, lokukhombisa kona kutsi buhlanga buyintfo lembi esiveni sakitsi, nekutsi kufanele kutsi kulwe nabo njalo ngenhloso yekugcugcutela kubumbana ngekwetenhlalo kanye nekupholisa buhlungu besikhatsi lesengca.Sonkhe sinesibophelelo sekutsi sisukumele etulu ngekushesha sisilungise sento sebuhlanga nekubandlululana nangabe senteka esiveni sakitsi. Sonkhe sinesibophelelo sekutsi sakhe sive lesisha njengaloku sasinembononchanti waso ngesikhatsi selukhetfo lwekucala lwentsandvo yelinyenti.1.16. IKhabhinethi ivakalise kukhatsateka kwayo lokumayena nesimo sekulahlekelwa yimisebenti lokukhona kulelive, ikakhulu emikhakheni yetitolo letinkhulu netimayini. Nanome kunjalo, iyayemukela imetamo leyentiwa ngumkhakha wetetimayini kutsi utimbandzakanye kutinkhulumiswano ngenhloso yekufuna indlela yekusindzisa imisebenti. Kuyamukeleka kuvunywa kwesicelo sebakaLonmin sekutsenga 42,5% siteki se-Anglo Platium kuPandora lokusandza kwenteka   lomklamo wentiwa ngekuhlanganyela ngebakaLonmin nebaka-Anglo Platinum. Lomklamo labawenta ngekuhlanganyela sewusindzise imisebenti le-3 000 futsi loko kwetfula umtfwalo, ikakhulu kulesimo semnotfo sewonkhe. Hulumende solo utimisele njalo ekudaleni simo lesitawuvumelana nekukhula kwemnotfo nekudaleka kwemisebenti.1.17. IKhabhinethi isemukele sincumo senkantolo lesicinisekise lilungelo lahulumende lekushaya tincumo tenchubomgomo nemitsetfo ngekutsi icitse sicelo se-Metal Recyclers Association of South Africa lokuhamba nekukhokhela tindleko telicala. Inkantolo Yemtsetfosisekelo isicitsile sicelo lesentiwe batsengisi betinsimbi letindzala bendzawo labatitsengisa emaveni langephandle sicelo sabo sekundlulisela licala eNkantolo Lephakeme yaseNingizimu Afrika Nenkantolo Lephakeme Yekwendlulisela Emacala.INkantolo ihambisane netibonelelo tembuso letimayelana netinsimbi letindzala letatiwa ngekutsi sisephulelo sentsengo yekunconota emafekthri ensimbi endzawo, tigayo tensimbi letincane kanye nebancibilikisi bensimbi lendzala. Lenchubo yenta kutsi intsengo yehle nge-20% kutintsengo temave emhlaba ngembikwekutsi ifanele kutsi itfole imvume yekutsengiselwa emave angephandle. Lenchubo itawusita ekutseni yenta umnotfo welive lakitsi kutsi wentiwe timboni futsi uphindze futsi udale nemisebenti.1.18. IKhabhinethi ikwemukele kutinikela kwaHulumende waseCanada ekusebentiseni ngekuhlanganyela neNingizimu Afrika ekulawuleni umnyele. Loku kwenteke ngemuva kwekutsi Indvuna Yetasekhaya, Solwati Hlengiwe Mkhize, ahlangene nemlingani wakhe Indvuna yaseCanada Yetekungena Eveni, Bachamuki Netakhamuti Umnu. Ahmed Hussen kuleliviki. Loku kuhlangana kutawuchubeka kucinise lobudlelwane lobukhona emkhatsini walamave lamabili.2. Tincumo teKhabhinethi2.1. IKhabhinethi ilivumile Ligunyakwenta Lemcombelelotimali wanga-2018. Loku kutawuchubela embili kucala kusebenta kwe-NDP. LeLigunyakwenta licinisa kwenta kutsi lemcombelelotimali uhambisane neLuhlakamsebenti Lwendlelalisu Yethemu Lesemkhatsini (i-MTSF). Lisungula luhlelo lwekutsatsa tincumo letifanele njengaloku kunekuchudzelana emkhatsini waloko lekumele kwentiwe kucala ngenca yemitfombolusito yetfu lembalwa ngalendlela. Indvuna yaseHhovisi Lamengameli, Umnu. Jeff Radebe, utawubamba umhlangano nebetindzaba ngekuhamba kwesikhatsi.2.2. IKhabhinethi ilivumile Lisu Lekucala Kusebenta Letekuvakasha Elwandle Naselugwini, lelisungulwe ngaphasi kweliso le-Operation Phakisa: Temnotfo Waselwandle. Lelisu litawuphakamisa tekuvakasha kutemnotfo waselwandle. Litawakha tekuvakasha elwandle naselugwini letisimememe naletisezingeni lemhlaba letitawuphakamisa iNingizimu Afrika esimeni lesincono kutemvelo, temasiko kanye nakutemagugu. Indvuna Yetekuvakasha, Mk. Tokozile Xasa, utawubamba umhlangano nebetindzaba kute alichaze kahle lelisu.2.3. IKhabhinethi ikuvumile kungena kweNingizimu Afrika eLuhambeni Lwesibili Lwemave Ngemave Lwase-Indian Ocean lwa-2017   2020. Lokutimbandzakanya kweNingizimu Afrika kutawusekela sikhundla sawo sekubasihlalo ku-Indian Ocean Rim Association ya-2017/18.INingizimu Afrika itawusebentisa umkhumbi wayo wekucwaninga i-SA Agulhas II kutsi yenta lucwaningo lwaselwandle kodvwa ibe icecesha futsi yakha emakhono etesayensi aseNingizimu Afrika kanye neMphumalanga Afrika.Kugcogcwa kwedatha lesisekelo yesikhatsi lesidze yesimondzawo kanye nelwatiso kutawubeka emave lasatfutfuka laku-Indian Ocean Rim esimeni lesincono kute kongiwe emagugu awo aselwandle kanye nekutfola tindlela tekuvula emandla etemnotfo yelwandle kute kwentiwe ncono timphilo tetakhamuti tawo.2.4. IKhabhinethi yatisiwe mayenala nemtamo weMalabhorethi e-Operation Phakisa: Temnotfo Wamakhemikhali Netibi, lohleleke ngekutsi ucale ngenyanga yeNgci 2017. Loku kuyincenye yelinyatselo lekungenelela lalelive lekulawula bungoti besimondzawo kanye nemphilo yebantfu lobubangwa ngemakhemikhali netibi. Lomtamo utakwenta futsi nelitfuba lelingetiwe lekutsi imboni yetemakhemikhali yaseNingizimu Afrika ibuke tindlela tekwakha imphahla latihambisana ne-Green Chemistry (kukhicitwa kwemikhicito yemakhemikhali netinchubo letinciphisa nome leticedza kwakheka kwelutfo loluyingoti).2.5. IKhabhinethi yatiswe ngalamafishane mayelana nelinani leticelo tekucela kuncuma kabusha iminyele yetifundza letivela emimangweni leyahlukahlukene yetifundza. Emkhatsini wetindzawo letitsintsekako ngaloko, kufaka ekhatsi Masipala Wendzawo i-Elias  Motsoaledi, Masipala Wendzawo waseMarblehall  newaseMatatiele.Lemimango ibeke tizatfu letinengi tekusekela kutsi kungani icele kutsi loko kwentiwe, njengekubasendzaweni ngekwekuma kwendzawo kanye nekufinyelela kutfola tinsita. Leticelo temukelwe yiBhodi yaMasipala Lehlukanisa Iminyele Nelitiko Lekubusa Ngekubambisana.Iminyele yetifundza iyatfolakala kuMtsetfosisekelo. Nome ngabe ngukuphi lokucatjangwa kutsi kwentiwe lokuphatselene naloko kufanele kutsi kwentiwe ngekulandzela timiso temtsetfosisekelo.IKhabhinethi ivumelene ngekutsi inchubo yekuncuma kabusha iminyele, lokufaka ekhatsi iMatatiele, itawucaliswa. Lenchubo yePhalamende itawuphindza futsi ifake ekhatsi kutimbandzakanya kwemmango njengaloku kusho Umtsetfosisekelo kanye nemtsetfo.3. Imicimbi letako3.1. IKhabhinethi iyasiphindza futsi simemetelo saMengameli Zuma, sekukhumbuta emalunga emmango kutsi anyule emagama ebantfu kuyo yonkhe imikhakha yemphilo labafanele kutsi baklonyeliswe ngemklomelo walelive lophakeme wekubahlonipha, Imiklomelo Yavelonkhe, ngaMabasa kulomnyaka lotako.Lomcimbi wekuhlonipha bantfu baseNingizimu Afrika kanye nalabatiwako bemave emhlaba labaphuma embili ngemalengiso emikhakheni leyahlukahlukene.Emafomu ekwenyula emagama ayatfolakala kuwebhusayithi yeLihhovisi Lamengameli ku: (www.thepresidency.gov.za), emaThusong Service Centre, emahhovisi abomasipala kanye nasemahhovisi etigodzilukhetfo. Lelifomu kufanele kutsi lihambisane nenchazelo lemfishane echaza kutsi kungani kwenyulwe ligama lalowo muntfu. Sikhatsi sekunyula emagama ebantfu beMiklomelo Yavelonkhe yanga-2018 sitawuvalwa mhla tinge-31 Ingci 2017.3.2. Litiko Letesayensi Netheknoloji litawube libambe umcimbi Wemklomelo Wabomake baseNingizimu Afrika kuSayensi (i-WISA). Lomcimbi Wemiklomelo uhlonipha imisebenti leyimphumelelo yabososayensi labagcamile uphindze ugcugcutele bomake lababososayensi kutsi batimbandzakanye kulucwaningo.I-WISA itawubanjwa ngaphasi kwengcikitsi letsi:  Kuhlonyiswa kwabomake ngekwetemnotfo emkhakheni wemisebenti logucukako,  lokuyintfo lehambisana neKhomishini Yamhlabuhlangene Lemayelana Nesimo Sabomake lokuyingcikitsi lebeka embili bomake nga-2017.3.3. IKhabhinethi ibonga emalunga eNdlu Yavelonkhe Yesihlanu Yebaholi Bendzabuko (i-NHTL) laphelelwa sikhatsi. I-NHTL ingumtimba lowakhiwa ngebaholi bendzabuko labatitfunywa letivela etindlini tetifundza Tebaholi Bendzabuko baseNingizimu Afrika, labamelele tindlu tesifundza ezingeni lavelonkhe. Lelicembu lakhiwe ngemalunga laphelelwa sikhatsi e-NHTL kanye nemalunga laphindze futsi akhetfwa kutsi asebente futsi umnyaka munye etulu. Bamelele baholi bendzabuko kanye nemimango yabo kanye nekugcugcutela indzima ledlalwa baholi bendzabuko kumtsetfosisekelo.IKhabhinethi nayo njengaMengameli Jacob Zuma ibonga Inkhosi  PP Maubane (Sihlalo), Inkhosi SE Mahlangu (Lisekelasihlalo) kanye nebobonkhe bulunga baleNdlu. IKhabhinethi iwamukela ngetandla letifutfumele lawo malunga langeneka ku-NHTL Yesitfupha kanye nalabo betindlu letisikhombisa tetifundza.4. Imilayeto4.1. IKhabhinethi ihalalisela Mk. Senamile Masango lobe ngumake wekucala kutsi ente i-eksperimenti leholwa yi-Afrika elabhorethi yeNhlangano yase-Yurophu Lecwaninga Ngenozi (i-CERN) eSwitzerland. Lomake bekayincenye yelicembu lebacwaningi lebafundzi labavela eNyuvesi yaseNshonalanga Kapa labafundza nge-isotope selenium-70 kute bavisise kancono kutsi ngabe simo sayo lesifana ne-nucleus sihambisana njani nemazinga emandla ayo.4.2. IKhabhinethi ihalalisela Inhlangano Yebantfu Labalwa Nekuhlukunyetwa Kwabomake (i-POWA), labasungule i-App lesita labo labase bendlula ekubukaneni nebudlova ngekwebulili, labakhatsateke kakhulu nome labasengotini, kutse bakhone kufinyelela kutfola insita lehlanganisiwe. Njengaloku kunekuchumana neSikhungo Selusitoa seLitiko Lekutfutfukiswa Kwetenhlalakahle, le-App ichumana naletinye tinsita njengemaphoyisa kanye netisebenti tetenhlalakahle, letingakhona kubona kutsi lomlayeto usuka kuyiphi indzawo.Ngekuchafata likinobho lekwetfuka kumakhalekhikhini, lolohlaselwako utawuchumana neSikhungo Selusito. Lokukubambisana emkhatsini wahulumende netinhlangano letingekho ngaphasi kwahulumende kutawusita kakhulu ekulweni nalesimo lesibi sekuhlukunyetwa.4.3. IKhabhinethi ihalalisela Licembu laseNingizimu Afrika ngekuphumelela kwalo lokuhle kakhulu emidlalweni yetematubaneYemchudzelwano Wemave Emhlaba i ye-International Association of Athletics Federations (i-IAAF) eLondon.Caster Semenya utfole imendlela yegolide ku-800m kanye neyelitfusi ku-1 500m yabomake, ngaleyo ndlela wephula lirekhodi lakhe lelihle. Lelive liyatigcabha ngaSemenya nekutsi nanome kunemoya longasimnandzi, kodvwa ukhombisa kuba nesibindzi nekutimisela. Uhamba etinyatselweni taboZola Budd, Natalie du Toit, umsubatsi we-olimphiki lokhubatekile kanye naPenny Heyns, inhlambi. Wayde van Niekerk uphumelele kutfola igolide ku-400m yalabadvuna kanye nesiliva ku-200m. Sivakalisa emavi ekubonga lakhetsekile kumceceshi, Mk. Anna Botha. Luvo Manyonga uze imendlela yegolide ngekuzuba libanga leli-8.34m emdlalweni walabadvuna wekuzuba libanga,  Ruswahl Samaai wazuza litfusi emdlalweni walabadvuna wekuzuba libanga, kwatsi Akani Simbine  yena walala sihlanu ekugijimeni kwalabadvuna kwe-100m.Lokusebenta kwabo ngalendlela kukhombise emandla esive setfu kutemdlalo, lokuyiyintfo lesifaka umoya wekugcugcutela nekukhutsata bonkhe bantfu baseNingizimu Afrika, ikakhulu bantfu labasha labatingijimi labasafufusa.Letingijimi tente sive sakitsi kutsi sitigcabhe futsi taphakamisa umjeka wesive ngemalengiso. Sicela kutsi bonkhe bantfu baseNingizimu Afrika basekele onkhe emacembu esive, kanye nebadlali belive lakitsi labadvuna nalabasikati. Baluphawu lwesive setfu lesikhulu, asingabati kutsi batawugcugcutela labanye bantfu labasha kutsi bahambe etinyatselweni tabo.5. KucashwaKonkhe kucashwa kuya ngekucinisekiswa kweticu tabo kanye nekuvunywa lokufanele.5.1. Umnu. AD Matseke njengeSisebenti Lesikhulu (i-CEO) seBroadband Infraco, kusukela mhla ti-01 Inyoni 2017 kute kube mhla tinge-30 Ingci 2022.5.2. Kwengetwa kwesikhatsi senkontileka ye-CEO yebakaBroadband Infraco, Mk. PV Kwele, ngetinyanga letintsatfu, kusukela mhla ti-01 Inyoni kuya mhla tinge-30 Lweti 2017.5.3. Kucashwa futsi kwaMnu. Ian van Niekerk njengeSisebenti Lesikhulu Setetimali kubakaBroadband Infraco.5.4. Dkt. Moshibudi Priscilla Rampedi njenge-CEO Yesikhungo Savelonkhe Sekwehlukahluka Kwalokuphilako saseNingizimu Afrika.5.5. Mk. IL Mathenjwa njengeLisekela Lemcondzisi Jikelele (i-DDG): Kucaphela Nekuhlola eHhovisi Lekhomishini Yemisebenti Yahulumende (i-OPSC).5.6. Mk. Wilhemina Reshoketswe Tshabalala njenge-DDG: Tingucuko Tetenhlalo Netingucuko Kutemnotfo eTikweni Labomake. 5.7. Umnu. Matome Emmanuel Malatsi njenge-DDG: Bucotfo Nekulwa Nenkhohlakalo ku-OPSC.Imibuto icondziswa ku:Mk. Phumla Williams   Libambela Lemcondzisi Jikelele (e-GCIS)Makhalekhikhini: 083 501 0139"
"Sitatimende Semhlangano weKhabhinethi ngaLesitsatfu, mhla tinge-30 Inyoni 2017",1 Sep 2017,https://www.gov.za/speeches/statement-cabinet-meeting-wednesday-30-august-2017-1-sep-2017-0000,https://www.gov.za/ss/speeches/statement-cabinet-meeting-wednesday-30-august-2017-1-sep-2017-0000,"IKhabhinethi beyihlanganele eTuynhuys eKapa1. Tindzaba Letimcoka Telive1.1. IKhabhinethi iyemukele imiphumela Yengcungcutsela Levamile Ye-37 Yenhlangano Yekutfutfukisa Emave Lase-Afrika leseNingizimu (i-SADC) Yetinhloko Temibuso Nabohulumende lebeyibanjelwe eNingizimu Afrika kusukela mhla ti-09 kuya mhla tinge-20 Ingci 2017 ngaphasi kwengcikitsi letsi:  Kusebenta Ngekuhlanganyela Nemkhakha Lotimele eKutfutfukiseni Timboni Netinchubo Tekukhicita Tesigodzi. Lengcungcutsela beyigcile ekucaleni kwekusebenta kweNdlelalisu le-SADC   lekusungula Timboni Nenkhombandlela yekukhutsata kukhula ngekushesha kwemnotfo nentfutfuko kulesifundza. Lendlelalisu ihlose kugucula simo seteminotfo kulesifundza kanye nekugcugcutela kwengetwa kwelinanizinga ngekugcila kutinchubo tekuhlelenjiswa kwemikhicito yetekulima, inchubo yekuhlungwa kwetimbiwa kanye nemitsi lesetjentiswa ekwelapheni. Lengcungcutsela igcizelele kutsi kube nesidzingo sekutsi kube nemiphumela lephatsekako yekusebentisa ngalokusezingeni lelisetulu loko live lelinako.Ikhabhinethi nayo njengaMengameli Jacob Zuma ibonga Ingwenyama Inkhosi Mswati III, sihlalo we-SADC lophelelwa sikhatsi, ngeligalelo lakhe lelihle kanye nebuholi bakhe, njengaloku iNingizimu Afrika itsatsa indzima yekuba ngusihlalo we-SADC kusukela ngenyanga yeNgci 2017 kute kube yinyanga yeNgci 2018.1.2. IKhabhinethi ibatfulela sigcoko bonkhe bomake, iphindze ivakalise kubonga kwayo labo labatimbandzakanye ekugubheni nasekukhumbuleni bomake njengaloku kuphela Inyanga Yabomake, ngaphasi kwengcikitsi letsi:  Umnyaka wa-OR Tambo: Bomake Babumbene eKuchubeleni iNingizimu Afrika Embili. Nanome bomake kukhona tinzuzo labatitfolile lapha eNingizimu Afrika, kunyenti lokusadzinga kutsi kwentiwe futsi tindlela tahulumende tisatawuchubeka ngekubeka embili ekumbandzakanyeni bomake ekutfutfukiseni imimango yetfu, umnotfo kanye nalelive. Bomake basachubeka nekubukana nemazinga langemukeleki ekuchashatwa nebudlova, buphuya nekuswela umsebenti.1.3. IKhabhinethi iwubonile Umbiko Wetimomvama Tebuphuya lokhishwe Lihhovisi Lelibalobalo laseNingizimu Afrika (i-StatsSA) futsi itawuyifundza iyicubungule. IKhabhinethi iphindza futsi iyakusho kutinikela kwayo etinhlelweni letivuna labaphuyile, ikakhulu njengaloku ticondziswa kubantfwana labavela emakhaya laphuyile.Kuleminyaka lenge-23 leyengcile, hulumende ulwenyusile linani  lebantfu labaphuyile nalabachagile labatfola tibonelelomali tahulumende kusukela kubantfu labatigidzi le-2,7 kuya kulabatigidzi leti-17. Loluhlelo lusita bantfwana labafanele labangetulu kwe-91% kantsi 95,5% ngebantfu lasebaluphele. Tikolo letingetulu kwe-20 000 setentiwe ngalokusemtsetfweni kutsi titikolo lokungakhokhwa imali yekufundza kuto, letinebafundzi labangetulu kwetigidzi letiyimfica labatfola kudla etinhlelweni tekondliwa kwetikolo.Sikimu Savelonkhe Leselekelela Bafundzi Ngetimali (i-NSFAS) kusukela nga-1999 sesikhokhe tigidzigidzi letingetulu kwaletinge-R72 temali lebolekiwe neyemifundzate lenikwe bafundzi labavela emakhaya laphuyile. Loku kuholele ekutseni bafundzi labangetulu kwetigidzi letimbili labavela emakhaya laphuyile bafinyelele kutfola imfundvo lephakeme. Bantfwana labatigidzi le-1,7 bebonkhe bafundza kutinkhulisa, letisisekelo lesimcoka semfundvo. Ngemnyaka wa-2012 hulumende waphindza futsi wetfula luhlelo lwetemphilo lwetikolo, lolusingenelelo kuletinye tetihibe letivimba inchubekelembili kulabanye bafundzi.Kwengeta kuloko, hulumende unetinyatselo letinengi latitsatsile letilwa nebuphuya letenta kutsi tigidzi temindeni lephuye kakhulu itfole tinsita letimcoka tamahhala njengemanti empompi amahhala, kuhanjiswa kwekungcola ngemanti, gezi wamahhala kanye nekutfutfwa kwetibi. Hulumende uphindze futsi wacala kusebentisa tinhlelo tahulumende tekucasha ebantfu kanye netikimu tetindlu kute kutsi imindeni lephuyile ikhone kutfola tindlu.Hulumende utawuchubeka atfole tindlela tekucinisa letinye taletinhlelo tesibonelelomali sembuso letihlelelwe kutsi tisite ebantfu labaphuyile.1.4. IKhabhinethi iyakudvumisa kwetfulwa kwe-Ghana Radio Astronomy Observatory, lokwentiwe nguMengameli waseGhana Nana Akufo-Addo  baneNdvuna yaseNingizimu Afrika Yetesayensi Netheknoloji, Mk. Naledi Pandor.Loku kubalulekile ekutimbandzakanyeni kwe-Afrika kumklamo we-Square Kilometre Array (i-SKA). Lesikhungo sekucala eGhana ngaphandle kwalesi saseNingizimu Afrika, njengobe lelive lingulelinye lasebentisanako.Njengebalingani labasebentisanako be-SKA Africa, licembu le-SKA South Africa/Hartebeesthoek Radio Astronomy Observatory lisebente ngekuhlanganyela neGhana ekuvuseteleni isibonakhashane noma itheleskopi lengasasebenti leseKuntuse. Litiko Letebudlelwane Nekubambisana Kwemave Emhlaba (i-DIRCO) lisite ngetimali incenye lenkhulu yalomklamo wekuntjintja lesibonakhashane ngekusebentisa Sikhwama Sekuvusetelwa Kwe-Afrika Nekusebenta Ngekuhlanganyela Kwemave Emhlaba, lokuhloswe ngaso kucinisa kusebenta ngekuhlanganyela emkhatsini weNingizimu Afrika nalamanye emave ase-Afrika. Incenye lebaluleke kakhulu yalometamo wekwakha i-SKA kulelivekati lase-Afrika kuleminyaka lelishumi letako kutfutfukisa emakhono, imitsetfosimiso kanye nekunika emandla tikhungo ladzingeka emaveni lasebentisana ngekuhlanganyela kute kwenyuswe lizinga lekutimbandzakanya kwe-Afrika kulomklamo.1.5. IKhabhinethi iyasemukela simemetelo lesentiwe yiNdvuna Yetemvelo Mk. Edna Molewa kutsi iNingizimu Afrika iyakuphotfula kucinisekisa nekuhlolwa kwemabhuku kuleto tifundza titsaftu lebetisasilele kuniketa mininingwane lephelele ngebantfu labanetimphondvo tabobhejane emakhaya abo. Luhlolo lwekucala lwekuhlolwa kwemabhuku lobelentiwa tifundza lusahlolwa futsi lusacinisekiswa Litiko Lavelonkhe Letemvelo.Loku kutawusita ekuvimbeleni kutsengiswa ngalokungekho emtsetfweni kwetimphondvo tabobhejane letitfolwe ngalokungekho emtsetfweni futsi kuyindlela yekwenta siciniseko sekutsi lelive linelwatiso loluphelele nalolungilo lolumayelana nelinani letimphondvo tabobhejane iNingizimu Afrika lenato nome ngabe ngusiphi sikhatsi, kanye futsi nemnikati lobhalisiwe walolo nalolo phondvo.Mayelana nesijubo seNkantolo Lephakeme yaseNyakatfo Gauteng lesimayelana nekukhishwa kwetimvume tekutsengisa timphondvo tabobhejane kumfuyi Umnu. John Hume, lapho lelive libone khona kwekucala ngca kwentiwa indali yetimphondvo tabhejane ku-inthanethi, Ikhabhinethi iyaphindza futsi emkhatsini waletinye timo tetindlela tekusebenta letinyenti, itsi; lowo lonemvume, lotfole imvume yekutsengisa angatsengisela kuphela luphondvo lwabhejane umuntfu naye lonemvume yekutsenga lekhishwe ngekulandzela Umtsetfo Wavelonkhe Wetemvelo Wekulawula Kwalokuphilako Lokwahlukahlukene, wanga-2004 (Umtsetfo we-10 wanga-2004), lomgunyata kutsi atsenge luphondvo lwabhejane kulowo lonemvume yekutsengisa, kulendzaba lokunguMnu. Hume.Lemvume ayigunyati kuhwebelana ngetimphondvo tabhejane nemave emhlaba. Kuhwebelana ngetimphondvo tabhejane nemave emhlaba akukavunyelwa, ngekulandzela tindlelakwenta Tesivumelwane Lesimayelana Nekuhwebelana Kwemave Ngetilwane Netihlahla Tasendle Letisengotini Yekushabalala (i-CITES). Ngesikhatsi kuchubeka leyo ndali litiko letemvelo kufanele kutsi linikwe imvume yekutsi likhone kufinyelela kulendali leku-inthanethi kute lente kwelusa kwekucinisekisa kutsi kwentiwa kwetintfo kuhambisana netimiso nemitsetfo lefanele yini.INingizimu Afrika itimisele kulandzela inchubo lehanjiswa ngekwemtsetfosimiso lelawula kuhwebelana ngaletilwane letivikelekile nome letisengotini yekushabalala ngekulandzela umtsetfo walelive, kanye netindlelakwenta letisibopho letisemtsetfweni te-CITES.1.6. IKhabhinethi iyasemukela sincumo seNkantolo Lephakeme sekutfolwa banelicala benti balokubi ecaleni lelihambisana nebuhlanga ekuhlukumeteni indvodza lengumuntfu lomnyama ngekutsi bayifake ebhokisini lemngcwabo iphila. Lesincumo sekutfolwa banelicala sitawuba secwayiso kulabo labasachubeka nekwenta tento tebuhlanga kulelive. IKhabhinethi iyabacinisekisa futsi bantfu baseNingizimu Afrika kutsi nome ngabe nguluphi luhlobo lwebuhlanga nome sento sekwenyanyana ngeke sivunyelwe kutsi senteke. Kubumbana ngekwenhlalo kumcoka kakhulu kudzinga kutsi sonkhe njengesive sikwakhe futsi sikucinise.1.7. IKhabhinethi iyasemukela Sehlulelo seNkantolo Yemtsetfosisekelo lesitsi bomasipala ngeke basakubeka emahlombe ebanikati betindlu labasha kutsi bakhokhele tikweleti tamasipala tebanikati betindlu baphambilini. Lesijubo setfula umtfwalo banikati betindlu, labanye babo bebatfwele tikweleti teminyaka lenge-20 leyengca. Sincumo sitawusita banikati betindlu besikhatsi lesitako. IKhabhinethi icela kutsi bomasipala bente kutsi indlela yabo yekugcogca tikwelti ihambisane nalesincumo senkantolo.1.8. IKhabhinethi iyabona kutsi Temafa Avelonkhe tengamele luphenyo lwebucala lolumayelana netinsolo tekuhanjiswa ngalokungekho kumtsetfosimiso weLuhlelo Loluhlangene Lwekulawula Timali (i-IFMS). IKhabhinethi iyatidvumisa Temafa Avelonkhe ngekwenta luhlolo lwetimali lwangekhatsi loluphelele, lolutfole kutsi kube nenchitfomali lengekho kumtsetfosimiso. Yetsemba kutsi kutawufundvwa lokunyenti mayelana netinsayeya lekuhlangabetanwe nato, nekutsi nome ngabe ngukuphi kwenta lokungamukeleki lokwentiwe ngemabomu nome ngekunganaki kutawutfolakala bese kutsi labo labente loko batilandze ngako. IKhabhinethi iwatsemba ngalokuphelele emandla esikhungo seMafa Avelonkhe kanye nekuphatsa kwaso timali tesive. IKhabhinethi iphindze futsi ichubeke ivakalise kuwetsemba kwayo ema-ejensi labukene nekucala kusebenta kweluhlelo lwe-IFMS   Temafa Avelonkhe, Litiko Letemisebenti Yahulumende Nekuphatsa, ne-Ejensi Yetheknoloji Yelwatiso Lwembuso   kutsi kucale kusetjentiswa kwalomklamo ngemphumelelo.1.9. IKhabhinethi iyakuhlaba kuputjuka kweMemo yeKhabhinethi lephakamisa tindlela tekusita futsi ngetimali u-South African Airways. Imemo yeKhabhinethi yidokhumenti leyimfihlo kantsi kuyikhiphela ngephandle kukwephula luhlakamsebenti lwekuphepha kwelwatiso lwahulumende, lokuTilinganisosimo Letincane Tekuphepha Kwelwatiso.IKhabhinethi inike Sigejane Setebulungiswa, Tekuvikela Bugebengu Netekuphepha umsebenti wekuphenya kuputjuka kwelwatiso loluyimfihlo kanye nekutsatselwa tinyatselo tekujezisa labo labente loko.1.10. IKhabhinethi iyakwemukela kwenyuka kwekusita ngetimali lokwentiwa yiKoporasi Yekutfutfukisa Timboni (i-IDC) ngekutjala timali emikhakheni yekukhicita eNingizimu Afrika, njengaloku kuvelile emibikweni yayo yetetimali lesandza kuwukhipha ngeNdlovulenkhulu 2017. Ngesikhatsi seNyanga Yavelonkhe Yabomake, i-IDC ivume kusita ngetigidzigidzi le-R3,2 emabhizinisi latfutfukisa bomake, lokwenyuke nge-178% nakucatsaniswa nanyakenye.Loku kufaka ekhatsi kusita ngetimali lokwente make lomnyama waseNingizimu Afrika kutsi akhone kutsenga imayini lenkhulu yemanganisi. Samba sekusita ngetimali tinkampani letitfutfukisa bomake labamnyama sifinyelela etigidzigidzini le-R10,1, kwasekutsi tigidzigidzi leti-R4,7 tato tatjalwa emiklameni leholwa bosotimboni labamnyama. Letinombolo tigcizelela inchubekelembili leseyentiwe lemayelana nekuntjintjwa kwebunikati betemnotfo kulelive. Linani leli-20 881 lemisebenti ledaliwe nome lesindzisiwe ngemnyaka wekusita ngalokuphele ngetimali kwe-IDC, lokufinyelele etigidzigidzini le-R15,3 lokulizinga lelisetulu kute kube ngunyalo.Kuleminyaka lesihlanu leyengcile kusukela nga-2013, i-IDC isebentise tigidzigidzi letinge-R68 ekusiteni ngetimali imiklamo yelutjalotimali. Ngekuhlanganyela nemkhakha lotimele ekusiteni ngetimali, loku kwagcugcutela kutsi kube nelutjalotimali lolubita tigidzigidzi leti-R200 nekutsi loko kwadala nome kwenta kutsi kube nemisebenti le-99 000. IKhabhinethi ihalalisela i-IDC kanye neLitiko Letentfutfuko Yetimotfo ngalomsebenti lowentiwe ngesikhatsi lapho imetamo yekugcugcutela lutjalotimali nekudalwa kwemisebenti kumcoka nakangaka.1.11. IKhabhinethi iyakwemukela kusungulwa kweLuphenya Lomkhakha loluphenya tindleko letisetulu temadatha iphindze futsi ikubone kufakwa kugazethi kwetincabekelwana lokwentiwe yiKhomishini Yekucudzelana. Loluphenyo Lomkhakha lusukunyiswe emva kwesicelo seNdvuna Yentfutfuko Yetemnotfo ngekulandzela Umtsetfo Wetekucudzelana. Tindleko letisetulu temadatha tinemiphumela lemibi kutemnotfo, tandzisa tindleko tekuchuba ibhizinisi futsi tingabasihibe sekutsi iNingizimu Afrika ingakhoni kusebentisa ngemphumelelo lwatiso lwebuchwepheshe lobusha. IKhabhinethi iyasesekela simemetelo sekucela batfulitinsita kulomkhakha kutsi behlise tindleko temadatha.1.12. IKhabhinethi iyakwemukela kusayinwa kweSivumelwane Sekusebentisana (i-MoU) naHulumende waseFlanders lemayelana nekugcugcutela Umnotfo Wetenhlalo lapha eNingizimu Afrika. Lendlelalisu yetemnotfo Yendlela Lensha Yekukhula lemukelwe nga-2010 ibone kutsi umnotfo wemkhakha wetenhlalo unguleminye lelishumi ledala imisebenti.NgekwaleSivumelwane Sekusebentisana, Indvuna Yentfutfuko Yetemnotfo, itawusebenta ngekubambisana neNhlangano Yetemisebenti Yemave Emhlaba (i-ILO) kanye naHulumende waseFlanders ekubhaleni tibonelo letibeyimphumelelo temabhizinisi etenhlalo futsi batawucocisana nalabatsintsekako bendzawo mayelana nekusungulwa kweluhlakamsebenti lwenchubomgomo kute kuhlanganiswe futsi kuciniswe umsebenti wemnotfo wemkhakha wetenhlalo.Hulumende waseFlanders utawuphindza futsi abambisane neLitiko Letemvelo kumklamo wekugucuka kwesimo selitulu kanye nemnotfo lovikela imvelo, lotawugcila kutindlela tekutijwayeta nekusebentisa tindlela letinsha tekwenta.1.13. IKhabhinethi idzabukile ngekushona kwebantfu lokwenteka emigwacweni yalelive lokubangwa kunganakekeli lokuchubeka njalo, kushayela budlabha nangekungacapheli lokwentiwa bashayeli. Kusandza kulimala bantfwana laba-13 ngemuva kwekutsi umshayeli lokukholeka kutsi bekadzakiwe ashayisa sihlahla ngetekisi. Emavikini lamabili lengcile lesinye sehlakalo senteke KwaZulu-Natal, lesiholele ekutseni kushone ebantfu laba-19 futsi kwalimala labayimfica emva kwekutsi itekisi ishayise ebhulohweni.IKhabhinethi icela bonkhe labo labanakelela bantfwana kutsi banakekele kakhulu bashayeli labatfutsa bantfwana nebagibeli. IKhabhinethi icela ema-ejensi ekucinisekisa kugcinwa kwemtsetfo kutsi acaphele kakhulu emigwacweni yetfu kucinisekisa kuphepha kwalabasebentisa umgwaco.1.14. IKhabhinethi iyabuhlaba budlova, kucekela phasi kanye nekushisa takhiwonchanti tesive njengalokusandza kwenteka esiteshini sebhasi ye-Rea Vaya eGauteng. Takhiwonchanti tekutfutsa tahulumende titakhiwonchanti tesive lokuhloswe ngato kutsi kusitwe ummango. Akukho zinga lekunganetiseki kwemimango lelivumela kutsi konakaliswe takhiwonchanti. IKhabhinethi icela ema-ejensi ekucinisekisa kugcinwa kwemtsetfo kutsi alwe naloluhlobo lwebugebengu.1.15. IKhabhinethi ishayela lihlombe sento sekusita ngetimali lesentiwe Sikhungo Savelonkhe Sekulawula Tinhlekelele kuHulumende Wesifundza saseNshonalanga Kapa. Imali letigidzi letingetulu kwale-R74 ibekelwe eceleni kutsi isite ekubukaneni netinsayeya letiphatselene nesomiso, lokufaka ekhatsi kusha kwemililo lokusandza kwenteka kanye nekweswelakala kwekudla kwemfuyo. IKhabhinethi isachubeka ngekucela bantfu baseNingizimu Afrika kutsi basebentise emanti ngekuwonga nangokucophelela.2. Tincumo TeKhabhinethi2.1. IKhabhinethi ikwemukele kusetjentiswa lapha eNingizimu Afrika kwebuchwepheshe lobusungulwe kulelive kanye nemicondvo lemisha. Isayensi netheknoloji isikhiya lesimcoka emitameni yavelonkhe lenhlobonhlobo yekwenta kutsi kube nemazinga lasetulu ekukhula kwemnotfo kuLuhlelo Lwekutfutfukisa Lavelonkhe (i-NDP). Ngekusho kweMbiko wanga-2015 Wesayensi, Itheknoloji Nekusebenta Kwemicondvo Lemisha Wemkhandlu Wavelonkhe Wekweluleka Ngemicondvo Lemisha (i-NACI) inchitfomali kutheknoloji icishe yaphindzeka kabili njengeliphesenti leMkhicito Wonkhe Welive (i-GDP) kusukela ku-0.018% nga-2005 kuya ku-0.033% nga-2015. Ematiko lamanyenti, umkhakha lotimele netikhungo telucwaningo tifake lutjalotimali lolukhulu kutheknoloji nasemicondvweni lemisha etinhlelweni tato tentfutfuko.Njengendlela yekucinisa loku losekuzuziwe, iKhabhinethi ivume tindzawo tematfuba letintsatfu letibonwe Litiko Letesayensi Netheknoloji ngenhloso yekusekela ematheknoloji etemphilo, tekuvikela nalaphatselene nekuphepha netakhiwonchanti tenhlalo letimacondzana netheknoloji.IKhabhinethi iphindze futsi yavuma kutsi kwentiwe umsebenti lowengetiwe wekulandzelela nekukala intfutfuko yetheknoloji nemicondvo lemisha nentfutfuko yetenhlalo neyetemnotfo.3. Imitsetfosivivinyo3.1. IKhabhinethi ikuvumile kwetfulwa ePhalamende kweMtsetfosivivinyo we-Overvaal Resorts Limited wanga-2017.Inhloso yaloMtsetfosivivinyo kucitsa umtsetfo wekusungula i-Aventura, Umtsetfo we-Overvaal Resorts Limited, wanga-1993. Loku kutawuphotfula kucitfwa kwe-Aventura. IKhabhinethi yatsatsa sincumo sekucitsa i-Aventura ngemuva kwekutsi iyibone kutsi ayililo libhizinisi lelibalulekile lahulumende. LoMtsetfosivivinyo watfunyelwa esiveni kutsi sive siyewubonisana ngawo ngeNdlovulenkhulu 2017.3.2. Ngekwenta kutsi kube nekuhambisana kwemtsetfo netintfutfuko emkhakheni wetemfundvo, Ikhabhinethi ikuvumile kushicilelwa kuGazethi yaHulumende kweMtsetfosivivinyo Wekuchibiyela Imitsetfo Yemfundvo Lesisekelo wanga-2017 kutsi sive siphawule ngawo.LoMtsetfosivivinyo ungumphumela wekubuketwa kwayo yonkhe imitsetfo yemfundvo lesisekelo ngenhloso yekwenta litiko lisebente ncono kute kwentiwe ncono kuphatfwa kwetikolo, buholi nekutilandza, kugucula tinsita temfundvo, kanye nekuvikela ebantfu labaphuyile kute kucinisekiswe inhlalakahle yebafundzi.Tichibiyelo takhakanyiswa teMtsetfo waseNingizimu Afrika Wetikolo, wanga-1996 (Umtsetfo we-84 wanga-1996), kanye neMtsetfo Wekucashwa Kwabothishela, wanga-1998 (Umtsetfo we-76 wanga-1998).4. Imicimbi Letako4.1. Ngenyanga yeNyoni kutawuba yiNyanga Yemagugu, Inyanga Yetekuvakasha, Liviki Lekuhlayela Tihlala, Inyanga Yetisebenti Tahulumende, Inyanga Ye-NDP kanye neLiviki LeThusong Service Centre. Imininingwane leyengentiwe lemayelana nalemicimbi itawuchazwa ngematiko lafanele.4.2. Njengasihlalo we-SADC, iNingizimu Afrika itinikele kutsi Umhlangano Wetindvuna te-SADC we-ICT ubanjelwe lapha kusukela mhla ti-04 kuya mhla ti-07 Inyoni 2017 kute kucocisanwe ngenchubekelembili leseyentiwe lemayelana nekucala kwekusebenta kweLuhlelo Lwetekuchumana ne-ICT lwe-SADC.Indvuna Ayanda Dlodlo kanye neNdvuna Siyabonga Cwele batawube bahola litsimba letitfunywa taseNingizimu Afrika kulomhlangano. Inhloso yalomhlangano kunika inkhombandlela lemayelana nendlelalisu yekuchumana kanye netindzaba te-ICT kanye futsi nekulandzelela kucala kwekusebenta kwetincumo letatsatfwa emihlanganweni leyengca. Live laseNingizimu Afrika litawusebentisa lomhlangano kugcugcutela kukhona kufinyelela kutinsitatesakhiwonchanti se-ICT letingabiti kakhulu, ngekwenta kanjalo kubeka lelive esimeni sekuba sikhungo sesifundza setakhiwonchanti futsi kugcugcuteleke emabhizinisi lamancane, lasemkhatsini kanye nalamancane kakhulu (ema-SMME) langaphasi kwekusungulwa kwetimboni lokwentiwa yi-SADC kanye nekuhlanganiswa kwetinhlelo tesifundza.4.3. Ingcungcutsela Ye-9 yeBrazil, iRussia, India, iChina neNingizimu Afrika (i-BRICS) itawubanjelwa eXiamen, eChina kusukela mhla ti-04 kuya mhla ti-07 Inyoni 2017. Ingcikitsi yeKubangusihlalo kweChina ku-BRICS itsi:  I-BRICS: Budlelwane Lobucinile Belikusasa Lelihle. Samba sesisonkhe sekuhwebelana emkhatsini weNingizimu Afrika nalamanye emave laku-BRICS sifinyelela kutigidzigidzi leti-US$29 nga-2016. Indzawo lenkhulu lapho iNingizimu Afrika itfumela khona imphahla yayo kulamave laku-BRICS kuseChina, kulandzele i-India, iBrazil bese kuba yiRussia. Kuba nguleyo ndlela nangemphahla lengena kulelive, timphahla letingenako letinengi tivela eChina.NgeNgcungcutsela ye-BRICS yanga-2017 kutawube kubekwe embili tintfo letisihlanu letimcoka, kujulisa kubambisana, kucinisa kubusa ngekwemhlaba wonkhe, kuba netivumelwane tekusebentisana kwebantfu, kukhutsata tintfutfuko tetikhungo kanye nekwakha budlelwane lobubanti.Indlelalisu iNingizimu Afrika legcile kuyo ku-BRICS kugcugcutela luhwebo loluzuzisayo, kuheha lutjalotimali emikhakheni lekhicitako yalelive kanye nekukhutsata kubambisana ngenhloso yekwenta ncono tinhloso tetfu tentfutfuko.4.4. IKhabhinethi ikubonile kutimbandzakanya kwetinkampani taseNingizimu Afrika eMbukisweni We-53 waseMozambique Wekuhwebelana Wemave Emhlaba, ngalokwetayelekile lowatiwa ngekutsi yi-FACIM, lotawube ubanjelwe lapha eMozambique kusukela mhla tinge-28 Ingci kute kube mhla ti-3 Inyoni 2017. I-FACIM ingumbukiso wemave emhlaba wekuhwebelanaa ngalokunhlobonhlobo lobanjwa njalo ngemnyaka kukhangisa ngeMozambique njengendzawo lehehako yekuhwebelanaa neyelutjalotimali. Tinkampani letinge-20 betisitwe ngetimali Litiko Letekuhwebelana Netimboni (i-dti) bese kutsi le-10 betisekelwe ngetimali i-Ejensi yaseMpumalanga Yekukhula Kutemnotfo. Letinkampani betimelele imikhakha leyahlukahlukene lokufaka ekhatsi yemakhemikhali, yekuhlelenjiswa kwemikhicito yalokulinywako, yetimphahla netindvwangu tekwelukwa, tebunjiniyela, tetimayini kanye nemishini yekucala umsebenti, nelwatitsite lwagezi kanye newekwakha.Live laseMozambique lesitsatfu ngebukhulu lelingumlingani iNingizimu Afrika lehwebelana nalo esifundzeni se-SADC, ngemuva kweBotswana neNamibia. Kuhwebelana emkhatsini walamave lamabili kwenyuke kwasuka etigidzigidzini letinge-R29 nga-2012 kwaya etigidzigidzini letinge-R43 nga-2016. Kwanyalo kunetinkampani taseNingizimu Afrika letinge-300 letisebenta eMozambique.Kutimbandzakanya kwetinkampani taseNingizimu Afrika ku-FACIM kutfole kuhlonishwa lokukhetsekile ngesikhatsi seKhomishini Yemave Lamabili kuleliviki leliphelile njengalenye yetinkhundla lapho emabhizinisi kulamave lamabili lengayisebentisa ekucocisaneni lokumayelana nekubambisana lokungabakhona kanye nekuhlangana ekukhuliseni kuhwebelana nelutjalotimali emkhatsini wemave etfu.4.5. INdvuna Yetasekhaya, Solwati Hlengiwe Mkhize, utawube ahambele INkhulumiswano Yetindvuna Yekutfutsa e-Afrika LengaseNingizimu letawubanjelwa eSwaziland kusukela mhla ti-2 kuya mhla ti-4 Inyoni 2017. Inhloso lenkhulu yalomhlangano kugcugcutela inkhulumiswano emkhatsini wemave langemalunga e-SADC kute kwentiwe ncono kuphatsa tekutfutsa kulesifundza. Tindzaba letitawubukwa tifaka ekhatsi bantfu labete buve; bachamuki kutfutsa, kulawulwa kwemnyele kanye nekutfutsa kwalabafuna umsebenti.5. Imilayeto5.1. IKhabhinethi ivakalisa kudzabuka kwayo lokukhulu kulaba labalandzelako:  ENdvuneni Yemaphoyisa Fikile Mbalula nemndeni wakhe ngekushiywa emhlabeni ngunina, Make Emma Mbalula. Sengatsi bangatfola emandla ekumelana nebuhlungu bekushiywa ngumake welikhaya.  Kutihlobo taleto tisebenti letintsatfu tasemayini leticinisekiswe kutsi tishonile emva kwekudzilikelwa ngumgodzi emayini yaseKusasalethu edvute naseCartonville eGauteng, ngenca yekutamatama kwemhlaba lokube ngu-1.8 ku-Richter Scale. IKhabhinethi yetsemba kutsi leletinye letimbili tisebenti letisengakatfolakali titawutfolakala njengaloku emacembu lahlengako asasematasatasa kanye nekutsi futsi kwehlisa emaphaphu kuva kutsi labanengi bakhishelwe ngephandle baphephile ngemuva kwekwenta kwalengoti.  KuHulumende nakubantfu baseRiphabhliki yaseSierra Leone ngemva kwekuvela kwetikhukhula letimbi ngendlela lengazange ibonwe kulelivekati letfu. Lesehlakalo semvelo sibhubhise tincenye letimcoka talelo live, lokuholele ekushoneni kwebantfu labanyenti, kubhujiswa kwemphahla kushiye ngemuva simo lesibucayi senhlekele kubantfu. Ngekusebentisa i-DIRCO, iNingizimu Afrika inikele ngetigidzi le-R8 kusita kulenhlekelele levelile.5.2. IKhabhinethi ihalalisela onkhe eMamozilemu lawuchube ngemphumelelo umgubho we-Haj iphindze futsi ifisele onkhe eMamozilemu i- Eid-al-Adha lemnandzi.6. KucashwaKonkhe kucashwa kuya ngekucinisekiswa kweticu tabo kanye nekuvunywa lokufanele.6.1. Umnu. Mziwonke Dlabantu njengeSisebenti Lesikhulu (i-CEO) seMkhandlu Wavelonkhe Wekubhalisa Bakhi.6.2. IBhodi Lekhetsekile Yekweluleka Ngetindzawo Tetemnotfo:  Mk. Lizeka Valerie Matshekga (lilunga lelikhetsekile le-IDC); kanye  NeMnu. Sipho Reginald Zikode (lilunga lelitakwenta umsebenti walelinye lilunga nalingekho lelelinye leLitiko Letekuhwebelana Netimboni).Imibuto icondziswa ku: Mk. Phumla Williams   Libambela Lemcondzisi Jikelele (e-GCIS)Makhalekhikhini: 083 501 0139"
Sitatimende seMhlangano weKhabhinethi wamhla tinge-13 Inyoni 2017,14 Sep 2017,https://www.gov.za/speeches/statement-cabinet-meeting-13-september-2017-14-sep-2017-0000,https://www.gov.za/ss/speeches/statement-cabinet-meeting-13-september-2017-14-sep-2017-0000,"Ikhabhinethi yahlangana ngaLesitsatfu, mhla ti-13 Inyoni 2017, eTuynhuys, eKapa.1. Tindzaba Letimcoka Telive1.1. Temnotfo1.1.1. Ikhabhinethi iyakwemukela kukhula lokuhle lokuyi-2.5% kwemikhicito weve wonkhe (i-GDP) ekoteni yesibili yanga-2017, lesekukhiphe lelive elubishini lwekwehla kwemnotfo.   Kuleliviki leliphelile, Lihhovisi Lelubalobalo laseNingizimu Afrika (i-StatsSA) likhiphe tinombolo, letimelele kukhula kwemnyaka ngemnyaka kwa-1.1%.1.1.2. Nanoma nje yetsemba ibuye nganeno, Ikhabhinethi iyaciniseka kutsi lelive libona luphawu lwekucala loluhle lalokwetsenjwa kutsi sicalo sekuvuka kwemnotfo walelive lokwakhelwe kuLuhlelo Lwemaphuzu Layimfica, loluhlose kukhulisa umnotfo waseNingizimu Afrika lubuye futsi lwakhe imisebenti ledzingeka kakhulu.Loku sekuholele ekutsini kuvulwe emapaki etimboni lamane nekukhula kwesamba semikhicito yetekulima lengakahlutwa letsengiselwa lamanye emave ngelinani lelisemkhatsini le-14.6% ngemnyaka kusukela nga-2012.1.1.3. Luhlelo Lwabosomboni Labamnyama selwesekele imiklamo lenge-62 ledvose tigidzigidzi letinge-R26 kulutjalomami lwemkhakha lotimele lwaphindze futsi lwakha imisebenti le-19 859 kute kube ngulamuhla. Kwesekela kukhicitwa kwemikhicito yakuleli, sekukhonjwe imikhicito nemikhakha lenge-21 etawukhicita imikhicito yakuleli.I-Operation Phakisa seyivule lutjalomali emnotfweni wetaselwandle lolulinganiselwa kutigidzigidzi letinge-R24.6, lapho khona Hulumende unikele tigidzigidzi leti-R15 talemali. Nanoma nje letintjalomali tisekutfutfukisweni kwetakhiwonchanti tematheku ikakhulu, imikhicito yaselwandle ikakhulu kwakhiwa kwemikhumbi, tilimo taselwandle netinklayo tesayensi emkhakheni we-oyili negesi, ematiko ahulumende lamanyenti asanikele ngalokucatsa kucinisekisa kukhula kwalomkhakha.  Sekwakheke samba semisebenti le-6517 emikhakheni leminyenti leyehlukene. 1.1.4. Ikhabhinethi igcizelela simemo lesicondziswe kuyo yonkhe imikhakha yemmango, ikakhulu hulumende, emabhizinisi, tinhlangano tetakhamuti, kutsi takhele kumdlandla lomuhle lotfolwe ngekota yesibili kute kutsi kusimamiswe emazinga laphakeme ekukhula nekutfutfuka kwemnotfo, kanye nekwelekelelwa kutsi imisebenti ingapheli.1.1.5. Indvuna yeTimali, Mnu Malusi Gigaba, uyachubeka nekukhulumisana nemikhakha leminyenti leyehlukahlukene mayelana neluhlelo lwekusebenta lwekukhulisa umnotfo lofaka konkhe ekhatsi, lolwentelwe kushisekelisa kutetsemba kulelive. Indvuna itawuchubeka nekucacisa loku nayetfula Inkhulumo Yenchubomgomo yeLwabiwomali lweThemu leseMkhatsini ePhalamende, eKapa, mhla ti-18 Imphala 2017.1.2. I-InvestSA One Stop Shop   eNshonalanga Kapa1.2.1. Ikhabhinethi income kuvulwa kwe-InvestSA One Stop Shop yekucala ngca yalesifundza, Mengameli Jacob Zuma uvule i-InvestSA One Stop Shop eNshonalanga Kapa waphindze futsi wacinisekisa kutinikela kwahulumende ekwenteni kancono simo selutjalomali eNingizimu Afrika, lekuyindzawo leheha labo labangaba batjalimali.1.2.2. I-InvestSA One Stop Shop inciphisa tindleko tekuchuba ibhizinisi futsi yenta kuchuba ibhizinisi kulelive kube ncono ngekuniketa tinkhombandlela letibalulekile, kunciphisa kungasebenti kahle kwelulawulo kanye nekususa bumatima bemitsetfo nemibandzela batjalimali lababukana nayo.1.2.3. I-InvestSA One Stop Shop yaVelonkhe yahulumende ivulwe ngeNdlovulenkhulu kulomnyaka futsi ngeLitiko Letekuhwebelana Netetimboni (i-dti), i-InvestSA One Stop Shop itawusungulwa kuto tonkhe tifundza takuleli   kutawucalwa eNshonalanga Kapa bese ilandzelwa yi-KwaZulu-Natal bese kuba yiGauteng.1.3. Umkhosi we-5 weLuhlelo Lwekutfutfukisa Lwavelonkhe (i-NDP)1.3.1. Ikhabhinethi nayo njengebantfu baseNingizimu Afrika igubha umkhosi weSihlanu we-NDP, leyemukelwa yiPhalamende mhla ti-12 Inyoni 2012 njengesitsatsiselo salelive sekutfutfukiswa kwetenhlalo netemnotfo kutsi ibukane nalensayeya lemkhakhamitsatfu yebuphuya, kweswelakala kwemisebenti kanye nekungalingani nga-2030.1.3.2. Njengeluhlelo lolucondzisa lelive letfu emphumelelweni, le-NDP yabo bonkhe bantfu baseNingizimu Afrika kantsi futsi imelele ematsemba netinshisekelo tayo yonkhe imikhakha yemmango, yekutsi kube neNingizimu Afrika lencono.1.3.3. Ikhabhinethi imema bonkhe bantfu baseNingizimu Afrika kutsi besekele Umbononchanti we-NDP wanga-2030.1.4. Ingcungcutsela ye-BRICS1.4.1. Ikhabhinethi ibone Ingcungcutsela leyimphumelelo ye-9 yeBrazil, iRussia, i-India, iChina kanye neNingizimu Afrika (i-BRICS), lebeyibanjelwe eXiamen eChina kusukela mhla ti-3 kuya kumhla ti-5 Inyoni 2017 ngaphasi kwalengcikitsi:  I-BRICS: Budlelwano Lobunemandla beLikusasa Lelincono"".1.4.2. Lengcungcutsela ibeka ligcatsi lelibalulekile ekwakheni lubumbano lolunemandla nekubambisana emkhatsini wemave lasatfutfuka kuphumelelisa i-Ajenda yanga-2030 yeNtfutfuko Lesimeme.1.4.3. Lubanjiswano lweNingizimu Afrika ne-BRCS lumiselwe ekutfutfukiseni timfuno tavelonkhe talelive, kukhutsata kuhlangana kwesigodzi kanye nekwesekela indlelanchubo yekwengamela yemave emhlaba lefaka konkhe ekhatsi.1.4.4. Samba lesiphelele sekuhwebelana emkhatsini weNingizimu Afrika nalamanye emave e-BRICS sente tigidzigidzi letinge-US$29 kulomnyaka lophelile. IChina isachubeka nekuba yindzawo lenkhulu iNingizimu Afrika letfumela kuyo imikhicito yayo ngekhatsi kwe-BRICS, bese ilandzelwa yi-India, iBrazil kanye neRussia. Kuba nguleyo ndlela nangemphahla lengena kulelive, timphahla letingenako letinengi tivela eChina. Nanoma nje iNingizimu Afrika inemitfombolusito yemvelo leminyenti, kubaluleke kakhulu kutsi kufezekiswe tinhlelo tekuzuza kwelekelela inchubomgomo yetfu yetimboni.1.4.5. Kwemukelwa kweSimemetelo se-BRICS saseXiamen neLuhlelo Lwekusebenta siphakamise sisekelo lesinemandla i-BRICS lesentile ngekusungula tindlelanchubo tesikhungo tekubambisana lokubonakalako.1.4.6. Ikhabhinethi itiva ihloniphekile ngekutsi iNingizimu Afrika itawuba nguSihlalo lolandzelako we-BRICS futsi ibeka embili ibuye ijulise inhloso yayo yekwakhela etukweluhlelo lwe-BRICS lwekutfutfukisa nekuphumelela kwemave labambise nayo, lapho ilungiselela kungenisa Ingcungcutsela ye-BRICS ye-10 nga-2018.1.5. INingizimu Afrika isayina sivumelwano neRussia1.5.1. Ikhabhinethi iphindze futsi yemukela sivumelwano lesisayinwe yiNingizimu Afrika neRussia kuNgcungcutsela ye-BRICS ye-9, lesitawukhicita linani lemali letigidzi letinge-US$400 letjalelwe kutfutfukisa umkhakha waseNingizimu Afrika we-oyili negesi.1.5.2. Inkampani yahulumende yaseNingizimu Afrika ye-oyili, iPetroSA, nenkampani leyehlwaya kuma kwematje yaseRussia, iRosgeo, ivumile kutfutfukisa letindzawo letehlwaywako tabhloki-9 na-11a eLugwini loluseNingizimu lwaseNingizimu Afrika.1.5.3. Kwehlwaya kwemitfombolusito ye-oyili negesi eNingizimu Afrika kubaluleke kakhulu kumandla alelive.1.5.4. IRosgeo yaseRussia itawuchuba umsebenti wekwehlwaya ematje kanye nekumba tiyalu tekwehlwaya. Lomklamo ungaholela kumakhiyubhikhimitha latigidzi agesi langembiwa onkhe malanga futsi agcine ayiswe esikhungweni sekuhluta gesi saPetroSA i-Gas-To-Liquids eMossel Bay, eLugwini loluseNingizimu.1.6. Emave lekutfunyelwa kuyo imikhicito yeluhwebo yaseNingizimu Afrika1.6.1. Ikhabhinethi ihalalisela i-dti ekuholeni kwayo licembu letinkampani taseNingizimu Afrika letinge-20 leticondzise emabombo kumkhangiso weMhlaba Wekudla wanga-2017 eMoscowmhla tinge-15 Inyoni 2017.1.6.2. Lapho tiphakamisa imboni yekuhlelenjiswa kwemikhicito yetekulima yaseNingizimu Afrika, kuhlanganyela kwaletinkampani tasekhaya temkhakha wekuhlelenjiswa kwemikhicito yetekulima, kucinisekisa kutsi tinkampani taseNingizimu Afrika tikhona futsi tihweba ngemphumelelo eRussia.1.6.3. Kuhlanganyela kwato kute kutsi kube khona kwentiwa yi-Export Marketing and Investment Assistance se-dti, lebaluleke kakhulu ekufuneni tindzawo kanye nemave angaphandle lekutawutsengiswa kuwo imikhicito netinsita taseNingizimu Afrika, kanye nekuheha lutjalomali ngco lolusha lwalamanye emave kutsi titjale kulelive.1.6.4. Kuhwebelana emkhatsini weNingizimu Afrika neRussia kwakhula ngemandla kusuka kutigidzigidzi leti-R5 nga-2012 kwacishe kwaba tigidzigidzi leti-R8 nga-2016. Imikhicito lemikhulu yaseNingizimu Afrika letsengiselwa lamanye emave ifaka ekhatsi titselo nemantongomane, imanganisi, tinatfo, bogologo neviniga, liwayini, imishini lesebenta ngagezi kanye netisetjentiswa.1.7. Kucashwa kwebantfwana1.7.1 Ikhabhinethi ikhatsatekile ngesahlakalo lesisandza kwenteka sekucashwa kwebantfwana lapho khona kutfolakele bantfwana basebenta emapulasini, eNyakatfo Nshonalanga naseFreyistata. Ikhabhinethi iyakugceka lokuhlukubeta lokungemukeleki nekusetjentiswa ngalokungafanele kwebantfwana labaphuyile.1.7.2 Ikhabhinethi incoma emalunga emmango lacaphelise Litiko Letetisebenti neLitiko Letekutfutfukiswa Kwetenhlalakahle, ngekubambisana lamatiko abese atsatsa tinyatselo ngekusheha abukana ngalokufanele nalesento lesibi kabi sekuhlukunyetwa kwebantfwana.1.7.3 Kuyayitfokotisa Ikhabhinethi kutsi labantfwana labatsintsekile sebasusiwe bayiswa etindzaweni tekuphepha nekutsi futsi Litiko Letetisebenti litawucinisa sitilobho ekuhlolweni nasekusebentisaneni netinhlangano leticinisekisa kulandzelwa kwemitsetfo kutsi kujeziswe letigilamkhuba.1.7.4 Bantfwana betfu balikusasa lalelive. Ikhabhinethi iyatigceka tonkhe tinhlobo tekucashwa kwebantfwana futsi imema bonkhe bantfu baseNingizimu Afrika kutsi bahlale bacaphele ngato tonkhe tikhatsi futsi babike labo labo labephula tinchubomgomo teMtsetfosisekelo wetfu.1.7.5 Umtsetfo weTikolwa waseNingizimu Afrika, wanga-1996 (Umtsetfo-84 wanga-1996), ukanye neMtsetfo weBantfwana, wanga-2005 (Umtsetfo-38 wanga-2005), ucondzisa ngalokucacile kutsi bonkhe bantfwana labaneminyaka yebudzala lesemkhatsini kwesikhombisa nale-15 babophelelekile kutsi baye esikolweni. Ngekuya kwalomtsetfo, batali nebanakekeli bebantfwana bafanele kutsi bente siciniseko sekutsi bafundzi labakulelicembu leminyaka yebudzala babhalisiwe etikolweni futsi bayaya njalo ngetikhatsi letifanele noma-ke babukane nemiphumela yekungahambisani nalomtsetfo.1.8. Somiso1.8.1. Ikhabhinethi iyabonga kulabo labaseNingizimu Afrika labahambisene nesicelo sekonga emanti.1.8.2. Emanti ayindlala eNingizimu Afrika futsi lokuchubeka kwetimo tesomiso kuletinye tincenye talelive kusikhumbuto kubo bonkhe bantfu sekonga onkhe ematfonsi ngekusebentisa emanti ngekuhlakanipha futsi kancane.1.8.3. Nanoma nje imitamo yekonga emanti iyasita kuhhamula kucindzeteleka kumitfombo yemanti, imvula lene kancane kunalokufanele lebikwe eNshonalanga Kapa naKwaZulu-Natal bufakazi bekutsi kunyenti lokufanele kutsi kwentiwe kute kulondvolotwe emanti.1.8.4. Licembu LeTindvuna Lelibukene neSomiso, leliholwa Litiko Letekubusa Ngekubambisana Netendzabuko, liyachubeka nekugadza timo tesomiso liphindze futsi lesekele ngalokudzingekako ngekusebentisa ematiko emkhakha lafanele kunciphisa lesimo.1.8.5. Hulumende sewubeke eceleni tigidzi letinge-R74 tekuhhamula lesimo, letawusetjentiswa kulesomiso lesichubekako eNshonalanga Kapa. 1.8.6. Litiko Letemanti Nekuhanjiswa Kwendle nalo lenta inchubelekelembili mayelana nemalungiselelo ekufezekisa i-Berg River to Voelvlei Augmentation Scheme. Lirekhodi lesincumo seLuhlolo Lwelifutse Kumvelo lifanele kutsi likhishwe ekupheleni kwenyanga yeNyoni. Indvuna yeTemanti Nekuhanjiswa Kwendle, Mk Nomvula Mokonyane, sewuyalele iTrans-Caledon Tunnel Authority kutsi icokelele timali siphindze sifezekise lomklamo. Sebavele bacalile kukhulumisa nebasebentisi labakhulu futsi masinyane nje batawutsintsa Indvuna kute ivumelane neNdvuna Yetetimali mayelana nemali etawubolekwa etawusetjentiswa kulomklamo.1.8.7. Ikhabhinethi igcizelela timemo leticondzswe kubo bonkhe bantfu baseNingizimu Afrika kutsi bacinisekise kutsi emanti ayongiwa njengencenye yetimphilo tabo temalanga onkhe.1.9. ILesotho1.9.1. Ikhabhinethi nayo njengaMengameli Zuma iyakugceka kubulawa ngesibhuku kweMphatsi weMbutfo Wetekuvikela waseLesotho, Jenene Khoantle Mot omot o.1.9.2. Lesehlakalo sebudlova sakamuva asemukeleki. Manje kusemahlombe ebantfu nebaholi baseLesotho kucinisekisa kutsi ive laseLesotho liyazitsa futsi libuyela esimeni salo lesifanele ngekushesha. 1.9.3. Siyachubeka nekwetsemba kutsi Imishini YeTindvuna Yekutfola Emaciniso yeNhlangano Yekutfutfukisa Emave LaseNingizimu ne-Afrika (i-SADC) itawukhona kusita iLesotho ekutfoleni tingenelelo letifanele. I-SADC iyachubeka nekutimisela ngemgomo wayo wekuhlanganisa, kuvikela nekugcina intsandvo yelinyenti, kuthula, kuphepha nekuzitsa kulesigodzi isebentisana nebaholi baseLesotho.1.10. ILibya1.10.1. Ikhabhinethi iyayemukela imiphumela levela kuLikomidi leLizinga leLiphakeme leBunye be-Afrika (i-AU) eLibya ezingeni leTinhloko teMbuso naHulumende, lebeyibanjelwe eBrazzaville, eCongo.1.10.1.1. Mengameli Zuma uhlanganyele kuleLikomidi leLizinga leLiphakeme, lebelidzingidza futsi libuyeketa imitamo yekutfola sisombululo salomphelo ngenkinga yekungcubutana lokwenteka eLibya.1.10.1.2. NjengeLilunga leLikomidi leLizinga leLiphakeme leLibya, iNingizimu Afrika yesekela yonkhe imitamo ye-AU lehlose kuletsa tisombululo tekuthula kuletinhlekelele taseLibya.1.10.2. Ikhabhinethi igcizelela inkhulumo yaMengameli Zuma yekutsi iNingizimu Afrika seyikulungele kusita iLibya emitameni yangemuva yeKwakha Kabusha neKutfutfuka kwabelana naloko live lelitfu lelihlangabetene nako ekubuyisaneni, ekwakheni umtsetfosisekelo kanye nekuntjintja loMbuso ngekwentsandvo yelinyenti.1.10.3. Ikhabhinethi iphindze futsi igcizelela kubaluleka kwekukhulumisana neLibya ngalokuchumene nalokunekuthula.1.11. Inkhomfa yeMave Angamalunga (i-CoP13)1.11.1. Ikhabhinethi iyakwemukela kutsi iNingizimu Afrika, njengalinye lemave lasayine Sivumelwano saMhlabuhlangene (se-UN) seKulwa Kugucuka Kwetindzawo Tibe Lugwadvule, ihlanganyele kuSeshini ye-COP13 ye-13 lechubekako kwamanje e-Ordos, PRC lecale mhla ti-6 iyawuphela mhla ti-16 Inyoni 2017.1.11.2. Kulindzelwe kutsi lenkhomfa itawuphetsa ibuye futsi yemukele luhlakamsebenti lolusha lolubalulekile lwanga-2018-2030 loluhlelwe ngaphasi kwengcikitsi letsi  Kucondza Emhlabenni Lonemphilo Wetitukulwane Tamanje Netesikhatsi Letitako . INingizimu Afrika itawusebentela kwenta siciniseko sekutsi tinchubomgomo tentiwa tibe tinyatselo letiphatsekako.1.11.3. INingizimu itawusebentisana nawo onkhe emave ase-Afrika ekuchubekiseleni embili sincumo nemibono yalelive kanye neyalelivekati. Sigaba seLizinga leLiphakeme salenkhomfa sitawucabanga sibuye futsi sinikete inkhombandlela yetepolitiki mayelana netinsayeya tetindzaba tekugucuka kwemhlaba ube lugwadvule, kwehla kwelizinga lemhlaba nesomiso.1.11.4. Ikhabhinethi imema bonkhe bantfu baseNingizimu Afrika kutsi bavikele babuye futsi banakekele imvelo kute kutsi ilondvolotelwe titukulwane letitako.1.12. Labasebenta ngetitfutsi temmango1.12.1. Ikhabhinethi igceka tento tebudlova, kushiswa kwetimoto netento tekwesabisa letisemkhatsini waBosomatekisi Bematekisi laneMamitha (ama-Meter Taxis) naBosomatekisi Lababambisene Bematekisi Labomabitwasabele (i-E-Hailing), eJozi.  1.12.2. Ikhabhinethi imema tinhlangano leticinisekisa kulandzelwa kwemtsetfo kutsi tibukane nebabhebhetseli bebudlova nekwesabisa ngekhatsi kweMtsetfosisekelo.1.12.3. Letehlakalo leti tiyakhwesha kumitamo yalelive lehlelekile yekwakha simo sekuhwebelana ngalokukhululekile nekucudzelana ngalokufanele.1.13. Emakhansela1.13.1.1. Ikhabhinethi iyakugceka kuhlaselwa nekubulawa kwemakhansela kuletinye tifundza iphindze futsi yendlulisele emavi endvudvuto emindenini nakubangani balabo lababulewe. Loku kuphambene nenkhambo yeMtsetfosisekelo, kuphindze futsi kuphumile endleleni yentsandvo yelinyenti letfutfukisako kanye nelilungelo lebantfu lekukhetsa labatawumelela sive.1.13.2. Kusukela umnyaka usasuka, kusandza kushona bantfu labanengi KwaZulu-Natal, kuphindze futsi kwabikwa labanye bantfu labashonile eMphumalanga Kapa.1.13.3. Lobudlova sebutsetse timphilo tetishanhlitiyo letincane, kufaka ekhatsi loyo longasekho lobekanguMabhalane Jikelele weNhlangano Yelusha Yakhongolose (i-ANCYL) Sindiso Magaqa, lobekasenalokunyenti langakunikela ekwakheni iNingizimu Afrika lephumeleko.1.13.4. Simema emacembu etepolitiki kutsi akhutsate kubeketelelana emkhatsini wemalunga awo siphindze futsi simema yonkhe imimango kutsi yesekele Luphiko Lwetemisebenti Yemaphoyisa LwaseNingizimu Afrika (i-SAPS) ekuphenyeni kwalo.1.14. Inyanga yeMagugu1.14.1. Ikhabhinethi ikhutsata bonkhe bantfu baseNingizimu Afrika kutsi bachubeke bagubhe umkhosi weNyanga yeMagugu yalomnyaka ngaphasi kwengcikitsi letsi:   Umnyaka wa-Oliver Reginald Tambo:  Sigubha Inkhululeko yetfu Leligugu .1.14.2. Lenyanga icondzene nemnyakalikhulu wekutalwa kwa-OR Tambo, Lishanhlitiyo lase-Afrika, lowakhombisa kungapheli emandla ekusebenteleni bantfu baseNingizimu Afrika, livekati kanye nemhlaba.  Siphindze futsi sagubha umkhosi weminyaka le-40 wekushona kwaSteve Bantu Biko, lowabulawa ngesihluku ngumbuso welubandlululo.1.14.3. Indvuna yeTebuciko Nemasiko, Mnu Nathi Mthethwa, ukhiphe luhlelo lwekugubha lenyanga.2. Tincumo teKhabhinethi2.1. Ikhabhinethi yatiswa ngemibiko yenchubekelembili yekusebenta yekota yekucala yanga-2017/18 mayelana nekufezekiswa kwemiphumela lebekwa embili yesikhatsi lesisemkhatsini waMabasa neNhlaba 2017.2.2. Hulumende uyachubeka nekwenta inchubekelembili ekufezekiseni imiphumela lebekwa embili le-14, letsetfwe kuLuhlaka Lwendlelalisu Lwethemu Lesemkhatsini (i-MTSF) lwanga-2014-2019, lolusisondzeta dvutane neKuphumelelisa Umbononchanti we-NDP wanga-2030.2.3. Ikhabhinethi yaphindze futsi yatiswa ngetindzawo letabambeleleka ekufezekisweni kwaphindze futsi kwahlolwa netinyatselo tayo letidzingeka ekusheshiseni kwetfulwa.Tinkhulumo tebetindzaba teMaklasta eTindvuna titawetfulwa kute kwatiswe ngemiphumela yalemibiko ngeliviki lamhla ti-6 Imphala kute kube ngumhla ti-15 Imphala 2017. Leshejuli itawulungiswa njalo ngetikhatsi letifanele bese ifakwa ku: www.gov.za2.4. Ikhabhinethi seyivume siphakamiso sekutsi iNingizimu Afrika ingenise  Umbukiso Wemhlaba Wetekuchumana Ngetincingo Wenhlangano Yemave Emhlaba Yekuchumana Ngetincingo (i-ITU)  ngeNyoni 2018. Lona ngumbukiso wemnyaka nenkhundla yabaholi bahulumende nebetimboni yekwehlwaya tinsayeya, kubambisana kanye netisombululo, bese kutfolwa ematfuba elutjalomali kanye netindlela letihamba embili tekusebenta tekutfutfukisa tenhlalo netemnotfo ngeThekhinoloji Yelwati Lwetekuchumana (i-ICT).Loku kutawuba kwekucala ngca kutsi lomkhosi ubanjelwe e-Afrika. Ngesikhatsi salomkhosi, imboni yaseNingizimu Afrika ye-ICT itawunikwa litfuba lekukhombisa imikhicito yayo lefanele. Umkhakha wetekuvakasha walelive nawo utawuzuza ngalesikhatsi lesi. 3. Imikhosi Letako3.1. Mengameli Zuma utawuhola litsimba laseNingizimu Afrika lelicondzise emabombo kuSeshini ye-72 Leyetayelekile yeMhlangano Lomkhulue we-UN ngaphansi kwengcikitsi letsi  Kugcila kuBantfu: Kuphokophela Kuthula neMphilo Lenesitfunti yabo Bonkhe kuPlanethi leSimeme  eNew York, e-United States of America. INingizimu Afrika itawchubeka nekusebentela kuzuza kulungiswa kwe-UN lapho ihlanganyela kuSeshini ye-72 3.2. Mengameli Jacob Zuma njengaSihlalo weNhlangano Yekutfutfukisa Emave LaseNingizimu ye-Afrika (we-SADC), utawubita Ingcungcutsela ye-Double Troika yeBaholi beMbuso naHulumende mhla ti-15 Inyoni 2017 ePitoli LeNgcungcutsela ye-Double Troika itawubanjwa ngenca yetehlakalo tepolitiki nekuphepha letisandza kwenteka eLesotho.3.3 Litsimba laseNingizimu Afrika lelizinga  leliphakeme litawenta ibhidi yalo yekucala eLondon mhla tinge-25 Inyoni 2017 yekutsi kudlalelwe lapha eNingizimu Afrika Indzebe yeMhlaba yeLibhola Lembhoco yanga-2023.  INingizimu Afrika inelirekhodi lelihle lelifakazelwako lekungenisa imikhosi yaloluhlobo. Ikhabhinethi itsandza kugcizelela kwesekela kwayo leBhidi ngalokunemandla futsi imema bonkhe bantfu baseNingizimu Afrika kutsi bayesekele leBhidi letawufaka ligalelo lelikhulu ekubumbaneni kwentenhlalo nasekwakheni sive lokutawuphindze futsi kutfutfukise temidlalo.4. Imilayeto4.1. Ikhabhinethi ifisela takhamuti taseGermany yonkhe imphumelelo emalungiselweni ayo elukhetfo lwavelonkhe mhla tinge-24 Inyoni 2017 lwekukhetsa emalunga ePalamende yaseGermany, i-Bundestag, ye-9, letawubese ikhetsa Shansela bese yakha hulumende lomusha. IGermany ingumtjalimali lomkhulu eNingizimu Afrika, lolindzele budlelwane lobuchubekako, kubambisana nekusebentisana.4.2. Ikhabhinethi yendlulisela emavi ayo endvudvuto kubantfu besifundza saseCaribbean kanye nabeetinye tindzawo taseCuba nase-United States ngemuva kwenhlekelele lebangelwe sivunguvungu, i-Hurricane Irma. Emavi endvudvuto andluliselwa kutihlobo talabo labashonile nabalahlekelwe timphahla tabo kulenhlekelele.4.3. Ikhabhinethi nayo njengalo lonkhe lelive ihalalisela Kevin Anderson ekufikeni kwakhe emaphetselweni e-US Open. Ungumdlali wekucala waseNingizimu Afrika lofike emaphetselweni emchudzelwano lomkhulu welibhola lemphebeto kusukela nga-1994. Siyatetsemba kutsi sitawuchubeka sakhele kulobumengemenge bekuzuza nekufaka inshisekelo kulabanye bantfu labasha nebantfu baseNingizimu Afrika labanelithalente.4.4. Ikhabhinethi ihalalisela Trevor Noah lowine Umklomelo we-Emmy kumkhakha weLuchungechunge Lolwehlukahlukene Lolufishane Loluphume Embili ku-YouTube yakhe lekhetsekile, i-The Daily Show: Between the Scenes.Imibuto ingacondziswa ku: Mk. Phumla Williams   Libambela leMcondzisi Jikelele (i-GCIS)Makhalekhikhini: 083 501 0139"
"Sitatimende Semhlangano weKhabhinethi mhla tinge-27 Inyoni 2017 ",29 Sep 2017,https://www.gov.za/speeches/statement-cabinet-meeting-27-september-2017-29-sep-2017-0000,https://www.gov.za/ss/speeches/statement-cabinet-meeting-27-september-2017-29-sep-2017-0000,"IKhabhinethi beyihlangene ngaLesitsatfu, wamhla tinge-27 Inyoni 2017, e-Union Building ePitoli.A. Tindzaba Letimcoka Telive1. Umhlangano Jikelele waMhlabuhlangene (i-UNGA)1.1. IKhabhinethi iyemukele inkhulumo yaMengameli Jacob Zuma layetfule kuSeshini Levamile Ye-72 yeMhlangano Jikelele waMhlabuhlangene eNew York eMelika mhla ti-12 Inyoni 2017, ngaphasi kwengcikitsi letsi,  Kugcila Kubantfu: Kulwela Kuthula Nemphilo Lehloniphekile Yabo Bonkhe Bantfu Emhlabeni Losimeme. 1.2. Tinkhulumiswano betigcile, emkhatsini waletinye tintfo, eTinjongweni Tentfutfuko Lesimeme (ema-SGD); kuntjintja kwesimo selitulu; kuthula netindzaba tekuphepha kanye netingucuko kuMhlabuhlangene, kakhulu kuntjintja kweMkhandlu weTekuphepha waMhlabuhlangene.1.3. Mengameli Zuma uphindze futsi wasayina Sivumelwane lesimayelana neKwala Tikhali Tenozi, lokuyintfo lekhombisa kutinikela lokuchubekako kweNingizimu Afrika emitameni yekutsi kube nemhlaba lophephile engotini yetikhali tenozi kanye nekucinisekisa kutsi itheknoloji yenozi isetjentiselwa tinjongo tekuthula kuphela.1.4. Mengameli Zuma bekente umcimbi wekudla kwasihlwa wekugubha iminyaka lelikhulu  wekuhlonipha Mengameli waKhongolose, waphambilini longasekho Mnu. Olive Reginald Tambo.2. Inyanga Yemagugu2.1. Ikhabhinethi ibonga bonkhe bantfu baseNingizimu Afrika ngekugubha Inyanga Yemagugu ngenyanga yeNyoni ibuye futsi iphindze nayo isho umlayeto waMengameli Zuma weLusuku Lwemagugu lotsi sonkhe kulelive sifanele kutsi silangatelele lubumbano ekwehlukahlukaneni kwetfu.2.2. Njengaloku lelive seliphetsa Inyanga Yemagugu ngaphasi kwengcikitsi letsi,  Umnyaka wa-Oliver Reginald Tambo: Sigubha Inkhululeko Yetfu Lelifa,  bantfu baseNingizimu Afrika bayakhutsatwa kutsi bakhe etikwalamagugu lachazwe kuMtsetfosisekelo kanye nekucinisa imitamo yekwakha sive lesikhululekile ebuphuyeni, endlaleni, ekwesweleni emakhaya kanye nasesimeni sekungalingani.2.3. Ekukhutsateni umoya wemagugu, Ikhabhinethi iyasemukela lesivumelwane lesisemkhatsini weNingizimu Afrika neTanzania, lokuhloswe ngaso kulondvolota umlandvo wemzabalazo wenkhululeko.2.4. Mhlabuhlangene ukwemukele kucala kusebenta kweluhlelo lweTindlela letiya kuNdiphethe kuMklamo we-Afrika. Ngumgubho wemoya wemfelandzawonye kanye nekusebenta ngekubumbana nekuhlanganyela emkhatsini wetinhlangano tenkhululeko tase-Afrika nekutsi loko kutawuholela ekwakhiweni kwemsamo, umtapomabhuku netilondvolotimlandvo.3. Lusuku Lwetekuvakasha Lwemhlaba3.1. INingizimu Afrika, ngaphasi kwebuholi beNdvuna yeTekuvakasha, Mk Tokozile Xasa, ihlanganyele kuLusuku Lwetekuvakasha Lwemhlaba (mhla tinge-27 Inyoni 2017) kanye naseNyangeni yeTekuvakasha, ngaphasi kwengcikitsi letsi,  Tekuvakasha Letisimeme   Lithulusi Lentfutfuko.  Loku kwenta kutsi kusekelwe tingucuko kutinchubomgomo, tindlela tekuchuba ibhizinisi kanye nekutiphatsa kwetivakashi, kumkhakha wetekuvakasha losimeme kakhulu, lokungafaka ligalelo kakhulu ekufezekisweni kwema-SDG. NgeLusuku Lwetekuvakasha Lwemhlaba, emave lahlukene nemasiko lahlukene agubha lokunyenti lokwentiwako kwesifundza njengekugcugcutela ematharifi elikhetselo kanye/nome kuvula ematfuba ekukhona kufinyelela kutisetjentiswa, kufinyelela ngebunyenti eticiwini nasetivandzeni, kanye nekuchumana lokwahlukahlukene nalabatsintsekako.3.2. INingizimu Afrika iphumelele ekugcugcuteleni tekuvakasha ngekusebentisa tisetjentiswa tayo letahlukahlukene letihehanako njengeticiwi tetfu, emabhishi etfu lanemjeka loluhlata sasibhakabhaka (lasezingeni lelifanele lelisetulu) kanye netindzawo temagugu letifakazelwa ngumhlaba. Emandla emsebenti wetekuvakasha ekucasheni tisebenti asikhali lesikhulu lesihlala sikhona njalo lesilwa nekuswelakala kwemsebenti. Njengelive lelivakashelwako, iNingizimu Afrika ibukene nematfuba ekukhulisa imikhakha yayo yetekuvakasha kute kube netemnotfo letinkhulu ngekusebentisa loko lokubitwa ngekutsi yimikhakha yetemnotfo lemcoka yetendzabuko. Loku kufaka ekhatsi tindzawo tekuvakasha tasemaphandleni, tekwelapha, tekulima kanye netekuvakasha temasiko.4. Sivumelwane sentsengo yesidzambisimagciwane4.1. Ikhabhinethi iyasemukela lesivumelwane lesiyinchophamlandvo Indvuna Yetemphilo, Dkt. Aaron Motsoaledi lafinyelele kuso, ngekuhlanganyela netinhlangano letinyenti temave emhlaba, kute kwentiwe ngekushesha kutfolakala kweliphilisi linye lelitsengekako leluhlelo lwekwelapha i-HIV.4.2. Kutfolakele kutseni lokwehliswa kwentsengo kutawuholela ekutseni kongiwe tigidzigidzi letingetulu kwaleti-R11.7 kuleminyaka lesitfupha letako. Loku kutawenta kutsi iNingizimu Afrika ibhalise tigulane letengetekile letitakwelashwa.4.3. Lesivumelwane sentsengo senta kutsi lomutsi iDolutegravir, lonconywa yiNhlangano Yemhlaba Yetemphilo, ungabiti kakhulu ukhone kutsengeka, ungabiti kakhulu kubohulumende bemave labanemalingena lephasi kanye nalesemkhatsini.4.4. Ngekulandzela lesivumelwane sentsengo, Litiko Letemphilo lihlela kwetfula silinganisomutsi lesisha lesingagucuki lesiyihlanganisela yemitsi lemitsatfu, i-Tenofovir, iLamivudine neDolutegravir ngaMabasa 2018.4.5. Ikhabhinethi icela bonkhe bantfu baseNingizimu Afrika labatimbandzakanya kutemacansi, ikakhulu lusha kutsi luchubeke luphile imphilo lekahle yekusebentisa tivikeli njengekuchuba temacansi letiphephile ngekugwema temacansi, ngekwetsembeka kanye nekusebentisa lijazi lemkhwenyana nekutihlola njalo i-HIV.5. Temphilo5.1. IKhabhinethi iyakwemukela kuvulwa kweluphiko lolushwa lwesibhedlela iCecilia Makiwane lesiseMdantsane, eMonti. Kuyinkhomba yelibanga lelikhulu leselihanjiwe leliya ekucaleni kwekusebenta kweMshwalensi Wavelonkhe Wetemphilo lotawuholela ekutseni kuniketwe tekunakekela ngetemphilo letisezingeni, ikakhulu kuleyo mimango lephuyile.5.2. Lesibhedlela lesisezingeni lelikhetsekile leliphakeme siyintfo lebalulekile letawufezekisa umbononchanti weLisu Lavelonkhe Lekutfutfukisa (i-NDP) kanye nema-SDG aMhlabuhlangene ekunakekela ngetemphilo kwamhlaba wonkhe.5.3. Lesibhedlela lesinemibhedze lenge-526 sisekelwa luhlelo loluhlangene lolutakwenta kutsi kwetfulwe tekunakekelwa ngekwetemphilo lokusezingeni lelisetulu. Sisebentisa itheknoloji yemcondvo lomusha yekunciphisa sikhatsi sekulindza setigulane, yenta ncono kucilongwa kanye nekwenta kutsi kube nekungenelela ngekwetemphilo lokusheshisako etigulaneni.5.4. Lesakhiwonchanti lesilutjalotimali lwesigidzigidzi-R1 sitawusekela intfutfuko yetemnotfo yendzawo emalokishini. Njengaloku sivusetela sakhiwonchanti setemphilo yesive, siphindze futsi sivule ematfuba ekutsi imimango yendzawo yente ncono timphilo tayo ngekudala imisebenti nangekutfutfuka kwetemabhizinisi endzawo.6. Inyanga Yekutfutfukisa Tenhlalo6.1. Ihabhinethi icela bantfu baseNingizimu Afrika kutsi bachubeke nekuphakamisa labo labaswele kunabo ngembi kweNyanga Yekutfutfukisa Tenhlalo ngeMphala.6.2. Inyanga Yekutfutfukisa Tenhlalo iba minyaka yonkhe kute kukhunjulwe emabanga lelive leseliwahambile, ekunikeni lusito lwetenhlalo labaphuyile kanye nalabo labahlaseleka lula kakhulu baseNingizimu Afrika.6.3. Mengameli Zuma utakwetfula ngekwemtsetfo kugubha umkhosi wekukhunjulwa kweNyanga Yekutfutfukisa Tenhlalo ngaLesihlanu, mhla tinge-29 Inyoni 2017.6.4. Ikhabhinethi ifisela tonkhe takhamuti letindzala nebantfu lasebakhulile injabulo ngaloLusuku Lwebantfu Labadzala, lolutawugutjwa ngeLisontfo, mhla lu-01 Imphala 2017.6.5. Bantfu baseNingizimu Afrika bayakhutsatwa kutsi basebentise inyanga yeMphala kubona indzima nekutinikela lokukhulu lokwentiwa bantfu labadzala ekutfoleni inkhululeko kulelive lakitsi. Ngumsebenti waleso naleso sakhamuti saseNingzimu Afrika, hhayi hulumende kuphela, kutsi anakekele kakhulu bantfu bakitsi labadzala kanye nalabo labahlaseleka lula.6.6.  Luhlelo lolusita ngetenhlalo lwaHulumende waseNingizimu Afrika lwakhiwe etikwenkholelo lecinile letsi luhlelo lwesibonelelo semali sembuso lulilungelo lebuntfu lelisisekelo futsi limcoka ekuletseni sitfunti kutakhamuti talelive. Imali yesibonelelo yehlisa umtfwalo wetetimali kumakhaya latigidzi futsi kusebentisana nahulumende kuphakamisa labo labahlaseleka lula kute kutsi timo tabo tekuphila tibe ncono ngaloku nesitfunti.7. Emalungiselelo eluhlolo7.1. Ikhabhinethi ifisela bonkhe bafundzi lokuhle, ikakhulu labo labenta Libanga le-12, njengaloku balungiselela kuhlolwa kwabo kwekuphela kwemnyaka.7.2. Litiko Letemfundvo Lesisekelo (i-DBE) selime ngemumo mayelana neluhlolo lwamatekuletjeni lolucala mhla ti-16 Imphahla 2017 lolutawubhalwa bafundzi lababhalisile labangetulu kwe-798 000.7.3. Litiko Letemfundvo Lesisekelo lesekela ngalokwengetiwe bafundzi bakamatekuletjeni ngemuva kwekuphuma kwesikolo kanye nangetimphelasontfo nangemaholodi ekuvalwa kwetikolo.7.4. IKhabhinethi icele bonkhe batali nebondli kutsi besekele ngalokudzingekako bafundzi njengaloku batilungiselela luhlolo lwabo.8. Liviki Lemnyaka Lwema-Thusong  Service Centres8.1. Hulumende uliphetse ngemphumelelo Liviki Lemnyaka Lwema-Thusong Service Centres lalomnyaka, lelicale mhla ti-18 kwate kwaba ngumhla tinge-22 Inyoni 2017 ngaphasi kwengcikitsi letsi:  Umnyaka wa-OR Tambo   Kwenta ncono Emabhizinisi Lamancane, Lasemkhatsini Nalamancane Kakhulu eTikhungweni teThusong. 8.2. Loku kwente incenye Yenyanga Yetisebenti Tahulumende kwaphindze futsi kugcugcutela Luhlolo lweThusong ngekutsi kukhangise luhlelo loluhlanganisiwe loluhamba lufinyelele kubantfu kantsi imphumelelo yalo kutsi luphendvule tidzingo tetakhamuti. Tikhungo teThusong tiletsa tinsitakakalo tahulumende kanye nelwatiso dvute nebantfu.8.3. Loluhlelo lufinyelela cishe kubazuzi labatigidzi letisitfupha mnyaka wonkhe ngekusebentisa Luhlelo Loluhlanganisiwe Loluhamba Lufinyelele Kubantfu, Liviki Lemnyaka Lwema-Thusong Service Centres kanye naletinye tinkhundla teLuphiko Lwahulumende Lwetekuchumana Nekwatisa (i-GCIS).8.4. Ngekusebentisa loluhlelo, hulumende uyachubeka nekulungisa kungalingani kwasesikhatsini lesengcile ngekutsi aletse tinsitakalo letisezingeni kutsi tibe sedvute nemimango lebeyinganakwa ngaphambilini ibekelwe eceleni kwemkhakha lobanti wekutfutfukisa tenhlalo nemnotfo letimcoka.8.5. Tikhungo Tema-Thusong Service Centres tiphindze futsi titfutfukise imimango ngemakhono ladzingekako kanye nekucecesha kute yente ncono timphilo tayo, ngekusebentisa budlelwane lobukhona nahulumende, tinkampane tahulumende kanye nemikhakha letimele.8.6. Ikhabhinethi iyasiphindza futsi sicelo sayo lesicondzisa kumimangio kutsi ichubeke isebentise Tikhungo Tema-Thusong Service Centres kute ifinyelele kutinsitakalo letisisekelo njengaTasekhaya, Temisebenti, Tebulungiswa, iEjensi Yesibonelelomali Sembuso, neSikhwama Setingoti Temgwaco.9. TaseMyanmar9.1. Ikhabhinethi ikhatsatekile ngenhlupheko yetakhamuti taseRohingya letibaleke tashiya emakhaya ato eMyanmar.9.2. INingzimu Afrika iyasesekela sitatimende lesikhishwe nguMabhalanejikelele waMhlabuhlangene, Mnu Ant nio Guterres, logcizelele sibopho saHulumende waseMyanmar aphephise yonkhe imimango letsintsekile, aphindze futsi acele ema-ejensi etebuntfu kutsi avunyelwe kufinyelela kumimango ledzinga lusito nekuvikelwa.9.3. Ikhabhinethi icela kakhulu onkhe emacembu kutsi acedze lobudlova kute kugwemeke kuhlupheka kwebantfu lokuchubekako iphindze futsi icela kutsi simo saseveni laseRakhine sisonjululwe ngekusebentisa tindlela temtsetfo.10. Tase-Angola10.1. IKhabhinethi ihlanganyela kanye naMengameli Zuma ekuhalaliseleni iRiphabhliki yase-Angola ngekubamba Lukhetfo Lwavelonkhe Lwesishayamtsetfo ngemphumelelo. Mengameli Zuma uhambele Sibhimbi Sekubekwa kwaMengameli Jo o Manuel Gon alves Louren o eLuanda ngaLesibili, mhla tinge-26 Inyoni 2017.10.2. INingizimu Afrika kanye neRiphabhliki yase-Angola anemlandvo lofananako wekulwa nebukholoni kanye nelubandlululo. Kusukela nga-1994, lamave lamabili achubekile ngekukhula andzisa budlelwane lobucinile emkhatsini wawo.10.3. I-Angola ingulomunye webalingani labakhulu labahwebelana neNingizimu Afrika kulelivekati lase-Afrika futsi buyachubeka nekukhula budlelwane emkhatsini walamave lamabili.11. Kuhlaselwa kwetivakashi taseNetherland11.1. IKhabhinethi iyasihlaba sento lesisandza kwenteka sekubamba inkunzi tivakashi letivela eNetherlands letilandzelwe tisuka eSikhumulweni Setindizamshini Semave Emhlaba i-OR Tambo. Bonkhe bantfu baseNingizimu Afrika bafanele kutsi babuhlabe bugebengu lobunjengalobu ngobe buyingoti kumkhakha wetfu wetekuvakasha lokhula njalo. Ikhabhinethi iphindze futsi yacela Luphiko Lwetemisebenti Yemaphoyisa lwaseNingizimu Afrika kutsi babambe labenti balobugebengu.11.2. Ikhabhinethi icela kutsi sive sivete lwatiso nome ngabe nguluphi lolungasita tiphatsimandla tekucinisekisa kugcinwa kwemtsetfo iphindze icela nekutsi sandla semtsetfo sisebente ngalokugcwele kulabo labatawutfolakala banelicala.12. Kwetfulwa kwelibhuku lelitsi Umtsetfo Wendzabuko weBakoena Ba Mopeli12.1. Ikhabhinethi ikushayela lihlombe kwetfulwa kwelibhuku, Bakoena Ba Mopeli Customary Law of Succession and Genealogy, njengenkhomba yelibanga lelidze nalelibalulekile leselihanjiwe ebuholini bendzabuko lapha eNingizimu Afrika.12.2. Indvuna yeLitiko Letekubusa Ngekubambisana Netendzabuko, Mnu Des van Rooyen, kanye neNgwenyama Inkhosi Letsie we-III, Inhloko Yembuso waseLosotho, bahambele lomcimbi.12.3. Litiko Letekubusa Ngekubambisana Netendzabuko lacala kubhala umlandvo wemakhosi/wetindlovukati leti-13 nga-2011. Lelibhuku litawusita ekuvisiseni umlandvo nentalelwane ngekulandzelana ngenhloso yekulondvolota umlandvo wetfu.B. Tincumo TeKhabhinethi1. Inchubondlela Yenhlangano Yekutfutfukisa Emave  LangaseNgingizimu Ne-Afrika (i-SADC)1.1. Ikhabhinethi ikuvumile kugunyatwa yiPhalamende kweNchubondlela ye-SADC lemayelana Nekulawula Temvelo kute kube Nentfutfuko Lesimeme. Inhloso yalenchubondlela kukhutsata kusetjentiswa kwemvelo ngalokusimeme nekulawula temvelo kwecela ngale kweminyele yalamanye emave, lokuyintfo emave langemalunga e-SADC lanenshisekelo nako.1.2. INingizimu Afrika, njengaSihlalo we-SADC kusukela ngeNgci 2017 kuya enyangeni yeNgci 2018, itimisele kucinisa imetamo yesigodzi yekulondvolota imitfombolusito yemvelo kanye nekukhutsata intfutfuko lesimeme  esigodzini se-SADC.1.3. Loku kuhambisana neLisu Lavelonkhe Lekutfutfukisa, lelibeka embili kujulisa kuhlanganisa sifundza se-SADC kanye nekucinisekisa kutsi kusimama kwetemvelo kanye nekuntjintjela ngalokulinganako kumnotfo lokhipha kancane ikhabhoni.2. Ikhomfa Yetindvuna Lemayelana Nemnotfo Longabhubhusi Imvelo2.1. Ihabhinethi ikuvumile kubanjwa kweKhomfa Yetindvuna yeLubanjwano Lwekusebenta mayelana Nemnotfo Longabhubhisi Imvelo ngenyanga yeNyoni 2018. Lenkhundla yesekela emave netifundza kutsi tibeke kusimama kube yintfo lehamba embili kutinchubomgobo temnotfo naloko letikwentako ekutfutfukiseni i-Ajenda yanga-2030 Yentfutfuko Lesimeme.2.2. Luhlelo lwaMhlabuhlangene loluhlanganisa ndzawonye bungcweti bema-ejensi lasihlanu aMhlabuhlangene labitwa ngekutsi: Luhlelo Lwamhlabuhlangene Lwetemvelo; Inhlangano Yemave Emhlaba Yetemisebenti; Luhlelo LwaMhlabuhlangene Lwekutfutfukisa; Inhlangano Yamhlabuhlangene Yekutfutfukisa Tetimboni kanye Nesikhungo saMhlabuhlangene Sekucecesha Nelucwaningo.2.3. Kubamba IeKhomfa yeTindvuna kutawugcugcutela loluhlelo, lapha ekhaya kanye nakulelivekati lase-Afrika, nekukhula lokungukhukhulelangoco ngekuvuma umnotfo locinile lonekhabhoni lencane.3. Umngeni Water Board3.1 IKhabhinethi yahlolwa ngesimo seMngeni Water Board lokuyibhodi yesibili lenkhulu kulelive lenemalingena ngemnyaka lengetulu kwetigidzigidzi le-R2,4 kanye Nesabelotimali Selusebentisomali Yemali Yekucala Umsebenti yeminyaka lesihlanu lengetulu kwetigidzigidzi letisikhombisa temarandi. IKhabhinethi iphindze futsi yatjelwa ngalamafisha mayelana netinkhulumiswano litiko letemanti nekuhanjiswa kwekungcola ngemanti lelitibamba nebatjalitimali.3.2 Kute kube nekusimama etindzabeni tekubusa teBhodi, Ikhabhinethi igunyate kukhetfwa kweBhodi Yesikhashana ngesikhatsi Indvuna isachuba inchubo yekukhetsa emalungalatawusebenta ngalokuphelele eMngeni Ibhodi Yemanti. Ikhabhinethi inetisekile ngemsebenti weNdvuna leyiwentako ekusimamiseni Umngeni Water Board.C. Imitsetfosivivinyo1. Umtsetfosivivinyo Weluhlwayo Lwemhlaba1.1. Ikhabhinethi ikuvumile kushicilelwa kweMtsetfosivivinyo Weluhlwayo Lwemhlaba kute kutsi sive siphawule ngawo. LoMtsetfosivivinyo uchibela Umtsetfo Weluhlwayo Lwemhlaba, wanga-1997 (Umtsetfo we-8 wa-1997).1.2. Letichibelo tenta ncono tindlela tekutilandza nekwengamela futsi tenta kutsi kukhetfwe emalunga latsite eBhodi Yeluhlwayo Lwemitsetfosimiso, ngenhloso yekwenta ncono kuhlwaywa ngekwemtsetfosimiso kwemhlaba eNingizimu Afrika.1.3. LoMtsetfosivivinyo uphindze futsi uhlose kwenta kulawula kuhlwaywa kwemhlaba eNingizimu Afrika ngekunika emandla Umhlwayi Lomkhulujikelele kutsi ente umsebenti wavelonkhe wekwengamela nekulawula kuhlwaywa kuma kwendzawo, kuhleleka kwetintfo endzaweni, nelibalave lelikhombisa buniyo bemhlaba, imininingwane lephatselene nendzawo letsite kanye netinsita telwatiso lwemhlaba.2. Umtsetfosivivinyo Wekuchibela Imitsetfo yeSayensi Netheknoloji wa-20172.1. IKhabhinethi ikuvumile kushicilelwa kweMtsetfosivivinyo Wekuchibela Imitsetfo yeSayensi Netheknoloji wanga-2017 kute kutsi sive siphawule ngawo. LoMtsetfosivivinyo uphakamisa kulinganisa nekuhambisa ngekuvumelana tindlelakwenta letilawula kusetjentiswa nekuphatsa tikhungo tesive letibika eNdvuneni Yetesayensi Netheknoloji. Loku kutawucinisekisa kutsi kube nekungantjintji kuto tonkhe tidzingo lekumele kutsi kuhlangabetanwe nato netinchubo lekumele kutsi tilandzelwe nguletikhungo njengaloku tiphatselene nekwengamela.D. Imikhosi Letako1. Inyanga Yetekutfutsa1.1. Njengaloku inyanga yeMphala 2017 iyiNyanga Yetekutfutsa ngaphasi kwengcikitsi letsi:  Sisonkhe Sichubela iNingizimu Afrika Embili.  IKhabhinethi icela bonkhe bantfu kutsi basebentisane ngekuhlanganyela kucinisekisa kutsi bonkhe bantfu bayazuza ngesakhiwonchanti setekutfutsa salelive futsi ikhutsata labo labasebentisa umgwaco kutsi batibophelele futsi balandzele umtsetfo wekuphepha emgwacweni njengencenye yetimphilo tabo temihla ngemihla. Ngekusebenta ngekuhlanganyela singatinciphisa tingoti letishwacisa lugogo letihamba nemiphefumulo leminyenti letenteka emigwacweni yetfu.1.2. NgeNyanga Yetekutfutsa, hulumende   aholwa Litiko Letekutfutsa netikhungo talo   utawukhombisa emabalengwe etinzuzo tetemnotfo talomkhakha ngekukhangisa tinsitakalo tesakhiwonchanti setekutfutsa kutekundiza emoyeni, kutaselwandle, tekutfutsa sive, imigwaco nemivila yetitimela. Kwetfulwa kwavelonkhe kutawentiwa enkhundleni yetemidlalo eSinabawill eDaveyton edolobhenikati lase-Ekurhuleni mhla tinge-29 Inyoni 2017.1.3. Lutjalotimali emkhakheni wetekutfutsa lukhutsata intfutfuko futsi ludala imisebenti njengencenye yeLisu Lemaphuzu Layimfica laseNingizimu Afrika, lokuhloswe ngalo kutsi kukhuliswe umnotfo luphindze ludale nemisebenti ledzingeka kakhulu. Lolutjalotimali lutawucinisekisa kutsi kwakhiwa inethiwekhi yetekutfutsa sive lehlanganisiwe eveni lonkhana.2. INingizimu Afrika itawungenisa Iseshini Yesibili Yekhomishini Yavelonkhe yalamave lamabili iNingizimu Afrika neZimbabwe (i-BNC).Mengameli Jacob Zuma utawube abambe umhlangano nemlingani wakhe, Umhlonipheki Mengameli Robert Mugabe, lotawube aseNingizimu mhla ti-3 Imphala 2017 mayelana neSeshini Yesibili yalamave lamabili iNingizimu Afrika neZimbabwe. Sivumelwane sekusungula le-BNC sasayinwa ngaMabasa 2015 sacala kusebenta ngeMphala 2016 eHarare, eZimbabwe.INingizimu Afrika neZimbabwe inebudlelwane betepolitiki lobuhle, kutemnotfo nebetenhlalo lobusekelwa budlelwane betemlandvo lobucinile kusukela eminyakeni leminyenti kudzala. Lamave lamabili akabelani kuphela ngebudlelwane betemlandvo lobucinile kodvwa nekusebentisana kutemnotfo. Live laseZimbabwe lingulelinye kulasihlanu lemave lasetulu iNingizimu Afrika lahwebelana nalo kuleLivekati, kantsi lubalobalo lwetekuhwebelana lukhombisa kwenyuka ngemnyaka. Nga-2016 imphahla iNingizimu Afrika leyitfumele eveni laseZimbabwe ilinganiselwa cishe etigidzigidzini letinge-R29.3.E. Imilayeto1. Lusuku lwekutalwa   LwaMake Winnie Madikizela-Mandela1.1. IKhabhinethi ihlanganyela kanye nelive lonkhe ekufiseleni Make Winnie Madikizela-Mandela, lowatiwa ngekuteketisa ngekutsi nguMake Wesive, injabulo ngelusuku lwakhe lwekutalwa njengaloku ngaLesibili, mhla tinge-26 Inyoni 2017 ahlanganisa iminyaka lenge-81.1.2. Make Madikizela-Mandela ungulomunye wetishikashiki tenkhululeko taseNingizimu Afrika letatiwako. IKhabhinethi iyambonga ngekusebenta kwakhe eMzabalazweni wenkhululeko leyalwelwa kamatima futsi imfisela umnyaka lobusisekile yena kanye nalabo labatsandzako kanye nemndeni wakhe.2. IBanyana Banyana2.1. IKhabhinethi ihalalisela iBanyana Banyana ngekuphumelela kuMcudzelwano we-COSAFA wa-2017 Wabomake ngemuva kwekuncoba iZimbabwe ngemagoli lamabili kulinye (2-1) lapha kaBulawayo. IBanyana Banyana iwuphakamisela etulu ngekutigcabha umjeka waseNingizimu Afrika nekutsi kudlala kwayo ngalendlela kuyachubeka nekufaka umdlandla labanye labasha labanelikhono baseNingizimu Afrika kutsi bente kancono kakhulu.3. Kutamatama kwemhlaba eMexico3.1. IKhabhinethi ihlanganyela kanye naMengameli Zuma ekuvakaliseni kudzabuka kuMengameli Enrique Pe a Nieto we-United Mexican States kanye nakubantfu baseMexico ngemuva kwenhlekele yesehlakalo sekutamatama kwemhlaba, itsunami kanye nesiphepho, lokuholele ekutseni kushone bantfu labange-225 kanye nemonakalo lomkhulu lodaleke kusakhiwonchanti.F. Kubekwa  EtikhundleniKonkhe kubekwa etikhundleni kuya ngekucinisekiswa kweticu tabo kanye nekuvunywa lokufanele.1. IKhabhinethi ikuvumile  kubekwa kweBhodi Yesikhashana yeMngeni Water Board:a. Mk. Ziphozethu Mathenjwa (Sihlalo);b. Mk. Nompumelelo Chamane;c. Mnu. Visvin Reddy;d. Mnu. David Dikoko;e. Mk. Zodwa Manase;f.  Adv. Tshidi Hatashe; kanyeg. NeMnu. Midiavhathu Tshivhase.2. Emalunga latawusebenta ku-Takeover Regulation Panel:a. Mnu. Sandile Bubele Siyaka (ithemu yesibili);b. Mnu. Ntshengedzeni Anthony Michael Tshivhase ithemu yesibili);c. Mnu. Christopher Ewing (ithemu yesibili);d. Mnu. Ebrahim Aboobaker Moolla (ithemu yesibili);e. Mk. Nonzukiso Zukie Siyotula; kanyef. NaMk. Nocamagu Nomfundo Mbulawa.3. Bacondzisi labangekho esigungwini se-Board of the Export Credit Insurance Corporation of South Africa SOC Limited:a. Mnu. Dhevendren Dharmalingam (Sihlalo);b. Mk. Vuyelwa Matsiliza (uphindze wakhetfwa); kanyec. Na-Mk. Siobhain O Mahony (uphindze wakhetfwa).4. Mnu. Patrick Khulekani Dlamini uphindze wakhetfwa njengeSisebenti Lesikhulu seLibhange Lekutfutfukisa Emave langaseNingizimu ye-Afrika kanye nekuba nguMcondzisi Wesigungu kuleBhodi.Imibuto icondziswa ku:Mk. Phumla WilliamsLibambela Lemcondzisijikelele (e-GCIS)Makhalekhikhini: 083 501 0139"
Sitatimende Semhlangano weKhabhinethi samhla ti-18 Imphala 2017,19 Oct 2017,https://www.gov.za/speeches/statement-cabinet-meeting-18-october-2017-19-oct-2017-0000,https://www.gov.za/ss/speeches/sitatimende-semhlangano-wekhabhinethi-samhla-ti-18-imphala-2017-19-oct-2017-0000,"IKhabhinethi beyihlangene ngaLesitsatfu, ngamhla ti-18 Imphala 2017, e-Tuynhuys, eKapa.A. Tindzaba Letimcoka Telive1. Lusuku Lwenkhululeko Lwebetindzaba1.1. IKhabhinethi nayo njengebantfu baseNingizimu Afrika ibungata Lusuku Lwenkhululeko Lwebetindzaba ngaLesine, mhla ti-19 ku-Okthoba 2017.1.2. Betindzaba badlala indzima lebaluleke kakhulu ekulweni nelubandlululo,  kuveta lababulawa ngesihluku neludlame lebekwentiwa ngumbuso welubandlululo. Lomnyaka ngewe-40 kusukela hulumende welubandlululo wavala kusebenta kwemaphephandzaba lebekanenchubekela phambili lafana ne-World, Weekend World kanye ne-Voice.1.3. Namuhla, kukhululeka kwebetindzaba kukhutsatwa ngalokugcwele kuMtsetfosisekelo waseNingizimu Afrika futsi kuyohlala kuyincenye lebalulekile kulelive letfu lelisatfutfuka. 1.4. IKhabhinethi ibuye ikhutsate bantfu baseNingizimu Afrika kutsi bachubeke batfutfukise kufinyelela kulwatiso nekusebentisa lelilungelo lekukhululeka kwebetindzaba ngendlela lefanele kute basite ekwakheni iNingizimu Afrika lebumbene, lengacwasi ngekwebuhlanga, lengacwasi ngekwebulili, lebuswa ngentsandvo yelinyenti futsi lenemphumelelo kubo bonkhe bantfu.2. Umnotfo Waselwandle2.1. IKhabhinethi ishayela tandla Mengameli Jacob Zuma ngekwetfula umbiko walokuchubekako kulabo labantsintsekako ngekucala kwekusebenta kwe-Operation Phakisa:Umnotfo Waselwandle nekumema bonkhe labatsintsekako kutsi bachubeke basebentisane nahulumende ekuveteni ematfuba emnotfo lakhona kumalwandle etfu.2.2. Umnotfo Waselwandle sewuvele wente ligalelo lelilinganiselwa ku- 4.4% kuMikhicito Wonkhe weNingizimu Afrika (i-GDP) kantsi umbiko waMengameli kulaba labatsintsekako ukhombisa ngalokugcwele kwekutsi umtamo lomkhulu nekusekelwa kwabo bonkhe labasebentisana nahulumende labangenelele kulamatfuba lamakhulu lavelako. 2.3. Imiiklamo yeMnotfo Waselwandle kwanyalo seyivule imali lengemabhiliyoni lange-R24.6 lesisiwe levela ngalokuhlanganisiwe kuhulumende kanye nemkhakha walabatimele, kantsi seyakhe ematfuba emsebenti langetulu kwa-6 500.2.4. Kusisa lokukhulu kunakokonkhe lokuvela kuMnotfo Waselwandle, lolawulwa ngekukhutsatwa tinsita tahulumende, locondziswe ekutfutfukiseni tinsitanchanti, ikakhulukati emachweba, kukhicita, kwakha imikhumbi, tekulima taselwandle nekwenta lucwaningo lwesayensi kumkhakha wawoyela negesi. 2.5. Tinhlelo tahulumende kusungula sikhungo sinye lesikhulukati sekwakha imikhumbi eNingizimu ne-Afrika. IKwaZulu-Natal Boatbuilding Park letfolakala kulichweba laseDurban itawungenisa ematfuba kubasisi labasha, kutfunyelwa kwemikhicito ngaphandle nekwakha ematfuba emsebenti.3. Kuvakasha kweMbuso eZambia3.1. IKhabhinethi yamukela lemiphumela yeKuvakasha kweMbuso lokwentiwe nguMengameli Zuma eRiphabhulikhi yaseZambia kusukela ngamhlaka-12 kuya ku-13 Imphala 2017.  3.2. Lokuchumana emkhatsini waMengameli Zuma kanye nemlingani wakhe waseZambia  Mengameli Edgar Lungu kucinise budlelwane lobuhle lebebukhona kutepolitiki, umnotfo nemasiko emkhatsini walamave lamabili, lobusekelwe tibopho leticinile tangalesikhatsi lesesadlula kusukela ngaleminyaka yekulwela inkhululeko. 3.3. LeTinhloko teMbuso letimbili tivule ngalokusemtsetfweni indzawo yemagugu i-OR Tambo National Heritage leseChelstone, eLusaka, ngekuhlonipha ligalelo lelafakwa ngu-OR Tambo lekulwela inkhululeko yemave aseNingizimu ne-Afrika.  3.4. I-Zambia iyohlala ingulelinye lemave lahambembili kulesigodzi ekuhwebelaneni neNingizimu Afrika nakumhlaba wonkhe jikelele. Kubambisana kutemnotfo emkhatsini weNingizimu Afrika neZambia kuyachubeka nekukhula, imikhicito yaseNingizimu Afrika letfunyelwa eZambia ilinganiselwa kumabhiliyoni lange-R30 wemarandi nga-2016. Lamave lamabili asebentisana kumikhakha leminyenti, kufaka ekhatsi kuhwebelana nekusisa, isayensi netheknoloji, tekuvikela, tekulima, temvelo, emandla netemphilo. 4.  Kuvakashela iNigeria ngekwemsebenti4.1. IKhabhinethi ihalalisela Mengameli Zuma ngekuhlonishwa ngesitfombe lesibatiwe kanye nesitaladi lesibitwe ngeligama lakhe eNigeria, ngalesikhatsi avakashe ngekwemsebenti kuyicinisa budlelwano bekusebentisana kutemnotfo kanye nalamanye emabhizinisi.4.2. Umphatsi weSifundza sase-Imo, Rochas Okorocha, uhloniphe Mengameli Zuma nge-Imo Merit Award, lekungumklomela lomkhulukati kulesifundza kantsi kuhlonishwa ngawo labo labente umehluko ekutfutfukiseni imimmango yabo. 5.  Umhlangano we-17 waboNdvuna weMkhandlu we-Indian Ocean Rim Association (i-IORA)5.1. INingizimu Afrika ibe nguSihlalo ku-IORA ngalesikhatsi salomhlangano we-17 lebewubanjelwe eDurban kusukela ngamhlaka ti-14 kuya ku-18 Imphala 2017.5.2. Ingcikitsi yeNingizimu Afrika ngalesikhatsi sayo itsi  Kuhlanganisa bantfu base-Afrika, Asia, Australasia naseMiddle East Ngekusebentisa Kubambisana Lokunotsile Kwentela Kuthula, Kusimama Nentfutfuko Lelawulekako .5.3. IKhabhinethi ibuye yacinisekisa kutinikela kwayo ngalokuba ngusihlalo kuchubekisa kubambisana etigodzini nakumikhakha lefana nemnotfo waselwandle; kusekela bomake ngemandla kutemnotfo; kutfutfukisa emabhizinisi lasemancane, lasemkhatsini nalamakhulu; kuniketa lusha emandla, nekusebentisana kwalabafundzile, kusayensi netheknoloji.6.  Imihlangano yemnyaka yeSikhwama Setetimali Temhlaba (i-IMF) neLibhange Lemhlaba6.1. IKhabhinethi yabikelwa nguNdvuna weTetimali, Mnu Malusi Gigaba, ngemuva kwekungenelela kweNingizimu Afrika emihlanganweni yemnyaka yanga-2017 ye-IMF neLibhange Lemhlaba, lebeyibanjwe kusukela ngamhla ti-13 kuya ku-15 Imphala 2017.6.2. Lemihlangano yaniketa litfuba lekuhlatiya inchubo yamhlaba wonkhe etindzabeni letiphatselene nekutfutfuka bese  ichaza kancono umtamo weNingizimu Afrika wekutfutfukiswa kwemnotfo, kukhula lokufaka ekhatsi yonkhe intfo, kwakhiwa kwematfuba emsebenti nekunciphisa kuhlupheka.6.3. IKhabhinethi yabuye yatiswa ngemhlangano waNdvuna Gigaba lekawubambe naletikhungo letitimele letihlola lizinga letimali nebasisi kute kucinisekiswe tinchubumgomo letikhona nyalo eNingizimu Afrika kanye nendlela lekulawulwa ngayo timali takuleli. 6.4. IKhabhinethi yenelisekile ngalokucinisekiswa lokuniketwe basisi ngetinhlelo tahulumende tekukhulisa umnotfo nekutinikela kwahulumende ekulungiseni tinkhinga tekulawula kutikhungo tetfu letiphetfwe ngumbuso.6.5. Sitatimende Senchubomgomo Yekwabiwa Kwemali Emkhatsini Nemnyaka sitawetfulwa ePhalamende, eKapa, ngamhla tinge-25 Imphala kantsi sitawucacisa ngetinhlelo tekucitfwa kwemali yahulumende kuleminyaka lemitsatfu letako.  7.  Kutfutfukiswa kwetinsitanchanti7.1. IKhabhinethi ishayele tandla lokusekelwa ngemandla ekutfutfukiseni tinsitanchanti tahulumende ngekutsi kuniketwe ngalokusemtsetfweni emabhuloho lamatsatfu laseBotlokwa eLimpopo aniketwa nguMengameli Zuma ngamhla ti-17 Imphala 2017.7.2. Inhlangano yaseNingizimu Afrika Yemigwaco Yavelonkhe (i-Sanral) yakhe lamabhuloho aseBotlokwa, lafaka ekhatsi libhuloho linye lelisetjentiswa timoto nemabhuloho lamabili lasetjentiswa bantfu labahamba ngetinyawo laku-N1 emkhatsini wePolokwane neMakhado.7.3. IKhabhinethi inelitsemba lekutsi lomklamo utawutfutfukisa kakhulu simo setekutfutsa kanye nekuphepha kubo bonkhe labasebentisa umgwaco kuleyo ndzawo.  8.  Emabhizinisi lasemancane nalasafufusa8.1. IKhabhinethi ishayela tandla Litiko letekutfutfukiswa Kwemabhizinisi Lamancane ngekutsi lomnyaka isebentisane neChina International Small and Medium Enterprises (SME) Fair, njengoba loku kuba neligalelo ekuvuleleni emabhizinisi aseNingizimu Afrika lasemancane kanye netinkampani letisafufusa ematfuba ekutsengisa mikhicitho yato eChina. Le-SME Fair itawubanjelwa eGuangzhou, eChina kusukela ngamhla ti-10 kuya ku-27 Imphala 2017.8.2. Emabhizinisi lasemancane asisekelo semnotfo wetfu nenjini yekukhula kwemnotfo nekusungula ematfuba emsebenti eNingizimu Afrika, kantsi kungenelela kulemibukiso wekuhwebelana kusinikete litfuba lekutsengisa imikhicito yetfu kanye nekukhulisa emabhizinisi.8.3. IKhabhinethi inelitsemba lekutsi loku kukhombisa kutinikela kwahulumende kulenjongo yekutfutfukisa nekusimamisa temabhizinisi. Kusisa kumabhizinisi lasemancane kutawusita lelive kutsi likhone kubukana naletinselele temnotfo netenhlalo letikhona nyalo. 9.  Tekuvakasha9.1. IKhabhinethi iyakwamukela lokusungulwa kweLuhlelo lwaVelonkhe  Lwebacapheli Betekuvakasha eSoweto, ngaLesibili, ngamhla ti-17 Imphala 2017, loluhlose kutfutfukisa kutitfokotisa kwetivakashi nekwenta kancono luhlelo lwekuphepha kwetivakashi. 9.2. Litiko Letekuvakasha, libambisene neNhlangano yeTekuvakasha eGauteng, basungule loluhlelo kwekucala eVilakazi Street, lekungiso kuphela sitaladi mhlaba wonkhe lebesihlala bantfu lababili labakhulu labahlonishwa nge-Nobel Peace Prize   Mengameli wangaphambilini Nelson Mandela na-Archbishop Emeritus Desmond Tutu. 9.3. Loluhlelo luhambisana netinjongo teLuhlelo Lwavelonkhe Lwekutfutfukisa (i-NDP) tekwakha ematfuba emsebenti kubantfu labasha laba-200, labatawuceceshelwa kutsi babe ngebacapheli etindzaweni letivakashelwako sikhatsi lesilinganiselwa etinyangeni leti-36. 9.4. IKhabhinethi ikhutsata banikati bemabhizinisi nebantfu baseGauteng kutsi basebentisane nalabacapheli betekuvakasha kute kutfutfukiswe kuphepha kwetivakashi kute kuvikelwe ematfuba etemnotfo lavela kulemboni. 10. Isayensi neTheknoloji10.1. IKhabhinethi yamukela ibuye ihalalisele bososayensi labangenelele lucwaningo lobelusentiwa ngematheleskophu e-South African Astronomical Observatory (i-SAAO) kanye ne-Southern African Large Telescope (i-SALT). Loku kugcine kuphumelelisa ekucebentisaneni kwekucala lokuhambembili kwamhlaba wonkhe kute kuphandvwe ngemsuka wekubonwa kwekucala kwema-gravitational waves lakheka uma ngabe kushayisana tinkhanyeti letincane kakhulu letimbili. Lokushayisana kubuye kubangele kudubuka kwekukhanya lokubitwa nge-kilonova. I-kilonova sehlakalo lesenteka emkhatsini lapho khona tinkhanyenti letincanekakhulu letimbili letijikeletako tishayisana noma inkhanyeti lencane kakhulu  tihlangana ndzawonye ne-black hole10.2. Lama-gravitational waves abaluleke kakhulu kutifundvo te-astrophysics, sehlakalo sekucala sasemkhatsini lesitfolakele kuko kokubili lekungemagagasi e-gravity nekukhanya. I-SALT nalamanye amatheleskophu e-SAAO anikete idatha yekucala ngca ngalesigameko kutfolakala kutsi sijike saba ngulesinye lesesifundvwe kakhulu kutigameko te-astrophysics emlandvweni.10.3. I-SALT ne-SAAO asekhatsi kwetikhungo letinge-70 letinematheleskophu atfolakala phansi nasemkhatsini labone lokudubuka lokubangelwa kushayisana kwetinkhanyeti letimbili letincane kakhulu, ngekushesha ngemuva kwekubonakala kwemagagasi e-gravity  lekabonwa yi-Laser Interferometer Gravitational-Wave Observatory lese-United States kanye ne-Virgo lese-Europe.11. Umgidvo Wamhlabawonkhe weLusha neTitjudeni11.1. I-Russia itawubungata Umgidvo Wamhlabawonkhe weLusha neTitjudeni wanga-2017 kusukela ngamhla ti-14 kuya mhla tinge-22 Imphala 2017, lewutawuhanjelwa bantfu labasha labangetulu kwabanga-20 000 labavela emaveni la-150. 11.2. Injongo yalomgidvo kuhlanganisa ndzawonye lusha lwasemaveni onkhe emhlabeni atodzingidza ludzaba lwebulungiswa, kuciniswa kwebudlelwano bemave amhlabawonkhe, nekutfutfukiswa kwebudlelwano betinhlanga letihlukene nemasiko lahlukene.12. Kuvikelwa kwebantfwana12.1. IKhabhinethi ivakalise kukhatsateka ngekutfolakala kwemibiko lekhatsatako yebugebengu lobufaka ekhatsi bantfwana, lesandza kwenteka ngulena yekuhlukumeta ngetemacansi bafundzi labandlula kuma-80 eSikolweni Semabanga Laphansi i-AB Xuma lesise-Orlando, eSoweto, bahlukunyetwa ngunogadza. Litiko lakulesifundza lishayelwa tandla ngalokuphendvula ngekushesha ngekutsi likhiphe, ngekushesha, baphatsi kulesikolo, baletse bosonhlalakahle babuye basungule luphenyo lolwentiwa ngumtimba lotimele. 12.2. IKhabhinethi icela yonkhe imimango eNingizimu Afrika kutsi isebentisane kute ivikele bonkhe bantfwana kunoma nguyiphi inhlobo yengoti noma kuhlukunyetwa, nekutsi basebentisane nemaphoyisa asendzaweni kute imimango yetfu igcinwe iphephile. 13. Luhlolo13.1. IKhabhinethi inelitsemba lekutsi luhlolo lwekuphela kwemnyaka etikolweni lutawuchubeka ngaphandle kwekuphatamiseka kulandzela lokushuca lokukhulu kwaleliviki lebekuholwa yi-South African Democratic Teachers  Union (i-SADTU).13.2. I-SADTU inikete Ndvuna weteMfundvo Lesisekelo, Make Angie Motshekga, luhlu lwetikhalo yena lotinikele ekusombululeni tinkinga lebakhala ngato ngekushesha. Kubalulekile kwekutsi bonkhe labatsintsekako basebentisane ekwakheni simondzawo lesifanele kute kutsi bafundzi bakhone kubukana nekufundza kanye nekubhala luhlolo.14. Tikhukhula14.1. IKhabhinethi yendlulisa kuvelana netihlobo talabashone ngalesikhatsi setikhukhula kuletinye tincenye talelive.14.2. IKhabhinethi itsandza nekuvakalisa kubonga kwayo kubo bonkhe labatinikele, tinhlangano tonkhe tasemphakatsini, imimango, tisebenti letisitako nakunenkinga kanye nemacembu Ekulawula Tinhlekelele ngekutsi basite labo lebebatsintsekile.14.3. Ndvuna  weLitiko Letekubusa Ngekubambisana Netendzabuko, Mnu Des van Rooyen, ngekwesikhundla sakhe njengemholi weSikhungo Savelonkhe Setenhlekelele eNingizimu Afrika, uvakashele tindzawo letitsitfwe nguletikhukhula netimvula letine ngemandla kumasipala Lomkhulu waseThekwini KwaZulu-Natal ngamhla ti-13 Imphala 2017, naMasipala Wasekhaya iMogale City eGauteng ngamhla ti-16 Imphala 2017.Ngenca yaletimvula lebetinemandla netikhukhula letihlasele tindzawo letinyenti kulelive, bantfu laba-19 bashonile kantsi labangetulu kwema-20 balimele. Ndvuna van Rooyen ubuye wavakashela kuletehlakalo letisandza kwehla ePhilippi eNshonalanga Kapa lapho khona emalunga emindeni lesitfupha, kufaka ekhatsi bantfwana labatsatfu, bashonile ngenca yemlilo loshise imikhukhu lemitsatfu kanye nesitodlwana.15. I-Life Esidimeni15.1. IKhabhinethi ibonga lokucalwa kwalenchubo lekungulenye indlela yekusombulula kungaboni ngeliso linye ngalokwenteka e-Life Esidimeni lokungaba yindlela yekucala kulapheka kwalemindeni yetigulane letashona. 15.2. IKhabhinethi yendlulise kuletsemba lelijaji leselitsetse umhlalaphansi lekuLisekela Lelijaji Lelikhulu Lenkhantolo Yemtsetfosisekelo Dikgang Moseneke, lekunguye sihlalo waloludzaba kantsi ifisela emalunga emindeni emandla njengoba bahleli babukela intfo lelukhuni ngekubaliswa kwalesehlakalo.  15.3. Loluphenyo akufanele lusite ekwamukeleni kuphela kulemindeni letsintsekako kodvwa lubuye lunikete sifundvo kuhulumende. Hulumende utimisele kwetfula tinsita letisezingeni kubo bonkhe bantfu baseNingizimu Afrika.16. Umkhuhlane i-Avian Influenza16.1. IKhabhinethi icinisekisiwe kwekutsi Litiko Letekulima, Temahlatsi Netinhlanti (i-DAFF) liyawanakisisa emapulazi eveni lonkhe kute likhone kuvikela kubhebhetseka  kwemkhuhlane i-Avian Influenza (HPAI) H5N8.16.2. I-avian influenza itfolakale etinyonini nasetinkhukhwini. IKhabhinethi icela bantfu kutsi bakugweme kubamba tinyoni netinkhukhu letigulako noma letifile nekutsi bangazami kuniketa tinyoni tasendle kudla babike tinyoni labatibona ngatsi tiyagula kulabo labaphetse kuleyo ndzawo.17. Kuhlaselwa kwemaphoyisa17.1. IKhabhinethi iyakugceka lokuhlaselwa lwemalunga lasitfupha eMaphoyisa aseNingizimu Afrika lahlaselwe e-Vanderbijlpark eGauteng ngamhla ti-10 Imphala 2017 ahlaselwa ngemalunga emphakatsi. 17.2. Letikhungo temtsetfo tiniketwe umyalelo wekuvikela imiphakatsi kunoma ngutiphi tento tebugebengu. Ngako-ke, akukho kukwata lokungasetjentiswa noma ngubani njengesizatfu sekuhlasela letikhungo temtsetfo. 17.3. IKhabhinethi icela emalunga alowo mango kutsi asebentisane nemaphoyisa kutsi bagweme tento tebugebengu nekusita ekwenteni iNingizimu Afrika iphephe kuwonkhe-wonkhe. A. Tincumo TeKhabhinethi18. Luhlelo Lwetindlu Temiphakatsi18.1. IKhabhinethi ichazelwe ngalokutfolakele kanye nalokunconyiwe ngalomtselela Nekucala Kusebenta Kwekubuyeketa ngaLoluhlelo Lwetindlu Temphakatsi naloluhlelo lwekutfutfukisa, ngekuzama kucedza kwabiwa kwendzawo lebekubandlulula emalokishi nemklamo wekuhlanganisa tindlu letitfolakala emadolobheni.18.2. Loluhlelo luniketa indzawo yekucasha lefinyelelekako yalabo labahola kancane nalabahola ngalokulinganene etindzaweni lapho khona bebangeke bakwati kukhona kuhlala khona noma baniketwe tindlu letingabaneli. 18.3. Loluhlelo lolu ngilo kuphela lolwenta kwekutsi kuniketwa imali yekulawula tikweleti, lolutawenta kutsi kube nemklamo lobukete kusimama etimalini sikhatsi lesidze; kwakheke simo lapho lona locashile atfolakale akhona imali yekucasha bese tikhungo letiphetse tindlu tikhokhele tindleko telubala, intsela nemali yetinsita tamasipala. 18.4. Lombiko usita lamatiko latsintsekako ekuchubekeni nekutfutfukisa tinhlelo tabo tekusebenta labanato. Umbiko logcwele utawufakwa kuwebhu yeLitiko Letekuhlela, Kucaphela kanye Nekulinganisa (www.dpme.gov.za).19. Tinsita Telusha Tavelonkhe (i-NYS)19.1. IKhabhinethi ivume Luhlaka lweLuhlelo lwe-NYS lolubuyeketiwe njengencenye yekutfutfukisa lusha njengebahlali baseNingizimu Afrika labangenelela ngalokugcwele.19.2. I-NYS yenta kutsi lusha lwaseNingizimu Afrika luhlale lumatasatasa kantsi lufake sandla ngendlela lenhle ekutfutfukeni kwalelive ngalesikhatsi litfola kutitfutfukisa lona nangekwemfundvo. Loku kutawufaka ekhatsi lusha lolungenelela kumisebenti letawuhlomulisa imimango yakuleli ngalesikhatsi lutfutfukisa emakhono alo ngekusebenta nangekufundza kute kutsi ematfuba abente bakhone kungena ngemphumelelo emsebentini baphindze babe bosomabhizinisi. 20. Iforamu yase-Afrika yesi-3  ye-Agricultual Advisory Services Extension Week20.1. IKhabhinethi ivumele kutsi kubanjwe  Iforamu yase-Afrika yesi-3 ye-Agricultual Advisory Services Extension Week, letawubanjelwa KwaZulu-Natal kusukela ngamhla tinge-30 Imphala kuya kumhla ti-3 Lweti 2017.20.2. Lomcimbi uhambisana ne-NDP kantsi ukhetse kukhicitwa kwekudla lokwanele njengendlela yekubukana naletinkinga letintsatfu kuswelakala kwemsebenti, buphuya nekungalingani. 20.3. Ingcikitsi itsi:  Kwenyusa tindlela tekulima letihlakaniphile letingakhona kumelana netimo telitulu: kuhlanganisa lusha, bomake, netingucuko kutethekinoloji , lomcimbi utawubanjwa ngaphansi kwebuholi be-DAFF, ngekubambisana ne-South African Society for Agricultural Extension kanye ne-African Forum for Agricultural Advisory Services.20.4. Lokuchumana lokukhulu kwe-Agricultural Extension and Advisory Services (AEAS) e-Afrika kuniketa indzawo yekufundza nekutfola tingucuko kulabo labaniketa i-AEAS e-Afrika yonkhe namhlabawonkhe.20.5. I-NDP ibuye isekele kutfutfukiswa kwemakhono nekuceceshwa kumkhakha wetekulima, kufaka ekhatsi kuceceshwa kwemacembu lamasha labatawusabela ngekushesha kutidzingo tebalimi labanemasimu lamancane. 21. Licembu Lemave Lahwebelana Ngewayini Mhlabawonkhe (i-WWTG)21.1. Ekufakeni sandla ekukhishweni kwaletihibe tekuhwebelana, iKhabhinethi ibikelwe ngalokuba ngusihlalo kweNingizimu Afrika weLicembu Lemave Lahwebelana Ngewayini Mhlabawonkhe kusukela ngaMabasa 2017 kuya kuNkhwekhweti 2018. Njengasihlalo, iNingizimu Afrika itawubamba lomhlangano wamnyaka wonkhe  we-WWTG eKapa kusukela ngamhla lu-1 kuya ti-3 Lweti 2017.21.2. Lelicembu lihlose kubuketa kuhwebelana ngewayini nemave aphesheya ngekutsi aniketane lwatiso, kucocisana ngetintfo lemitsetfo lelawula emave lakhicita iwayini kanye nekusebentisane kute kukhishwe tihibe tekuhwebelana. Bakhiciti labasafufusa kanye nalabatfumela iwayini ngaphandle bakuleli laseNingizimu Afrika batawuhlomula ngekungenelela kweNingizimu Afrika.21.3. Loku kwenetetela kuLuhlelo Lwemaphuzu Layimfinca ne-NDP, lokuhlose kuvuselela tekulima nekuhlelenjiswa kwemikhicito yalokulinyiwe. Kulomkhakha wewayini, inhloso kukhulisa lendzawo lengaphansi kwekukhicitwa ngewayini, bakhiciti labasebancane bese kubukwa tindzawo nemave latsite langakhetfwa kute kukhuliswe samba semkhicito wewayini lotawutfunyelwa ngaphandle.22. Umhlangano wesi-5 Wemnyaka we-ID4AFRICA Movement22.1. IKhabhinethi ivumile kutsi iNingizimu Afrika ibambe umhlangano wesi-5 Wemnyaka we-ID4AFRICA Movement nga-2019.22.2. I-ID4Africa yinhlangano lenalabatsintsekako labanyenti letfutfukisa kutsatfwa nekusetjentiswa kwethekinoloji ngalokubonakalako nangendlela lefanele kute kuhanjiswe kahle kutfutfuka kutemnotfo e-Afrika. 22.3. Tingcogco titawuhlosa kutfutfukisa indlela kubhaliswa kwebantfu nedatha yelubalo lebalulekile lecokelelwa ngayo, kuyihlanganisa nekuyihlatiya, kwenta lwatiso lolutsembekile lutfolakale kulabo labenta tinchubomgomo.22.4. Kubamba lenkhomfa kutawusita iNingizimu Afrika kutsi ibone letinye tetinjongo te-NDP kubuye kwakhe kunakwa kwemasu lasezingeni aloluhlelo lwekwatiwa eNingizimu Afrika njengaloluhlelo lwekutsatsa iphasiphoti kanye nabomatisi besimanje bemakhadi (emakhadi-matisi) kusetjentiswa i-inthanethi. Litawubuye ligcugcutele ngendlela lenhle lamanye emave kulesigodzi kutsi babone inzuzo yalelikhadi lesimanje le-ID.23. Tibalo Tebugebengu Tavelonkhe23.1. IKhabhinethi ibikelwe ngetibalo tebugebengu tavelonkhe kusukela ngamhla lu-1 Mabasa 2016 kuya ku-31 Indlolenkhulu  2017. 23.2. Letibalo temnyaka tebugebengu Ttelonkhe tenta kwekutsi hulumende akhone kulawula emanani ekulwa nebugebengu ngalokubalulekile, njengoba kubekiwe kuLuhlaka Lwendlelalisu Lwethemu Lesemkhatsini (i-MTSF) 2014-2019. Letibalo tebugebengu tisetjentiswa njengesecwayiso kusenesikhatsi sekusimamisa tindlela kanye nemasu ekuvikela bugebengu alamanye ematiko.23.3. IKhabhinethi ivumile kwekutsi kukhishwe lombiko lowetfulwa nguNdvuna Yetemaphoyisa,  Mnu Fikile Mbalula.B. Imikhosi Letako24. Kubungatwa kweminyaka lelikhulu ya-OR Tambo24.1. IKhabhinethi iyatfokota kwekutsi emalungiselelo ekubungata iminyaka lelikhulu yekutalwa kwa-OR Tambo sekasezingeni leliphakeme kantsi imema bonkhe bantfu baseNingizimu Afrika kutsi bachubeke batifundzise ngemlandvo loshiwe lesishoshovu setfu lesalwela inkhululeko, indzima lowayidlala ekukhululekeni kwetfu, kanye nemigomo yakhe lekungiyo lesasihola nanamuhla. 24.2. Mengameli Zuma wetfula umnyaka wanga-2017 njengemnyaka wa-OR Tambo ngaphansi kwalengcikitsi letsi:  Imphilo neMlandvo wa-OR Tambo  kantsi ngaLesine, mhla ti-19 Imphala 2017, utawuvula sitfombe lesibatiwe sa-OR Tambo esikhumulweni setindiza i-OR Tambo International Airport, Ekurhuleni, eGauteng. 24.3. Bantfu baseNingizimu Afrika bayakhutsatwa kutsi bahlanganyele kulokubungatwa kweminyaka lelikhulu, lolutawupheleliswa ngamhla tinge-27 Imphala eMbizana, eMpumalanga Kapa, lapho kwatalelwa khona lesishoshovu iminyaka le-100 lendlulile.24.4. Hulumende uyachubeka nekwakha umlandvo wa-OR Tambo kusukela nga-1994, kantsi lokuhlomula kwetfu lokunyenti njengebantfu baseNingizimu Afrika kufanele kubungatwe futsi kuvikelwe.24.5. Lelikomidi laboNdvuna leliniketwe umsebenti wekulungiselela lokubungatwa kweminyaka lelikhulu, leliholwa ngusihlalo longuNdvuna Jeff Hadebe, ngaLesihlanu, ngamhla ti-20 Imphala 2017, litawubikela betindzaba ngemalungiselelo alomkhosi. C. Imilayeto25. Kuhlaselwa kwe-Somalia25.1. IKhabhinethi  yekhuta kamatima lokuhlaselwa ngebhomu lokusandza kwenteka ngaphandle ehotela laseMogadishu, eSomalia.  Lokungenani bantfu laba-300 babikwe kwekutsi bashonile kantsi labangemakhulu noma ngetulu basele balimele. IKhabhinethi ivakalisa kukhala kwayo kutihlobo talabashonile kulokuhlasela lokubi kwebantfu labangenacala. 26. Kulilela umndeni wakaLubisi26.1. IKhabhinethi itawutsandza kubuye ivakalise kulila kwayo lokuvela ekujuleni kwetinhlitiyo kuMcondzisi Jikelele loseHhovisi laMengameli, Dkt Cassius Lubisi, ngekulahlekelwa ngumkakhe, Make Lumka Lubisi, ekucaleni kwalenyanga. IKhabhinethi itsandza kufisela lomndeni kutsi ucine ngalesikhatsi sebuhlungu bekulahlekelwa.D. Kubeka etikhundleniKonkhe kubekwa etikhundleni kuya ngekucinisekiswa kweticu tabo kanye nekuhlolwa  ngalokufanele.(a) Lisekela Lemcondzisi Jikelele (i-DDG): Lulawulo Lwelucecesho Nekufundzisa, Sikolo Savelonkhe Sahulumende (i-NSG), Mnu S Manana;(b) Sisebenti Lesiphakeme Setimali (i-CFO), Litiko Letemisebenti Yesive (i-DPW), Mk R Sadiki;(c) Umphatsi Welitiko: Kulawulwa Kwetekwakha ka-DPW, Mnu B Mokhothu;(d) I-DDG: Timali Tahulumende kuLitiko Lemafa Avelonkhe, Dkt MP Modise;(e) I-DDG: Tinsita Temphilo Tetibhedlela Letinongcweti Bodokotela neKutfutfukiswa Kwetisebenti, Litiko Letemphilo, Dkt WW Chitha;(f) Umcondzisi Lophakeme we-Centre for Public Service Innovation, Mk TE Rabebe;(g) Ibhodi yesikhashane ye-Passenger Rail Agency of South Africa (i-Prasa):Advocate Tintswalo Annah Nana Makhubele (SC)   (Sihlalo);Dkt Natalie Skeepers;Sol John Maluleke; andMk Magdelene Cheryl Reddy.(h) Ibhodi ye-South African Airways:Mnu JB Magwaza   (Sihlalo);Mk Nolitha Fakude   (Sekela Sihlalo);Mnu Geoff Rothschild;Mk Tinyiko Mhlari;Mnu Ahmed Bassa; kanyenaMnu Martin Kingston. Imibuto icondziswa ku: Mk. Phumla Williams   Libambela Lemcondzisi Jikelele (e-GCIS)Makhalekhikhini: 083 501 0139"
"Sitatimende Semhlangano Wekhabinethi Wangalesitfatfu, ti-1 Lweti 2017",2 Nov 2017,https://www.gov.za/speeches/statement-cabinet-meeting-wednesday-1-november-2017-2-nov-2017-0000,https://www.gov.za/ss/speeches/statement-cabinet-meeting-wednesday-1-november-2017-2-nov-2017-0000,"Ikhabinethi beyihlangene eTuynhuys eKapa.   A. Tindzaba Letimcoka1. Sitatimende Senchubomgomo Yelwabiwomali Lwethemu Lesemkhatsini (i-MTBPS) Semnyaka we-20171.1. Ikhabinethi iyayamukela i-MTBPS letfulwe Yindvuna Yetetimali, Mnu Malusi Gigaba, Ephalamende, Ekapa, kuleliviki leliphelile.1.2. Lelwabiwomali lwemcombelelo wekulungisa luyachubeka nekugcugcutela kukhula kwemnotfo lofaka konkhe kanye nekuhlanganisa imalingena kube kulolunye luhlangotsi luvikela futsi lugcugcutela kusebenta kwetimali kutemfundvo, temphilo, kusakhiwonchanti kanye nasekuphakeleni tibonelelo tahulumende, lapho bantfu labaningi baseNingizimu Afrika bancike khona kute baphile imphilo lencono.1.3. Kulesikhatsi lapho simo setimali sibutsakatsaka, kutibophelela kwahulumende ekulweni netinseyeya letibhekene neNingizimu Afrika kubonakala ngetinhlelo tekungenelela letikhulisa iminotfo yasemalokishini neyasemakhaya, kukhulisa kulawulwa kahle kwetinkhapani tahulumende, kanye nekwengeta kakhulu imali leyabelwe temfundvo lephakeme.1.4.  Ikhabinethi icela bonkhe bantfu baseNingizimu Afrika bahlangane bente imitamo yekukhulisa umnotfo.2. Lucubungulo Lwetisebenti2.1. Ikhabinethi ibonga kukhishwa kwelucubungulo lwetisebenti lwekota lelusandza kwentiwa, lwekota yesitfatfu yemnyaka we-2017, lolukhombise kutsi lizinga lekuswelakala kwemisebenti lisengakantjintji kulelo lekota leyengcile leliku-27.7%. Linani lebantfu labatfole imisebenti kulomkhakha lobhaliswe ngalokusemtsetfweni kulekota lingu-187 000. Bantfu labalahlekelwe misebenti emkhakheni longakabhaliswa ngalokusemtsetfweni bangema-71 000 kantsi bangema-25 000 ebantfu labalahlekelwe misebenti emkhakheni wetekulima.  Hulumende usatibophelele ngayo yonkhe indlela lekhona kulwa netinseyeya tekuswelakala kwemisebenti futsi ucela bonkhe bosomabhizinisi bangasese kutsi badlale indzima yabo.3. Iminyaka lelikhulu Ya-Oliver Reginald Tambo3.1. Ikhabinethi ibonga bonkhe bantfu baseNingizimu Afrika ngekugubha umkhosi weminyaka lelikhulu yalomakadzebona Wemzabalazo OR Tambo. Umkhosi lomkhulu wekugcina utawubanjwa Ngalesihlanu, ti-27 Imphala 2017 eSigodzini saseNkantolo eMmphumalanga Kapa.3.2. Njengencenye yalemigubho, Mengameli Jacob Zuma uvakashele imiklamo yentfutfuko lefaka:Kuniketwa kwelidamu iLudeke eMbizana, lelakhiwa njengencenye yeSikimu Sekuphakela Emanti Esogodzini seGreater Mbizana Litiko Letemanti Netekutfutfwa Kwendle;Kuvakashela umndeni wakaNyameni esigodzini saseLudeke lapho Mengameli akhanyise gezi kwekucala, lekuyincenye yeluhlelo lolubanti  lwaMengameli lwekukhanyisa tindzawo letisemakhaya Embizana netindzawo leyakhelene nato;  Emabhayisikili aniketwe bafundzi besikolwa i-OR Tambo Technical High School, njengencenye yeluhlelo lweLitiko Letekutfutsa lelibitwa ngekutsi yi-Shova Kalula, lolusekela bafundzi labahamba libanga lelingetulu kwemakhilomitha lamatsatfu kuya esikolweni;Kunikela ngabongcondvomshini kubafundzi basesikolweni salabakhubatekile iVukuzenzele Special School lebekuholwa Yindvuna Yetekuchumana, Mmamoloko Kubayi-Ngubane.  4. Tibalobalo Tebugebengu4.1. Ikhabinethi icela bonkhe bantfu baseNingizimu Afrika kanye nemimango kutsi ihlanganyele nema-ejensi emtsetfo kute kuliwe nebugebengu. Letibalobalo tebugebengu letisandza kukhishwa Yindvuna Yetemaphoyisa, Umnu. Fikile Mbalula, tikhombise letinye tetindzawo lapho siphumelele khona kulwa nebugebengu kanye netindzawo lapho bugebengu busasetulu khona.4.2. Ikhabinethi iyakholwa kutsi uma singasebenta ngekubambisana singakhona kuzuza sonkhe ngekwenta imimango yetfu ibe ngulephephile nalekhona kutfutfuka.4.3. Letibalobalo tebugebengu tisita hulumende kanye Neluphiko Lwemisebenti Yetemaphoyisa AseNingizimu Afrika (i-SAPS) kubona kutsi kuyafinyelelwa kumiphumela lebalulekile lekucondziswe kuyo futsi tisetjentiswa njengesicwayiso sekucala sendlela yekucinisa tinhlelo netindlelalisu tekulwa nebugebengu. Kuyincenye yendlelalisu yekulwa nebugebengu kucinisekisa kutsi bonkhe bantfu esiveni baphephile futsi bativa baphephile.   5. Ludlame Lwetebulili (i-GBV)5.1. Hulumende uyaphindza futsi uyakugceka kuhlukunyetwa ngekwetebulili lokubhekiswe kubomake nasebantfwaneni, ngaphandle kwekubuka simo nesikhundla salabo bahlukumeti emangweni.5.2. Ikhabinethi igcugcutela bahlukunyetwa kutsi babike lamacala lamabi kulabo betemtsetfo, lekufanele baphenye letinsolo te-GBV bese bacinisa sandla ngendlela lesemtsetfweni kute bacinisekise kutsi bulungiswa buyasebenta.5.3 Lomkhankhaso Wetinsuku leti-16 Tekulwa Neludlame Lolubhekiswe Kubomake Nasebantfwaneni sewuyasondzela kantsi Ikhabinethi ivumelene ngengcikitsi letsi:  Nami Ngikhona: Sisonkhe sichubekisela iNingizimu Afrika Lete Ludlame Embili 5.4  Ikhabinethi futsi icela takhamuti kutsi tifundzisane ngemalungelo abomake newebantfwana, kanye nangaletindlela letiningi tebulungiswa letikhona kute bahlukunyetwa bancedzakale.5.5 Lomkhankhaso Wetinsuku leti-16 Wekwecwayisa ungumkhankhaso Wamhlabuhlangene (UN), lobanjwa njalo ngemnyaka kusuka mhla ti-25 Lweti (Lusuku Lwemave Emhlaba Lwekucedza Ludlame Lolubhekiswe Kubomake) kuya kumhla ti-10 Ingongoni (Lusuku Lwemave Emhlaba Lwemalungelo Eluntfu).5.6 Bantfu baseNingizimu Afrika bayagcugcutelwa kutsi bahlanganyele ngemandla kutinhlelo tekusekela naletikhuluma ngalomkhankhaso kumimango nasemikhakheni yabo lehlukahlukene.   6. Umhlangano Wetingucuko Kutekuvakasha6.1 Ikhabinethi icela bonkhe labatsintsekako kutsi basekele tinhlelo tekugucula umkhakha wetekuvakasha njengoba tinemandla ekukhulisa umnotfo ngekutfutfukisa imimango lephuyile kanye nekugcugcutela kukhula kwematfuba emisebenti.  6.2 Litiko Letekuvakasha belibambe Umhlangano Wavelonkhe Wekugucula Tekuvakasha mhla ti-30 kuya kumhla ti-31 Imphala 2017 ngaphansi kwengcikitsi:  Kuvakasha kwawonkhewonkhe: Gucula, Khulisa futsi Simamisa , lapho kukhishwe khona Umbiko Wekugucula Simo Salomkhakha futsi kwasungulwa Luhlu Lolusetsetfweni Lweluhlelo Lolubanti Lwekuniketa Labamnyama Emandla Kutemnotfo (iB-BBEE) kanye Nesikhwama Sekugucula Tekuvakasha.   7 Kuvakasha Lokusemtsetfweni KwaMengameli WaseSenegal Macky Sall7.1 Ikhabinethi yamukela kuvakasha ngalokusemtsetfweni kwaMengameli WeRiphabhlikhi YaseSenegal, Umhlonishwa Macky Sall mhla ti-20 Imphala 2017. INingizimu Afrika neSenegal babelana ngemibono ngetintfo letibucayi te-Afrika netemhlaba futsi kwasayinwa tivumelwano emikhakheni leminingi.7.2 Lamave lamabili ayabutfokotela lobudlelwano lobuhle emkhatsini kwawo lobumayelana netepolotiki, temnotfo kanye nakutenhlalo lobubangwe kucina kwebudlelwane lebacala kudzala ngeminyaka yemzabalazo wenkhululeko.7.3 Kusayinwa kweSivumelwano Sekuvisisana (i-MoU) sekuphatsa ngekubambisana iRobben Island (lebeyisetjentiswa mbuso welubandlululo kuvalela tishoshovi temzabalazo) kanye neGor e Islands (lekuyindlela bantfu labamnyama base-Afrika bebatfwalwa ngayo ngemikhumbi bayowentiwa tigcila) kuchubekisela embili budlelwano betemasiko netemlandvo njengoba kubungwata Lusuku Lwetinkhulumo taseDakar.8 Kuvasha Kwelicembu Lase-Indonesia eNingizimu Afrika8.1 Ikhabinethi iyakwamukela lokuvasha eNingizimu Afrika kwaSultan Husain Abubakar Syah waseTidore e-Indonesia.  Lelitsimba laseTidore belifaka Muhammad Amin Farouk, situkulwane saTuan Guru, lobekalwela inkhululeko lowabanjwa nguhulumende waseHolland watfunyelwa eRobben Island ngemnyaka we-1870. Tuan Guru (Imam Abdullah bin Qadi Abdussalam) kanye nalabanye labatsatfu bekahamba nabo baboshwa iminyaka le-12 emva kwaloko badzingiselwa eKapa, lapho Tuan wadlala indzima lenkhulu ekutfutfukiseni ummango wendzawo kanye nekwakha lisontfo lekucala lenkholo yemaMuslem, i-mosque. Liningi lebantfu baseNingizimu Afrika lisitukulwane sakhe.8.2 Lelitsimba lavakashela Libandla Lavelonkhe kanye Nemkhandlu Wetifundza Wavelonkhe lapho lamukelwa khona bosihlalo, Sekela Mengameli Cyril Ramaphosa kanye Nendvuna Yetekutfutfukisa Umnotfo Ebrahim Patel.  8.3 Lokuvakasha kwaveta lokufanana kwemlandvo wekubuswa bacindzeteli kanye nemphi lendzala yeminyaka lelikhulu yekulwela inkhululeko yebantfu base-Indonesia nebaseNingizimu Afrika. Namuhla sibungata kuhwebelana, kutekuvakasha kanye naletinye tintfo letimayelana netemnotfo kulamave omabili.9  Kubhalwa Kweluhlolo Lwemnyaka9.1 Ikhabinethi yanelisekile kutsi luhlolo lwekuphela kwemnyaka loluchubekako nyalo etikolweni kanye nakuletinye tikhungo luchubeka ngaphandle kwetihibe.  9.2 Imfundvo ingulenye yetintfo letimcoka letilawula indlela leya kulikusasa lelincono kuwo wonkhe umuntfu esiveni. Batali nalabo lababanakekeli bebantfwana bayacelwa kutsi bachubeke kusekela bafundzi kulesikhatsi semnyaka.  9.3 Luhlelo Lwelitiko Lemfundvo Lesisekelo lekuvala lapho umfundzi asalele khona emuva kanye naletinye tinhlelo tisite bafundzi labaphazamiseka ngenca yetiteleka emkhatsini kwemnyaka kantsi kulindzelwe imiphumela lemihle.10 Kubumbana Kwesive10.1 Ikhabinethi ibonga ema-ejensi emtsetfo kanye nemmango ngekulekelela kutsi kuboshwe Willem Oosthuizen kanye naTheo Jackson. Laba lababili baphocelela Victor Mlotshwa kutsi angene ebhokisini lemngcwabo bamesabisa ngekutsi nasangenile batalitsela ngaphetilomu balishise.10.2 Lesigwebo sikhombisa kutsi imitsetfo yaseNingizimu Afrika icinile ekuvikeleni emalungelo awo wonkhe umuntfu.10.3 Ikhabinethi iyaphindza futsi icinisekisa lilungelo lawo wonkhe umuntfu waseNingizimu Afrika lekubamba umshuco longenaludlame lekuyincenye yelilungelo lelikumtsetfosisekelo. Kodvwa ke, emalungelo lakuMtsetfosisekelo WeRiphabhlikhi yaseNingizimu Afrika wemnyaka we-1996 awahambi odvwa, akufanelanga kutsi atsikamete emalungelo lakumtsetfosisekelo alabanye bantfu.10.4 Ikhabinethi iyakugceka kuvalwa kwemigwaco yahulumende, kukhombisa timphawu tenchubo yakudzala yekucindzetelwa kanye nekucekela phansi kwetimphawu tesive letisibuko sentsandvo yelinyeti lesiyitfole matima.  10.5 Ikhabinethi itibophelele kumsebenti wayo wekwakha sive lesibumbene futsi icela tonkhe takhamuti kutsi tidlale indzima yato ngendlela lefanele nangemoya wekusebentisana kute sakhe iNingizimu Afrika lebumbene, lengabandlululi ngebuhlanga, ngebulili, lelandzela umtsetfosisekelo wentsandvo yelinyenti nalesatfutfuka.  B. Tincumo Tekhabinethi11.1. Ikhabinethi ivumelene Ngembiko Weti-2015/16 Wesimo Sahulumende Wasekhaya eNingizimu Afrika. Lombiko uchaza imphumelelo leyentiwe ngekusebentisa Luhlelo Lwekubuyela Kusicalonchanti (i-B2B), lekuluhlelomsebenti lekucinisekisa kutfulwa kwetinsita letisisekelo, kulawula kahle kanye nekusebentisa timali ngendlela lefanele.  Lombiko ukhombisa tindzawo letinetinseyeya bese uniketa sisekelo sekusebentisa lihlandla lesibili leLuhlelo lwe-B2B. Lombiko utawetfulwa Ephalamende.11.2. Ikhabinethi iyatisekela letichibiyelo letiphakanyisiwe letintsatfu Kulamakhodi Emkhakha We-B-BBEE. Letichibiyelo tilungisa tinseyeya talomkhakha kanye naloko lokuphatselene netingucuko lobekungeke kulungiswe ngalokuphelele ngemakhodi latsintsa imikhakha yonkhe. Lemikhakha lemitsatfu akuTekulima, Tetimali kanye Netekwakha. Letiphakamiso tetichibiyelo kuboniswene ngato nalabo labatsintsekako kulemikhakha. Onkhe emakhodi emikhakha lachitjiyelwe atawushicilelwa kumculu wahulumende.11.3. Ikhabinethi iphasise Indlelalisu Yavelonkhe Ye-elekhthronikhi nekutsi ishicilelwe kuMculu waHulumende. Yashicilelwa ngaMabasa 2017 kute ummango nawo ufake imibono yawo. Lendlelalisu ye-elekhtronikhi ichaza umbono lekuvunyelwene ngawo kanye nekusuka kusigaba sekuba mmango lonelwatiso kuye esigabeni sekuba mmango lonelwati kutemnotfo nakutenhlalo.Isombulula tinseyeya, letifaka ekhatsi kuhlukana kakhulu kutethekhnoloji emkhatsini kwalabo labaphuyile nalabacebile, emkhatsini kwemacembu ebuhlanga, kuhlukahlukana kwetindzawo tekuhlala kanye netintfo letimayela netebulili. Inika bantfu baseNingizimu Afrika inkhundla yekuhlanganisa ithekhnoloji, lekuyintfo lehambisana nalemayelana nekukhulisa intfutfuko kanye nemphumelelo kutemnotfo lapho wonkhe umuntfu atawuhlomula khona. Litiko Letakhiwonchanti Tetekuchumanisa Netinsita Teliposi litawuniketa lwatiso lolubanti lolumayelana nalendlelalisu.11.4. Ikhabinethi ivumelene Ngeluhlelo kanye Nendlelalisu Yavelonkhe Yahulumende Ye-elekhtronikhi, kutsi ishicilelwe kuMculu Wahulumende. Itawuletsa tingucuko kutethekhinoloji kumisebenti yahulumende futsi yenta kutsi kube nentfutfuko ekutfulweni kwetinsita letisezingeni ngekusebentisa ithekhinoloji. Tinhloso talendlelalisu kuletinye, kuhlukanisa tinhlelo tahulumende te-elekhthronikhi kanye nekuphindvwa kaningi kwetinhlelo, kwemadathabhesi, kuba netinhlelo letiningi letingahambisani kanye nekungasebenti ngendlela lekahle. Itawuphindza ingete kusetjentiswa kwelwatiso kanye nethekhinoloji yelwati lwetekuchumana (ema-ICT), kute kugcugcutelwe kwakhiwa kwemicondvo lemisha yethekhnoloji kanye netinchubo tekutsi hulumende asebente nge-elekhthronikhi.11.5. Ikhabinethi ivumelene Ngendlelalisu Yekutfutfukisa i-ICT Yemabhizinisi Lamancane, Lasemkhatsini Kanye Nalamancane Kakhulu (ema-SMME). Lolu luhlelo lokungenelela kumkhakha lotsite kute kusonjululwe tinseyeya letibukene nema-SMME lakulomkhakha we-ICT.Lendlelalisu iphakamisa kutsi kube nekungenelela kute kukhuliswe kutfutfuka kanye nekukhula kwemabhizinisi lamancane kulomkhakha we-ICT, ngalesikhatsi kusalungiswa kutsi kube nekukhula kumazinga ekutfolakala nekusetjentiswa kwe-ICT kumkhakha wemabhizinisi lamancane jikelele. Lendlelalisu ihlose kwesekela emabhizinisi e-ICT lamancane, kunika emandla kumabhizinisi lasakhona kanye nekungeta kwesekelwa kulabo labangahle babe ma-SMME.11.6. Ikhabinethi ivumile kutsi kushicilelwe Umbiko Lomayelana Nekuhlolwa Kweluhlelo Lwavelonkhe Lwekuphakela Kudla Etikolweni. Lolu luhlelo lwahulumende lolunebhajethi yemnyaka le-R5.5 emabhiliyoni leyenta kutsi bantfwana labatigidzi letiyimfica labaphuma emindenini lephuyile batfole kudla lokunemsoco onkhe malanga esikolweni. Lombiko wahulumende uveta tindzawo lapho kusetjentwe kahle khona nalapho kusadzinga kutsi kwentiwe kancono khona. Lombiko utawutfolakala kuwebhusayithi yeLitiko Letekuhlela, Kucaphela kanye Nekulinganisa (www.dpme.gov.za).    11.7. Ikhabinethi iyayisekela iNingizimu Afrika Kuphindza Ingenele Lukhetfo Lwekuba Lilunga Lemkhandlu Wenhlangano Yetaselwandle (i-IMO) Iminyaka Lemibili. Lolukhetfo lutawubanjwa Kulomhlangano Lotayelekile Wesigungu Welihlandla lema-30 kusuka mhla ti-27 Lweti kuya kumhla ti-6 Ingongoni eLondon, United Kingdom.INingizimu Afrika isive lesinelwandle futsi cishe ema-80% eluhwebo nemave emhlaba ilwenta ngekusebentisa lwandle.  Bulunga beNingizimu Afrika kuloMkhandlu we-IMO buyangeta kulokukhula kwematfuba emisebenti lasukela ku-Operation Phakisa: Umnotfo Waselwandle.11.8. Ikhabinethi ivumile kutsi kwetfulwe Ephalamende Kusayinwa Kwesichibiyelo Sesivumelwano SaseMontreal Setintfo Leticedza Lomkhakha Wemoya Lohlantekile (i-ozone layer) kutsi tifake ekhatsi ema-hydroflurocarbons (ema-HFC). Lesichibiyelo sifuna kucedza ema-HFC (Sivumelwano SaseKigali), letingeminye yemimoya lebanga kutsi kuphele umkhakha wemoya lohlantekile. INingizimu Afrika sevele ingulelinye lemave lasayina Sivumelwano SaseMontreal.  11.9. Ikhabinethi futsi ivumile kutsi kwetfulwe Ephalamende Kusayinwa Kwesivumelwano SaseMinamata seMekhuri. Lesivumelwano sibonelela ematfuba ekutsi kuvikelwe ebantfu labangatsintswa, imiphumela lemibi lebangwa yimekhuri kusimondzawo nasemphilweni yemuntfu, kakhulu labo labahlala etindzaweni letinetimayini.11.10 Ikhabinethi ichazelwe Ngembiko Wekhomishana Yeluphenyo Kutemfundvo Lephakeme Nekucecesha KuRiphabhlikhi YaseNingizimu Afrika. Likomiti Lemali Yahulumende Lemengameli litawuhlangana masinyane libuke kutsi umbiko unayiphi imitselela kutetimali. Litiko Letemfundvo Lephakeme Nekucecesha kutawufuneka kutsi libuyekete imigomo kanye nemtsetfo, lapho kunesidzingo khona. Mengameli Zuma utawutfula umbiko emangweni madvutane kantsi sikhulumi saMengameli Dkt. Bongani Ngqulunga, utawenta simemetelo mayelana nalendzaba.C. Imitsetfosivivinywa12.1. Ikhabinethi ivumelene ngeMtsetfosivivinywa Wemholo Wavelonkhe Lolizingancane lowenta kutsi kube nemholo lolizingancane kutisebenti letihola imiholo lemincane Emisebentini eNingizimu Afrika. Lomtsetfosivivinywa uchaza kutsi wonkhe umsebenti kufuneka akhokhelwe umholo longendluli ngebuncane umholo wavelonkhe lolizingancane. Uma lomtsetfosivivinywa sewucale kusebenta bacashi kutawudzingeka kutsi bakhokhele tisebenti tabo imiholo lengendluli ngebuncane umholo wavelonkhe lolizingancane, lotawukhuphuka njalo ngemnyaka.12.2. Ikhabinethi futsi ivumelene kutsi kwetfulwe Ephalamende Umtsetfosivivinywa Wekuchibiyela Simonchanti Sekucashwa wanga-2017. Loku kuchibiyela Umtsetfo Wesimonchanti Sekucashwa, we-1997 (Umtsetfo 75 we-1997) kute kucinisekiswe kutsi ufaka ekhatsi sigatjana lesikhuluma Ngemtsetfosivivinywa Wemholo Wavelonkhe Lolizingancane.12.3. Ikhabinethi ivumelene kutsi kwetfulwe Ephalamende Umtsetfosivivinyo Wekuchibiyela Budlelwane Bebacashi Netisebenti wanga-2017. Lomtsetfosivivinywa ungumphumela wekucocisana nabo bonkhe labatsintsekako. Utawubukana kulokunye naloku, tindlela tekuphikhetha, titeleka tesikhatsi lesidze kanye nemitimba yekusombulula ngekucocisana kungevani.12.4. Ikhabinethi ivumelene kutsi kwetfulwe Ephalamende Hulumende Wasekhaya: Umtsetfosivivinywa Wekuchibiyela Indlela Labakheka Ngayo Bomasipala Wanga-2017.  Loku kuchibiyela Hulumende Wasekhaya: Umtsetfo Wekwakheka Kwabomasipala, we-1998 (Umtsetfo namba 117 we-1998).Lomtsetfosivivinywa ufuna kukhulisa tinhlelo tekusebentisana kwabohulumende kanye nekuphatsa ngekwemtsetfosisekelo. Ufuna futsi kubukana netintfo letimayelana nekuphatsa nekulawulwa kwelukhetfo kubomasipala, kanye nekugcugcutela kusebenta kahle nangemphumelelo kwaloMtsetfo, kanye nekukhulisa kulandzelela nekuphatfwa kwabomasipala.12.5. Ikhabinethi ivumelene kutsi kwetfulwe Ephalamende Umtsetfosivivinywa Wekubhaliswa Kwematatiyela Ngekwe-elekhthronikhi Wanga-2017. Sekucociswene nalabatsintsekako ngalomtsetfosivivinywa. Uvumela kutsi kutfutfukiswe luhlelo lwekubhalisa ematatiyela ngekwe-elekhthronikhi (i-e-DRS), kulungisa ematatiyela, kubhalisa linani lelikhulu lematatiyela njengoba kumcoka kutinhlelo tahulumende tekuletsa tingucuko temhlaba.12.6. Njengendlela yekukhutsata kusetjentiswa kwema-ICT kute kwakheke umnotfo lofaka wonkhe umuntfu, Ikhabinethi ivumelene ngeMtsetfosivivinywa Wesikhungo Savelonkhe Ikamva Semakhono e-elekhthronikhi Wanga-2017 (Umtsetfosivivinywa we-iNeSI) kutsi ushicilelwe kute kucociswane ngawo futsi kufakwe nemibono.Umtsetfosivivinywa we-iNeSI ubonelela kusungulwa kwe-iNeSI njengesikhungo sahulumende lesitawuba nemigomo yaso, kute sibukane nekuswelakala kwemakhono e-elekhthronikhi lavimbela kusisa, intfutfuko kutenhlalo netemnotfo kanye nekutfutfuka kwemakhono esiveni.Loku kutawenta kutsi kube netikhungo tekukhicita tinhlelo te-ICT kuleso naleso sifundza, lokutawusita i-iNeSI kutsi itfutfukise iphindze idizayine tinhlelo letifanele kanye nemabukwana ekucecesha, igcugcutele yente neluphenyo, inikete emakhono ekwenta luphenyo kubafundzi beticu letisetulu.  12.7.    Ikhabinethi ivumelene kutsi kushicilelwe Kumculu Wahulumende Umtsetfosivivinywa Wekuchibiyela Sakhiwonchanti Setinsita Teliposi kute kutfolwe imibono yemmango. Loku Kuchibiyela Umtsetfo Wekuchibiyela Sakhiwonchanti Setinsita Teliposi, Umtsetfo namba 124 we-1998.Lomtsetfosivivinywa ubonelela kuhlelwa kabusha kwemkhakha wetemaposi jikelele kute ucinisekise kutsi tinsita te-elekhthronikhi tiyatfolakala yonkhe indzawo kube kuyachubeka kutfulwa kwetinsita letisezingeni kanye nekuvikeleka kwenchubo lendzala yetinsita tekuposa. Loku kwenta kutsi kube nekulingana kanye nekuhlonipheka kwesitfunti semuntfu sekutsi afinyelele kulwatiso nakutinsita teliposi letingabiti, lokutfutfukisa tenhlalo nalokukhulisa imphilo nemimango lencono.D. Imicimbi LetakoIkhabinethi futsi iyavumelana nalemicimbi letako lekuluhlu lwetintfo letitakwentiwa nguhulumende.13. Luhlelo LwaMengameli lwekulandzelela, i-Presidential Siyahlola Monitoring Programme13.1. Mengameli Zuma uhlele kuvashela iSteve Biko Academic Hospital, eTshwane Ngelesihlanu, ti-3 Lweti 2017 kulandzelela kwetfulwa kwetinsita tetemphilo njengencenye Yeluhelo LwaMengameli  Lwekulandzelela Isiyahlola. Lesibhedlela ngilesinye lesihamba embili kutibhedlela tahulumende kulelive kantsi sicanjwe ligama ngaSteve Biko, lichawe lemzabalazo wenkhululeko lebelifundzela budokotela eNyuvesi yaseNatal (nyalo leseyatiwa ngekutsi Yinyuvesi yaKwaZulu-Natal.)Kuvakasha kwaMengameli Zuma kuyincenye yeluhlelo loluchubekako lwekulandzelela loluhlose kubukana netinseyeya letibukene netibhedlela tahulumende nekutfutfukisa luhlelo letinsita temphilo kulelive, lekungilenye yetitfo hulumende laticalisa embili.14.  Inyanga Yavelonkhe Yekwatisa Ngemalungelo Alabakhubatekile14.1. Ikhabinethi icela bonkhe bantfu baseNingizimu Afrika kutsi basekele Inyanga Yavelonkhe Yekwatisa Ngemalungelo Alabakhubatekile emkhatsini kwamhla ti-3 Lweti namhla ti-3 Ingongoni 2017, lekuphindze kuhambisane neLusuku Lwemhlaba Lebantfu Labakhubatekile.Bantfu baseNingizimu Afika bayagcugcutelwa kutsi bente umkhankhaso wekwatisa bavikele nemalungelo ebantfu labakhubatekile, babe banaka loko losekwentiwe kute kunakekelwe tinseyeya letibukene nebantfu labakhubatekile.15. Inkhofa Yavelonkhe Yekutfutfukisa Umnotfo Wasekhaya.15.1. Litiko Letekubusa Ngekubambisana Netendzabuko kanye Nelitiko Letekutfutfukiswa Kwemabhizinisi Lamancane litawubamba Inkhofa Yekucala Yekutfutfukisa Umnotfo Wasekhaya mhla ti-  9 namhla ti-10 Lweti 2017 eGauteng.Lenkhofa iyinkhundla lekahle lelungele kucocisana emkhatsini kwahulumende kanye nemkhakha wabosomabhizinisi mayelana netintfo letimcoka letisematseni naletibucayi letimayelana nekukhulisa umnotfo wasetindzaweni tetfu ngekwenta simo lesikahle sekutfutfukisa umnotfo lofaka wonkhe umuntfu.E. Imilayeto16.1. Ikhabinethi iyasemukelo simemetelo semali lengetulu kwebhiliyoni yinye yemadola ase-US letawusiswa njalo ngetinyanga letehlukene kumnotfo waseNingizimu Afrika kutethekhnoloji, temfundvo kanye netemabhizinisi etekulima. Loku kumemetelwe lincusa Harold Doley, Jr, Lomphatsi Welibhange Lentfutfuko e-Afrika.16.2. Ikhabinethi ihalalisela Dkt. Nono Simelela ngekukhetfwa abe Lisekela Lemcondzisi Jikelele WeNhlangano Yemhlaba Yetemphilo (i-WHO). Dkt. Simelela utawuhola Luphiko lwe-WHO Lwetemindeni, Bomake, Bantfwana, kanye Nalabasandza Kutfomba kusuka mhla ti-13 Lweti 2017. Ungumake wekucala lomnyama kuba ngudokotela wabomake, i-gynaecologist, eNingizimu Afrika.   16.3. Ikhabinethi iyasemukela lesimemetelo seNhlangano Yemhlaba yeRugby lencome kutsi iNingizimu Afrika kube ngiyo lebamba umdlalo wendzebe Yemhlaba YeRugby we-2023. Ikhabinethi ibonga umsebenti weNdvuna Yetemidlalo Nekukhibika, Mnu. Thulas Nxesi, Lisekela Mengameli, Cyril Ramaphosa kanye Nelitsimba leSouth African Rugby Union. Lomtimba Wemhlaba WeRugby, utawumemetela sincumo sekugcina mhla ti-15 Lweti 2017.16.4. Ikhabinethi ihalalisela bonkhe labadlalako nalabo labawinile kuMcimbi Wemnyaka Welihlandla Le-15 Wekuklomelisa Kucamba Nekusungula Kumkhakha Wahulumende. Lemiklomelo yentelwa letindlela letinemphumelelo naletikahle tekwetfula tinsita letitfolakale ngekusebentisa tindlela tekucabanga, emasu kanye nemathulusi lafanele.16.5. Ikhabinethi ihalalisela iSuperSport United FC ngekufika kumdlalo wemancamu we-CAF Confederation Cup emva kwekuhlula licembu laseTunisia iClub Africa nga-3-1 na-4-2 seyihlanganiswe yonkhe imiphumela. Lelicembu lelatiwa ngekutsi Matsatsantsa litawudlala ne-TP Mazembe kumancamu emcudzelwano wesibili ngebukhulu kulelivekati lenyanga letako.16.6. Ikhabinethi indlulise imilayeto yekudvudvuta kumndeni nakubangani ba-Ian McLeod, kushona kwakhe kulahlekelwa kwemdlalo webhola yetinyawo eNingizimu Afrika. Waba wekucala eNingizimu Afrika kuba ngunompempe wemcudzelwano we-FIFA World Cup, lesikhatsi angunompempe ngemnyaka we-1998 kumidlalo ye-FIFA World Cup eFrance.F. Kubekwa EtikhundleniBonkhe labacokiwe kufanele bahlolwe ticu tabo kanye nekutsi bavumelekile kwenta lomsebenti.17.1. Bacondzisi beBhodi Yenhlangano yaseNingizimu Afrika Yemshwalensi Wemphahla Letfunyelwa Kulamanye Emave SOC Limited:a. Mk. Lerato Herriette Mothae; kanyeb. naMk. Sisa Mayekiso.17.2. Emalunga lasebenta ngalokugcwele Kunkantolo Yavelonkhe Yebatsengi:a. Mk. Hazel Viloshni Devraj; kanyeb. Na-Adv. John Rinton Simpson.17.3. Kukhetfwa kabusha kwemalunga lasebenta kwesikhashana Kunkantolo Yekucudzelana:a. Sol. Imraan Valodia; kanyeb. naMnu. Anton Roskan.17.4. Ibhodi Yemkhandlu Welicwaningo Letifundvo Temasayensi Ebantfu (i-HSRC):a. Sol. Mvuyo Tom   (Sihlalo);b. Sol. Lindiwe Zungu;c. Mk. Nasima Badsha;d. Sol. Relebohile Moletsane;e. Sol. Haroon Bhorat;f. Sol. Shireen Hassim;g. Mk. Precious Nompumelelo Sibiya;h. Sol. Mark Bussain;i. Adv. Roshan Dehal; kanyej. naDkt. Abdalia Hamdok.Imibuto ingacondziswa ku:Mk. Phumla Williams   Libamba Lemcondzisi Jikelele (GCIS)Makhalekhikhini: 083 501 0139"
Sitatimende Semhlangano weKhabhinethi mhla ti-15 Lweti 2017,16 Nov 2017,https://www.gov.za/speeches/statement-cabinet-meeting-15-november-2017-16-nov-2017-0000,https://www.gov.za/ss/speeches/statement-cabinet-meeting-15-november-2017-16-nov-2017-0000,"IKhabhinethi beyihlangene ngaLesitsatfu, mhla ti-15 Lweti 2017 eTuynhuys, eKapa.A. Tindzaba Letimcoka Telive1. Lutjalotimali1.1. IKhabhinethi iyalwemukela lutjalotimali lwetigidzigidzi leti-R3 lweNkampani Yetimoto yakaFord lelufake kuSikhungomkhicito saseSilverton, ePitoli eGauteng. Lolutjalotimali lutakwenta kutsi kudaleke imisebenti ngco kuleSikhungomkhicito nakulamanye mabhizinisi lasebentisana naso ngenca yekwandza kwemkhicito lolindzelekile weluhlobo lwetimoto te-Ford Ranger.1.2. Lutjalotimali lolufute lolu lucinisekisa umsebenti lesichubeka njalo ngekuwenta njengahulumende ekukhuliseni umnotfo kanye nekulungisa tinsayeya tekuswelakala kwemsebenti. Ngekusebentisa sikimu sesibonelelo sahulumende setigidzigidzi leti-R7.8 eLuhlelweni Lwekukhicitwa Nekutfutfukiswa Kwetimoto, kwadaleka lutjalotinmali lolutimele lwetigidzigidzi letinge-R28.5.1.3. Loku kufaka ekhatsi simemetelo lesentiwe bakaToyota kutsi batakwakha tinhlobo tabo letinsha te-Toyota Hilux ne-Fortuner njengencenye yelutjalotimali lwetigidzigidzi leti-R6.1. Kanye nekutsi futsi, nebaka-BMW bahlela kwakha sitolo setincenye temitimba yetimoto lesisezingeni lesibita tigidzigidzi leti-R6. IBeijing Automobile International Corporation ihlela kufaka lutjalotimali lwetigidzigidzi leti-R11 kusikhungomkhicito lesakha timoto lapha eNingizimu Afrika.2. Sikhatsi Semtselo sanga-20172.1. IKhabhinethi itsandza kuvakalisa kubonga kwayo kubo bonkhe labakhokha umtselo lasebavele sebawangenisile emafomu abo emtselo emnyakamtselo wanga-2016/17.2.2. Imalingena letfolakala emtselweni icinisekisa kutsi hulumende akhone kuletsa tinsitakalo letidzingeka kakhulu kanye nekunika tibonelelo tetenhlalo tigidzi tebantfu baseNingizimu Afrika labaswelako.2.3. IKhabhinethi ikhumbuta labakhokha umtselo kutsi lusuku lolungumncamulajucu lwekungenisa emafomu emtselo nguLesihlanu tinge-24 Lweti 2017 futsi bayakhutsatwa kutsi bangenise emafomu abo emtselo.3. Ikhomfa Yavelonkhe Yekutfutfukisa Temnotfo Wendzawo (i-LED)3.1. IKhabhinethi iyayijabulela imiphumela yeKhomfa Yavelonkhe ye-LED lesandza kubanjwa. Beyibanjwe ngaphasi kwebuholi kweNdvuna yeLitiko Letekubusa Ngekubambisana Netendzabuko, Umnu.  Des van Rooyen kanye neNdvuna Yetekutfutfukisa Emabhizinisi Lamancane, Mk. Lindiwe Zulu.3.2. Yadala litfuba lekusungula luhlelo lolusha LaseNingizimu Afrika Lwekutfutfukisa Temnotfo Wendzawo ngekuholwa nguloko lekumele kwentiwe kucala kweLisu Lavelonkhe Lentfutfuko (i-NDP). Imiphumela yayo yafaka ekhatsi kwetfulwa kwekucala Kwemkhandlu waseNingizimu Afrika Wekutfutfukisa Temnotfo (i-EDCSA), lohlose kwenta lomkhakha wetentfutfuko yemnotfo kutsi uhanjiswe ngebungcweti.3.3. Njengemtimba wetingcweti, i- EDCSA itawulawula futsi yeluse kutiphatsa ngebungcweti kwetisebenti letinengi letitimbandzakanya emitameni leyahlukene yentfutfuko.  3.4. IKhabhinethi iphindze futsi yakubona kwetfulwa lokuyinchophamlandvo kweLiviki Letemhlaba Wonkhe Letemabhizinisi (i-GEW) e-22 On Sloane, sikhungo lesisha, mhla ti-10 Lweti 2017, lapho Indvuna Zulu beyemukele khona sihlabani lesatiwako, u-Sir Richard Branson. Lesikhungo sekucala kutsi sivulwe yiNhlangano Yemhlaba Wonkhe Yemabhizinisi. Isita ngekunita ngco tinsitakalo tekusekela bosomabhizinisi base-Afrika yonkhana kanye nekutsi bakhone kutsi bafinyelele kubaluleki, ebatjalitimali kanye nekusekelwa tinhlangano temabhizinisi temave emhlaba.3.5. Ngesikhatsi seliviki le-GEW, bantfu labalinganiselwa etigidzini leti-10 labatimbandzakanye emicimbini, imisebenti nemicudzelwano lenge-35 000 emaveni langetulu kwe-165 emhlabeni wonkhe.4. Umbiko weKhomishini yaHeher4.1. IKhabhinethi ikubonile kukhishwa ngeMsombuluko, mhla ti-13 Lweti 2017 kweMbiko weKhomishini Lephenya Ngekufaneleka kwekwenta kutsi Imfundvo Lephakeme Nekucecesha kutsi ibe Mahhala eNingizimu Afrika. IKhabhinethi icela bonkhe bantfu baseNingizimu Afrika kutsi bawufundze lombiko kanye nemitselela yawo kulelive ngesikhatsi hulumende asatibuka letincomo.4.2. Mengameli utawukhipha simemetelo lesimacondzana nalombiko khona nje madvute ngemuva kwekutsi Likomidi Lelihlanganisa Tindvuna Lekusita Ngetimali Imfundvo Lephakeme Nelikomidi LeMengameli Lesikhwama Setimali Tahulumende. Hulumende utimisele kusombulula tihibe tekungakhoni kufinyelela kutfola imfundvo lephakeme, nekutsi futsi uphokopholele ekutseni atfole sisombululo lesisimeme sekusita ngetimali imfundvo lephakeme.5. Somiso5.1. Emazinga emanti emadamu lakhona eveni kwanyalo ayakhatsata ngobe kunekuhamuka lokukhulu kwemanti kunemvula lenako. Ngenca yesizatfu sekutsi iNingizimu Afrika ayikatfoli imvula leyanele kute kugcwale emadamu etfu kute kwenele emazinga emanti kusho kutsi lelive letfu lisengakaphumi esomisweni. Tangoma telitulu tibiketela kutsi lelive litawutfola imvula lenkhulu kusukela ekucaleni kwaBhimbidvwane 2018.5.2. IKhabhinethi itsandza kucinisekisa sive kutsi hulumende wavelonkhe, wesifundza newasekhaya bayabambisana ekusebentisaneni ngekuhlanganyela kucinisekisa kutsi iNingizimu Afrika ayiphelelwa ngemanti. IKhabhinethi igcugcutela wonkhe umuntfu kutsi adlale indzima yakhe ekongeni emanti kanye nekuwasebentisa ngekuhlakanipha nangekuwonga.6. IZimbabwe6.1. IKhabhinethi iyakwesekela kungenelela kwaMengameli Jacob Zuma, ngekwesikhundla sakhe sekuba nguSihlalo weNhlangano Yekutfutfukisa Emave ase-Afrika LengaseNingizimu (i-SADC) mayelana nesimo saseZimbabwe. Utfumele Litsimba Lelikhesetekile, Indvuna Yetekuvikela Netigayigayi Temphi, Mk. Nosiviwe Mapisa-Nqakula kanye neNdvuna Yekuvikeleka Kwembuso, u-Adv Bongani Bongo. Batawuhlangana neMengameli Robert Mugabe kanye neMbutfo Wetekuvikela waseZimbabwe. Emva kwaloko batawubese batjela Mengameli wase-Angola Jo o Louren o longuSihlalo weLuphiko Lwe-SADC Lwetepolitiki, Kuvikela Nekuphepha. Lihhovisi laMengameli litawubese-ke liyasho mayelana nekuchubeka kwetintfo mayelana naloludzaba.7.  I-Square Kilometre Array (i-SKA)7.1. IKhabhinethi iyakwemukela loko losekuzuziwe kutemnotfo nentfutfuko yetenhlalo lokutfolwe kulolutjalotimali kutentfutfuko yenhlalo kulesifundza se-SKA yaseNingizimu Afrika. Imimango leyakhelene endzaweni lesedvute ne-SKA iyachubeka ngekutsi izuze ngekutfola imfundvo lencono kanye nemiklamo yekucecesha, lutjalotimali kumabhizinisi lamancane kanye nematfuba etemisebenti landzisiwe.7.2. Litiko Letesayensi Netheknoloji, leliholwa yiNdvuna Yetesayensi Netheknoloji, Mk. Naledi Pandor, litawubaneluhlelo lwekutimbandzakanya kwemmango kute babungate imphumelelo bakanye nemimango leyakhelene neCarnavon, eNyakatfo Kapa kusukela mhla ti-16 kuya mhla ti-19 Lweti 2017.B. Tincumo teKhabhinethi8. Imibiko yenchubekelembili yekusebenta kwekota yesibili yanga-2017/188.1. IKhabhinethi yachazelwa mayelana nemibiko yenchubekelembili yekusebenta kwekota yesibili yanga-2017/18 (Kholwane kuya enyangeni yeNyoni 2017) yawo onkhe osihlanu emacembu. Loku kwakha incenye lebanti yeLuhlelo Lwekwenta lwekucaphela nekulinganisa lweKhabhinethi lolutsatselwe kuLuhlaka Lwendlelalisu Lwethemu Lesemkhatsini (i-MTSF) 2014 kuta ku-2019.8.2. Litiko Letekuhlela, Kucaphela Nekulinganisa kanye nemakomidi Emacembu eTindvuna atawubamba umhlangano nebetindzaba kute achaze ngenchubekelembili yalemibiko.8.3. Luphiko Lwahulumende Lwetekuchumana Nelwatiso (i-GCIS) lutawuchumanisa lomhlangano nebetindzaba bese lushicilela loko lokutawukwentiwa ku: www.gov.za kungasikudzala.9. Lwatiso ngekuchubeka kwetintfo lokumayelana nemtamo wekutfola emakheli nekufaka emakheli9.1. IKhabhinethi yatjelwa ngalamafishane mayelana nembiko wenchubekelembili ngekucala kwekusebenta kweSehlulelo Senkantolo Yemtsetfosisekelo sekufaka emakheli eluhlwini lwebavoti. IKhabhinethi yakushayela tandla kuhambisana ngalokuphelele kwemibiko yetinyanga letisitfupha yenchubekelembili leyangeniswa eNkantolo Yemtsetfosisekelo.9.2. Kute kube ngunyalo Ikhomishini Yelukhetfo Letimele (i-IEC), ngekusebentisana nalamanye ema-ejensi embuso, seyiphumelele kugcogca ngemphumelelo 75% emakheli ebavoti. IKhabhinethi futsi yatjelwa ngalamafishane mayelana neluhlelo lolusungulwe baka-SAPO ekusiteni labo labete emakheli alapho bahlala khona.9.3. IKhabhinethi ijabulile ngalenchubekelembili kanye nangemsebenti wekuhlanganyela lowentiwa baka-SAPO, i-IEC kanye nalamanye ema-ejensi embuso ngalomklamo wekufaka emakheli.9.4. IKhabhinethi iphindza futsi icela labo labangakalweti lwabasesikhatsi lwatiso lwemakheli abo kutsi bakwente loko ngesikhatsi seliviki lekubhalisela kuvota lelitako ngenyanga yeNdlovulenkhulu 2018.C. Imicimbi Letako10. Iseshini yesine yeKhomishini Yemave Lamabili yeNingizimu Afrika neBotswana (i-BNC)10.1. Mengameli Zuma utawube avakashe ngekwemsebenti ekutimbandzakanyeni kanye nekuba ngusihlalo ngekuhlanganyela kuSeshini Yesine yeNingizimu Afrika neBotswana yeKhomishini Yemave Lamabili letawubanjelwa eGaborone, eBotswana ngaLesihlanu, mhla ti-17 Lweti 2017.10.2. INingizimu Afrika neleBotswana bahlangana ngemnyaka ezingeni Letinhloko Tembuso ngaphasi kweluhlakamsebenti lwe-BNC kute abukete kusebentisana emkhatsini walamave lamabili kanye nekucocisana ngetindzaba letiwatsintsa ngalokufanana lamave omabili.10.3. Lamave lamabili anebudlelwane lobuhle ngenca yekuhlangana kwemasiko kanye nekwakhelana. Ayasebentisana etintfweni letinyenti lokufaka ekhatsi, tekutfutsa, kuhwebelana kanye nelutjalotimali, temphilo, temvelo, njll.10.4. INingizimu Afrika ingulelinye lemave lamcoka lahwebelana neleBotswana, lapho sikhandza khona tinkampani letinyenti taseNingizimu Afrika tisebenta kulela live.11. Kuvakasha ngekweMbuso kwaMengameli wase-Angola11.1. Mengameli Zuma utakwemukela Umhlonishwa, Mengameli waseRiphabhliki yase-Angola, Jo o Louren o, kuvakasha ngekweMbuso lokuyinchophamlandvo kusukela mhla tinge-23 Lweti 2017. Loku kutawuba kuvakasha kwakhe kwekucala kulelive letfu emva kwekubekwa kwakhe kutsi abe nguMengameli.11.2. Lamave lamabili anebudlelwane lobacala kudzala ngesikhatsi sekuzabalazela inkhululeko ngesikhatsi live lase-Angola likhoselisa liphindze futsi lisekela tishikashiki temzabalazo lebetisetinkanjini letahlukahlukene kulela live.11.3. Kuhwebelana nekubambisana kutemnotfo emkhatsini walamave lamabili kukhule kakhulu, ngendlela yekutsi live laseNingizimu Afrika lilive leliphuma embili kunawo onkhe lelihwebelana ne-Angola kulelivekati. Tinkampani letinyenti taseNingizimu Afrika tichuba emabhizinisi ato e-Angola emikhakheni leyahlukahlukene lokufaka ekhatsi tekwakha, tetimayini, tetindlu, tekutsengisa, kudla nalokunatfwako, emahhotela nekukhibika, temabhange kanye netinsitakalo tekwelapha.Ngesikhatsi avakashile, Mengameli Louren o utawuphindza futsi etfule Sifundvo ngaLesihlanu, mhla tinge-24 Lweti 2017 eSakhiweni i-OR Tambo ePitoli.12. Tinsuku leti-16 Tekwecwayisa12.1. IKhabhinethi ihlanganyela kanye nabo bonkhe bantfu baseNingizimu Afrika labatsatse sincumo sekulwa nekuhlukunyetwa kwabomake nebantfwana.12.2. Lomkhankaso Wetinsuku leti-16 Tekulwa Nebudlova Lobentiwa kuBomake Nebantfwana utakwenteka kusukela emkhatsini wamhla tinge-25 Lweti namhla ti-10 Ingongoni 2017. Lona ngumnyaka we-19 lomkhankhaso wentiwa lapha eNingizimu Afrika futsi utawuchubeka ngaphasi kwengcikitsi letsi:  Nami Ngikhona: Sisonkhe Sichubela Embili iNingizimu Afrika Lete Budlova. 12.3. Mengameli Zuma utakwetfula umkhankhaso weTinsuku Leti-16 Tekwecwayisa eMphumalanga Kapa ngeMgcibelo, mhla tinge-25 Lweti 2017. Utawube ugcile kuTinkhulumiswano Tavelonkhe letichubekako, letigcugcutela bantfu kutsi bakhulume ngalenkinga yebudlova bebulili. Lomkhankhaso utakwendvulelwa Lusuku Lwemave Emhlaba Lwemadvodza ngeLisontfo, mhla ti-19 Lweti 2017, lapho kucelwa khona onkhe emadvodza kutsi adlale indzima yawo ekwakheni sive lesiphephile nesibumbene.12.4. Litiko Letebulungiswa Nekutfutfukiswa kweMtsetfosisekelo litawube lenta umkhankhaso wesibili wemsakato wemmango ngaphasi kweluhlelo lolutsi Let s Talk Justice, loluletsa tinsikatalo tahulumende kubantfu ngekutsi banike balaleli litfuba lekucocisana nebaphatsi mayelana netindzaba letisematseni. Kwetfulwa kweNkantolo Yemacala eTemacansi ngesikhatsi salomkhankhaso kutawucinisekisa kutsi kuba nekufinyelela lokuncono eluhlelweni lwetebulungiswa.12.5. IKhabhinethi iyakholwa kutsi ngekusebenta ngekuhlanganyela singakucedza lokuhlukunyetwa lokuchubekako. Ngemitamo yetfu yekuhlanganyela singakhona kutsi sente lokutsi kute sivikele kuhlukunyetwa kodvwa sibe sicinisekisa kutsi bomake nebantfwana baphila eveni lelivikelekile.12.6. Bonkhe bantfu baseNingizimu Afrika bayakhutsatwa kutsi bahlome emaribhoni lamhlophe njengeluphawu lwekutibophelela ekucedzeni lenkinga esiveni sakitsi.13. Kwenta emalungiselelo eLusuku Lwemhlaba lweNgculazi (i-AIDS)13.1. IKhabhinethi icela wonkhe umuntfu kutsi atimbandzakanye kumalungesilelo landvulela Lesihlanu weTibhoni Lebovu (i-Redi Ribbon Friday) ngembikwkeutsi kucale Lusuku Lwemhlaba Lwe-AIDS mhla ti-01 Ingongoni kudzimate kube sekupheleni kwaleyo nyanga. Kufaka iribhoni lebovu kuluphawu lwekuhlanganyela kanye nekutinikela ekulweni neSandvulelangculazi (i-HIV) ne-AIDS.13.2. Lusuku Lwemhlaba Lwe-AIDS litfuba lapho yonkhe imimango ibumbana khona ekulweni ne-HIV, kukhombisa kwesekela labo bantfu labaphila neligciwane le-HIV kanye nekukhumbula labo labangasekho. Umcimbi walonyaka utawubanjwa ngaphasi kwengcikitsi letsi:  Lilungelo Lami Kwati Simo Sami, Kuvikela Sibopho Sami , lechumana nengcikitsi yemhlaba wonkhe letsi:  Lilungelo Kutemphilo. 13.3. Loku kucinisa kucala kwekusebenta kweNdlelalisu Lavelonkhe laseNingizimu Afrika le-HIV, Sifo Sesifuba (i-TB) kanye Nekugula Lokutsatselana Ngekuya Emacansini langa-2017-2022 (i-NSP), leliyinsika lemcoka enchubekeleni embili yaseNingizimu Afrika ekuzuzeni kunakekela ngekwetemphilo njengaloku kusho Lisu Lavelonkhe Lentfutfuko (i-NDP), leligcugcutela kutsi kube nesive lesiphilile, lesicinile nalesilinganako.14. Liviki Lavelonkhe Lekugcila Kutimbizo14.1. IKhabhinethi icela imimango kutsi ihlanganyele ekutimbandzakanyeni kuLeliviki Lavelonkhe Lembizo Lesikhombisa lelitako, lokulindzeleke kutsi licale mhla tinge-27 Lweti kute kube mhla ti-03 Ingongoni 2017.14.2. Ngaphasi kwebuholi be-GCIS, lenkhundla igcugcutela kucocisana emkhatsini wemalunga eSigungu nemimango. Lomcimbi wenteka ngaphasi kwemongo wendzaba yeminyaka lelikhulu yekutalwa kwa-Oliver Reginald Tambo, lowagcugcutela kutsi kube nekulingana ngekwebulili. Loko lokutawukwentiwa kuhloswe kutsi ngako kwesekwelwe umkhankhaso Wetinsuku Leti-16 Tekwecwayisa.14.3. Imicimbi letawubakhona itawufakwa kukhalenda yavelonkhe kuphindze futsi kwabelanwe ngayo kuwebhusayithi yahulumende ku: www.gov.za.D. Imitsetfosivivinyo15. IKhabhinethi ikuvumile kushicilelwa kwesatiso ngekulandzela sigaba se-74(5) seMtsetfosisekelo waseRiphabhliki yaseNingizimu Afrika wa-1996. Inhloso yaloko kucala inchubo yavelonkhe neyetifundza yekubonisana ngenhloso yekwenta kutsi kube netingucuko eminyeleni yetifundza macondzana naMasipala Wendzawo waseMatatiele eMphumalanga Kapa kanye nasetindzweni letitsite taseBa Ga Mothibi eNyakatfo Nshonalanga.Lenhloso yekufinyelela kusincumo ngemincele yetifundza sivela emimmangweni yaletindzawo lekukhulunywa ngato letinesifiso sekutsi tifakwe ngaphansi kwetifundza letingubomakhelwane.E. Imilayeto16. IKhabhinethi ihalisela live laseFrance njengelive lelikhetfwe kutsi lisingatse Imidlalo Yendzebe Yemhlaba Yelibhola Lembhoco yanga-2023 futsi ibonga litsimba lahulumende, lebeliholwa Lisekelamengameli Cyril Ramaphosa, Indvuna Yetemidlalo Nekukhibika Thulas Nxesi kanye neNyonyana yaseNingizimu Afrika Yelibhola Lembhoco (i-SARU), ngemsebenti leyawenta ekukhangiseni live laseNingizimu Afrika kulomkhankhaso wekufaka sicelo sekutsi lisingatse lomcimbi.17. IKhabhinethi ihalalisela Indvuna Pandor, loklonyeliswe ngeMklomelo Wathishela Lophuma Embili. Lomklomelo Indvuna Pandor uwunikwe yiShansela yaseNyuvesi yaseNingizimu Afrika (i-Unisa), Mengameli waphambilini Thabo Mbeki. LoMklomelo Wathishela Lophuma Embili, munye wemikhakha yawo lemine, kwatisa ligalelo lanome ngabe ngumuphi thishela lophuma embili lophume embili ekufundziseni, ekufundzeni, ekutfutfukiseni emakhono kanye/nome lucwaningo emkhakheni wakhe webungcweti.18. IKhabhinethi idvumisa umsebenti lowentiwe i-South African Astronomical Observatory, lokuyincenye ye-Wide Angle Search for Planets lokuyinhlangano lefuna emaplanethi labatfole kutsi kunemaplanethi lamasha lamatsatfu.19. IKhabhinethi ihalalisela labo labatimbandzakanye futsi baphumelela kuklonyeliswa ngemklomelo we-Govan Mbeki Awards wanga-2017, wekuhlonipha labo labasebenta emkhakheni wetekwakha labaphume embili ekwakheni tindlu. Lemiklomelo ifika ngesikhatsi lapho lelive libungata khona kwetfulwa kwetindlu netibonelelo letingetulu kwetigidzi le-4.6 kusukela nga-1994.20. IKhabhinethi ivakalisa kubonga kwayo tento tekukhombisa sibindzi letentiwe belusito loluphutfumako, bacimimlilo kanye nabo bonkhe labatinikele basita ekulweni nemililo lesandza kusha eNshonalanga Kapa.  Imibuto Icondziswa ku:Mk. Phumla Williams   Libambela Lemcondzisi Jikelele (e-GCIS)Makhalekhikhini: 083 501 0139"
"Sitatimende Semhlangano weKhabhinethi WangaLesitsatfu, mhla ti-6 Ingongoni 2017",7 Dec 2017,https://www.gov.za/speeches/statement-cabinet-meeting-wednesday-6-december-2017-7-dec-2017-0000,https://www.gov.za/ss/speeches/statement-cabinet-meeting-wednesday-6-december-2017-7-dec-2017-0000,"Ikhabhinethi ihlangene yabamba umhlangano wayo wekugcina wanga-2017 e-Union Buildings ePitoli.A. Tincumo TeKhabhinethi1. Ikhabhinethi ivumile kutsi Lisukuhlela Lemkhakha Wavelonkhe Wetekuvakasha (i-NTSS) lwanga-2016-2026 luphunyeleliswe. Le-NTSS isime kutinsika letine letibalulekile, lekunguleti, kumaketha, kwenta kutsi tivakashi tifinyelele kalula, kwenta kancono loko tivakashi letihlangabetana nako, kulawula indzawo lekuyiwa kuyo kanye netinzuzo letimkhakhubanti.Umculu lophelela uyatfolakala kuwebhusayithi yeLitiko Letekuvakasha: www.tourism.gov.za.2. Ikhabhinethi iluvumile luhlakamsebenti lwekusungula Inkampani Yavelonkhe Ye-intanethi Lesheshisako. Itawakhiwa ngekutsi kuhlanganiswe iSentech neBroadband Infraco. Loku kutawuchuba kutsi kucala kusetjentiswa tintfo letihlangane ngendlela lechumene bese kwakheka shampeni we-intanethi yavelonkhe lesheshisako.3. Ikhabhinethi iwuvumile Umbiko Wekucala Wemnyaka Wenchubekelembili Wekuphumelelisa Umtsetfo Lodzingidvwako weMalungelo Ebantfu Labaphila Nekukhubateka (i-WPRPD). Lombiko ukhuluma ngesikhatsi lesisuka mhla lu-1 Bhimbidvwane kuya kumhla tinge-31 Ingongoni 2016.Lombiko uhlola ngalokusezingeni leliphakeme kutsi ematiko ahulumende asahambe kangakanani nekujulisa imigomo yenchubomgomo ye-WPRPD ekuhleleni kwawo lokufanele, kubhajetha, kwetfulwa kwetinsita kanye netinchubo tekubika.4. Ikhabhinethi ikuvumile kushicilelwa  kweLuhlakamsebenti Lwenchubomgomo Yelisukuhlela Yalabakhubatekile Yemfundvo Lephakeme neKucecesha  kute kutsi sive siphawule ngayo.5. Ikhabhinethi yatiswa ngemiphumela yeKubuyeketwa kweLuhlelo lweKuhlela Kabusha Kwemkhakha Wematekisi lolwentiwa ngeLweti 2015 kwate kwaba yiNyoni 2016. Loluhlelo luyincenye lweLuhlelolisu Lwahulumende Lwetitfutsi, lokuhloswe ngalo kutsi eNingiziu Afrika kube netekutfutsa letihlangane letiphephile naletisebenta ngemphumelelo.Ikhabhinethi ikuvumile kutsi kufanele kutsi kube nalokunye kubonisana nekusebenta lokufanele kutsi kwentiwe ngematiko lafanele ngembi kwekutsi Litiko Letekutfutsa Lavelonkhe licale kusebentisa loluhlelo lolubuyeketiwe.6. Ikhabhinethi ikuvumile kukhululelwa esiveni kwelushicilelo lwe-8 lweTinkhomba Tekutfutfukisa (2016). LoMbiko weTinkhomba teKutfutfukisa ugcile ekutfutfukeni kweNingizimu Afrika kusukela kwacala intsandvo yelinyenti futsi ulandzelela kuphunyeleliswa kweLisu Lavelonkhe Lekutfutfukisa (i-NDP): Umbononchanti-2030.7. Ikhabhinethi itivumile tindlela tekucinisa kulawulwa kwekujeziswa kwetisebenti tahulumende mayelana netisebenti letichuba emabhizinisi nemitimba yembuso. Tenta kutsi Imitsetfomgomo Yetisebenti Tahulumende yanga-2016 isebente, levimbela tisebenti tahulumende kutsi tichube emabhizinisi neMbuso. Kusukela ngeNdlovulenkhulu, Temafa Wavelonkhe, tesekelwa Litiko Letemisebenti Yahulumende Nekuphatsa (i-DPSA), litawulandzelela konkhe kubhaliswa lokusha kuDathabhesi Yavelonkhe Yebatfulitinsita ku-inthanethi ngekuhlola Inchubo ye-Persal.8. Ikhabhinethi ikuvumile Kulawulwa Kwendlela Lensha Yekuhlola neNchubo Yekutfutfukisa Tinhloko Tematiko, lokukhombisa ngalokunembako kuchumana lokusemkhatsini wemsebenti wemuntfu nekusebenta kwenhlangano. Itawucala kusebenta kusukela mhla lu-1 Mabasa 2018.9. Ikhabhinethi ikuvumile kungeniswa nekuphunyeleliswa kweLuhlakamsebenti Lwesikimu Sekwehlaya Baphotfuli Bemanyuvesi Batewusebentela Hulumende. Loku kwenta incenye yeluhlelo lwekutfutfukisa ngekhatsi kuTemisebenti Yahulumende kute kucashwe lusha kuTemisebenti Yahulumende.Loluhlakamsebenti lufaka ekhatsi kubeka eceleni emaphesenti etikhala letivulekile telitiko ngalinye kutsi tihlwayelwe labaphotfule emanyuvesi bemisebenti yemakhono layindlala. Indvuna yeLitiko Letemisebenti Yahulumende Nekuphatsa naye utawenta luhlakamsebenti lwakhe luhambisane neLuhlelo Lwetemisebenti Yekutfutfukisa Lusha.10. Ikhabhinethi ikuvumile kushicilelwa kwaleTatiso kuGazethi yaHulumende letiphatsele neKuhlelwa Kabusha Kwetindzawo Letingaphasi Kwetinkantolo, lokuhlose kukhulisa emandla ekufinyelela bulungiswa betigodzi tasemaphandleni lebetikadze tinganakwa noma tingatfoli tinsita ngalokufanele. Lokuhlelwa kabusha kutawentiwa etigodzini tabomantji eFreyistata naseNyakatfo Kapa, kanye nekususwa kwaletinye Tigodzi taMantji letitsite kuLuphiko lwaseGauteng lweNkantolo Lephakeme bese tibekwa ngaphasi kwemandla eNkantolo Lephakame yaseNyakatfo Nshonalanga.11. Ikhabhinethi iyivumile Imitsetfosimiso Yekungenelela ngekwemibandzela  yeMtsetfo Wekuvikela Lutjalomali, wanga-2015 (Umtsetfo-22 wanga-2015). Lemitsefosimiso ibonelela umtjalimali lonenkinga mayelana nesinyatselo lesitsetfwe nguhulumende lesitsintsa kabi lutjalomali, kutsi acele Litiko Letekuhwebelana Netetimboni (i-dti) kutsi lingenelele ngendlela lefanele yekulamula.12. Ikhabhinethi ikuvumile kutsi kubitwe kuphindze futsi kungeniswe letinkhomfa letilandzelako:Inkhomfa Yekubonisana yanga-2018 Yeluhlelo Lwavelonkhe Lwetisebenti Letitfutfukisa Ummango ingeniswe yi-DPSA.  Inkhomfa ye-23 Yemave Emhlaba Yemnyaka Yebashushisi, letawungeniswa nguMkhandlu Wetebushushisi Wavelonkhe eDurban ngeMphala nga-2018.Iforamu Yemhlaba Yesayensi eNingizimu Afrika nga-2021. Litiko Letesayensi Netheknoloji litawukhulumisana neLikomidi Lelichuba Iforamu Yemhlaba Yesayensi mayelana nekungenisa leforamu.Inkhulumiswano Yelizinga Leliphakeme Yenhlangano Yebunye Be-Afrika (i-AU) yanga-2017, leyangeniswa yi-DPSA kusukela mhla ti-6 kuya kumhla ti-8 Ingongoni 2017.    13. Ikhabhinethi ikuvumile kutsi  nga-2018 kukhishwe tinhlavumali letitikhumbuto naletigcogcwako kanye naletitawusatjalaliswa.Letinhlavumali, nekumenyetelwa kwato, kutawushicilelwa kuGazethi yaHulumende:  2018 2oz, 22-carat gold Krugerrand;Luhlavumali lwe-Natura lwanga-2018 loluyi-24-carat gold (Kuvela kwema-dinosaur   Archosauria);Luhlavumali lwa-R1 lwanga-2018 loluyi-24-carat gold  (Tilwanyana taseNingizimu Afrika letihuma ngesisu   lufundvu lolonemlomo lofana newahhokwe (i-parrot beaked padloper));Luhlavumali lolujikeletako lwa-R5 lwanga-2018 lolwentiwe ngetinhlobo letimbili temethali (Iminyakalikhulu yaNelson Mandela);Luhlavumali lweSicalaba lwanga-2018 lolwentiwe nge-24-carat gold ne-sterling-silver (Imphilo yaMatiwase   Nelson Mandela);Luhlavumali lwe-R2 Crown naTiki loyi-2   lwanga-2018 lolwentiwe nge-sterling-silver (Tintfo Letisungulwa eNingizimu Afrika   Ithomografi Leyentiwe ngaNgcondvomshini (i-Computed Tomography)); kanyeLuhlavumali lwanga-2018 le-sterling-silver lolufakwe umbala laphelela (Tinyoni neTimbali teSichiwi Sekulondvolota Imvelo saseWaterberg).B. Tindzaba Talelive Letimcoka14. Imiphumela Yemkhicito Wonkhe WeliveIkhabhinethi iyatfokota ngekukhula kwemnotfo walapha eNingizimu Afrika lokhule nge-2% wemnyaka ekoteni yesitsatfu yanga-2017, usuka ku-2.8% lebewubuyeketwa kuya etulu ngekota yesibili. Lokwenta kahle kakhulu lokunemandla kwabangelwa kukhula lobekuchubeka emkhakheni wetekulima, lofake ligalelo la-0.9% ekukhuleni sekukonkhe ngemuva kwa-44.2% wekukhula ngekota, ngekota.    Kwenta kahle kakhulu kutekulima, lokubone emakota lamatsatfu lalandzelanako ekukhula lokunemandla, kwabangelwa kukhicitwa ngelizinga leliphakeme kwetilimo tasemasimini (njengemmbila) etindzweni letitfola imvula ehlobo kanye nemikhicito yetijalo tasengadzeni. Timbiwa nekukhicita nako kufake ligalelo kulokhula lokubhaliwe, lapho khona tetimbiwa nekumbiwa kwenkwali kukhule nga-6.6% lokufake i-0.5% ekukhuleni.  Umkhakha wetagezi nguwo lowehle kakhulu, nge-5.5%. Kukhula kwalokusetjentiswa emindenini kwe-2.6% kwabangelwa kakhulu kusebentisa imali kumikhicto lecinile, lokwenta i-1.6% kusuka ekukhuleni nga-2.6%. Kukhula lokunemandla kunaloku lebekulindzelekile kanye nekubuyeketa kuya etulu kumiphumela yekukhula yekota yesibili kusho kutsi kukhula kungafinyelela ku-0.9% nga-2017.Loku kungetulu kuna-0.7% lobekalindzelwe ngesikhatsi seSitatimende Senchubomgomo Yelwabiwomali Lwethemu Lesemkhatsini (i-MTBPS). Hulumende ufanele kutsi acinisekise kutsi lamandla ekukhula agcinwa anjalo ngekutsi kuchutjekwe kuphunyeleliswe letindlela leti-14 letifaka emandla ekutetsembeni lokwakhela ekwenteni kancono kutetsemba kwebatsengi kantsi futsi kungabuyisa kutetsemba kwebhizinisi.15. I-InvestSA One-Stop ShopIkhabhinethi iyakwemukela kwetfulwa kwesikhungo lesinako konkhe, i-InvestSA One-Stop Shop KwaZulu-Natal nguMengameli Jacob Zuma njengencenye yemitamo yekwenta kancono kuchuntjwa kwemabhizinisi eNingizimu Afrika. Lena yi-One-Stop-Shop yesitsatfu leyetfulwe kulelive. Ihlose kwakha simondzawo lesivumako ngekutsi yente kutsi ibe yinye indzawo yekutsintsana yebatjalimali kutsi batfole kuyo tonkhe tinsita tekuphutfumisa imiklamo nekunciphisa bulukhuni lobuvetwa nguhulumende nawusungula ibhizinisi.  16. Budlelwane neNingizimu Afrika ne-AngolaIkhabhinethi iyatemukela tivumelwane letisayinwe ngesikhatsi seKuvakasha kweNhloko yeMbuso eNingizimu Afrika lokwentiwe nguMengameli wase-Angola Jo o Manuel Gon alves Louren o. Kusayinwe letivumelwane letilandzelako: Imemorandamu yeKuvisisana (i-MoU) yekusungulwa kweKhomishini yaBomengameli Lababili, i-MoU yetekubambisana Emkhakheni Wetemvelo, Kuphunyeleliswa kweTinchubomgomo tekususa ema-visa, Sivumelwane seLubambiswano lweTemaphoyisa kanye neSivumelwane lesimayelana neKusitana eTindzabeni Temtselo Wetekuhwebelana.17. Ingcungcutsela yeSihlanu yeNhlangano yeMave ase-Afrika (i-AU) neyeNhlangano yeMave wase-Yurophu (i-EU)Ikhabhinethi iyayemukela imiphumela yeNgcungcutsela yeSihlanu ye-AU ne-EU. Lengcungcutsela yaveta litfuba lekutsi iNingizimu Afrika yente kancono budlelwane bayo betemnotfo lobalulekile nebalamanye emave ngekukhulumisana ngetintfo letinyenti letehlukene kulengcungcutsela nakumikhosi yangekhatsi lefanana neForamu yeTemabhizinisi neNgcungcutsela yeLusha, ngekugcila kumnotfo lokhulako lofaka konkhe ekhatsi, kucashwa kwelusha netemabhizinisi.18. Luhwebo lwetigcila tebantfu base-Afrika labatitfutsela kulamanye emaveIkhabhinethi nayo njengamave emhlaba iyayigceka imibiko yekutsengiswa endalini kwebantfu base-Afrika labatitfutsela eLibya njengetigcila. Letento tebulwane tiphambene nemigomo ye-AU, kanye netimiso letifanele tase-Afrika netemave emhlaba, kufaka ekhatsi Lucwebhu lwase-Afrika lweMalungelo eBuntfu neBantfu.Ikhabhinethi iyasemukela simemetelo setiphatsimandla sekutsi kutawuvulwa sikhungo sekusita bakhoseli labandlula eTripoli labadzinga kuvikelwa ngemave emhlaba.19. Kubhedvuka kwe-ListeriosisIkhabhinethi icela bonkhe bantfu kutsi bacaphele   njengekutsi nje bageze tandla tabo ngembi kwekutsi balungise kudla kanye nekugwema kudla lokungakaphekwa   kutsi kuliwe nekubhebhetseka kwale-Listeriosis, lapho luphenyo lusachubeka nekutfola lapho leligciwane lisuka khona.Lokugula kubangwa ligciwane lelitfolakala emhlabatsini, ematini, etitjalweni nakumikhicito yelubisi lengakahlantwa ngalokuphelele, futsi kungakuvetela timphawu letifanana netemkhuhlane letihamba nemsheko. Ingelashwa ngemphumelelo ngesibulalamagciwane (i-antibiotic), uma sitfolakele kusesenesikhatsi.Ikhabhinethi imema bonkhe bantfu baseNingizimu Afrika kutsi bachubeke nekusebentisa emanti ngekuwonga ngoba somiso sisachubeka kulelive. Nanoma nje litulu lisandza kuna, emazinga emanti emadamini kuvelonkhe ayachubeka nekwehla. Loku kubangelwa ngemazinga ekushisha lasetulu kanye nekutsi sisengakatitfoli timvula letina tichubeke njalo.Ikhabhinethi iyakhutsateka ngenchubekelembili yetingcongco nabomasipala labacwile etikweletini tekutsi kutfolakale sisombululo saletikweti tamasipala.C. Imitsetfosivivinyo20. Ikhabhinethi ikuvumile kwetfulwa ePhalamende kwaleMitsetfosivivinyo lelandzelako:20.1. Umtsetfosivivinyo weKuchibela Tibonelelo Tenhlalo wanga-2017.LoMtsetfosivivinyo uniketa tinzuzo letincono macondzana nesibonelelomali sebantfwana labatintsandzane nebantfwana labaphuyile, kufaka ekhatsi labo labahlala emakhaya laholwa bantfwana.20.2. Umtsetfosivivinyo Walabatsengisa Tindlu Nemhlaba-2017LoMtsetfosivivinyo ucitsa lomtsetfo lokhona kwamanje Umtsetfo Wetindzaba Te-ejensi Yekutsengiswa Kwetindlu, wanga-1976 (Umtsetfo-112 wanga-1976). Wakha mitsetfo  yekwenta ncono umsebenti wetemnotfo ngekhatsi kumboni yekutsengiswa kwetindlu ube futsi ubukana nesidzingo sekucinisekisa kugucuka kwetintfo kulomkhakha.20.3. Umtsetfosisivivinyo Wekuchibela Luhlakamsebenti Lwavelonkhe Lweticu Tetemfundvo wanga-2016LoMtsetfosivivinyo ucinisa lomtsetfo lokhona kwamanje Umtsetfo Wavelonkhe Weluhlakamsebenti Lweticu Tetemfundvo, wanga-2008 (Umtsetfo-167 wanga-2008). Ungenisa timiso tekubukana netindzaba tekumelela kabi kanye nekuhlisibeta imiphumela yekwenta kabi yebantfu labangetfuli kahle ticu tabo tetemfundvo noma tinhlangano letikhipha ticu tetemfundvo letingasebenti.20.4. Umtsetfosivivinyo Wemacala Emave Emhlaba wanga-2017LoMtsetfosivivinyo ubeka luhlakamsebenti lwekushaya umtsetfo lolwentiwe kancono lolutawubukana nemacala ebugebengu lentiwe ngekhatsi kwaleli laseNingizimu Afrika nangale kweminyele yetfu. Uphindze futsi unikete kuvikeleka lokwentiwe kancono kanye nebulungiswa bemacala ebugebengu emave emhlaba.D. Imibiko21. Ikhabhinethi ihalalisele:21.1. Mengameli Uhuru Kenyatta ngekubekwa esihlalweni sekuba nguMengameli weRiphabhuliki yaseKenya kanye nemgamu wakhe wesibili wekuba nguMengameli. Ikhabhinethi ilindzele kwakha budlelwane lobucinile lobutawuba semkhatsini futsi butfokotelwe ngulamave lababili.21.2. Mengameli Emmerson Dambudzo Mnangagwa ekubekweni kwakhe esihlalweni sekuba nguMengameli waseRiphabhuliki yaseZimbabwe. Ikhabhinethi ilindzele budlelwane lobuchubekako lobunemandla bekusebentisana naHulumende waseZimbabwe.21.3. Major Seitebatso Pearl Block ekuwineni kwakhe Umklomelo weTemphi waMhlabuhlangane (we-UN) Wekukhulumela Tebulili. Lomklomelo wekubonga kutinikela nemitamo yemuntfu logcina kuthula ekukhutsateni lemigomo ngekhatsi kweSivumelwane Semkhandlu Wetekuphepha we-UN-1325, lomema onkhe emacembu langcubutanako kutsi avikele bomake nemantfombatana kubudlova bekuhlukunyetwa ngetemacansi nalobucondziswe kubulili.21.4. iLadysmith Black Mambazo, lephakanyiswe kabili elukhetfweni lwemiklomelo i-Grammy Awards yanga-2018. Wekucala ngumkhakha we-Best World Music Album ye-alibhamu yabo letsi: Shaka Zulu Revisited 30th Anniversary Celebration, bese kutsi wesibili ngumkhakha we-Best Children s Album nge-alibhamu yabo letsi: Songs of Peace & Love for Kids & Parents Around the World. LeMiklomelo ye-Grammy ihlelelwe kwentiwa mhla tinge-28 Bhimbidvwane 2018.21.5. Chad Le Clos, ekubeni ngumbhukushi lomdvuna wekucala kuwina luchungechunge lwemicudzelwano lemine eNdzebe Yemhlaba Yekubhukusha Ye- FINA. Siyatigcabha ngekuzuza kwakhe futsi siyatetsemba kutsi utawuchubeka nekumelela iNingizimu Afrika ngemalengiso.21.6. I-SuperSport United, ngekungena kulemancamu ku-Confederation Cup ye-Confederation of African Football (i-CAF).21.7. Inkhosatana yaseNingizimu Afrika, Demi-Leigh Nel-Peters, ngekwetfweswa Umchele wekuba yiNkhosatana yeMhlaba (Miss Universe)  emcimbini wabolobuhle we-66 losandza kubanjwa e-United States of America.21.8. Dkt. Nkosazana Dlamini-Zuma, loklonyeliswe Umklomelo Wekuzuza Kwemphilo Yonkhe yiForamu Yemave Emhlaba Yabomake Lababaholi Ketepolitiki.22. Ikhabhinethi ililela naba labalandzelako:22.1. Hulumende nebantfu base-Egyt ngekuhlaselwa tidlamlilo ku-mosque eSinai Peninsula letibulele bantfu labangetulu kwalabange-300 kwalimala labanye labanyenti. Ikhabhinethi iyakugceka lokuhlasela lokungenangcondvo kwebantfu labanganacala.22.2. Hulumende nebantfu baseNigeria ngenca kwekuchuma kwebhomu yalobekatibulala mhla tinge-21 Lweti 2017 lokwabulala ebantfu labangetulu kwalabange-50 kwaphindze futsi kwalimala labanye labanyenti. Ikhabhinethi isigceka ngalokungabateki sento lesibi kabi sebudlamlilo nebudlova.22.3. Umndeni nebangani ba-Dkt. Mochubela  Wesi  Seekoe, sigayigayi semzabalazo wenkhululeko nalobekaLincusa laseNingizimu Afrika kuRussian Federation. Usebentele lelive ngalokusezingeni leliphakeme kakhulu aLincusa laseNingizimu Afrika eRussia kanye futsi naSihlalo weNhlangano yeLubanjiswano Yemandla Enuzi eNingizimu Afrika. Mengameli Zuma umemetele kutsi utawentelwa Umngcwabo Lokhetsekile Wesikhulu Wesifundza.22.4. Umndeni nebangani beLishanhlitiyo leTemzabalazo nalowake waba siboshwa sasesichiwini eRobben Island, Mnu. Eddie Daniels, losandza kushona. Utawukhunjulwa ngekusebenta ngekutikhandla angatinaki futsi asebentela bantfu baseNingizimu Afrika.22.5. Umndeni nebangani beNdvuna yeMbutfo Wetekuvikela Netigayigayi Temphi, Mk. Nosiviwe Mapisa-Nqakula, ngekushonelwa ngubabe wakhe, Mnu. Douglas Mapisa. Ushonele eSibhedlela iCecilia Makiwane eMonti, eMphumalanga Kapa aneminyaka lenge-96 budzala.E. Imikhosi Letako23. Kukhunjulwa kweMnyakalikhulu waNelson MandelaIkhabinethi nayo njengebantfu baseNingizimu Afrika ikhumbula umkhosi wesine wekusishiya emhlabeni kwaNelson Mandela mhla ti-5 Ingongoni 2013. Nga-2018 lelive litawube lihlanganisa umnyakalikhulu wemphilo yaMandela futsi bonkhe bantfu baseNingizimu Afrika bakhutsatwa kutsi bahlanganyele kulomgubho wemnyaka wonkhe lapho sihlonipha lenye indvodzana yeludvumo yase-Afrika.Ikhabhinethi ibonga bonkhe bantfu baseNingizimu Afrika ngekuhlanganyela kwabo kumikhosi leminyenti leyehlukene kulo lonkhe lelive yekukhumbula OR Tambo futsi ilindzele kutsi lizinga lekuhlanganyela lelifanana naleli lapho sikhumbula sikhonkhwane setfu kanye naMengameli waseNingizimu Afrika wekucala lowakhetfwa ngentsandvo yelinyenti, Mengameli, Madiba.24. Sikhatsi Semaholidi aKhisimusiIkhabhinethi ifisela bonkhe bantfu baseNingizimu Afrika sikhatsi semaholidi aKhisimusi lesiyintfokoto. Simema labo labatawube bahamba kutsi bacinisekise kutsi timoto tabo tifanele kuba semgwacweni. Bonkhe labasebentisa imigwaco, bashayeli nalabahamba ngetinyawo bafanele kutsi bagcine imitsetfo yemgwaco.Indvuna yeTekutfutsa, Mnu. Joe Maswanganyi, wetfule umkhakhaso we-Arrive Alive (Fika Uphila) eBela-Bela, eLimpopo mhla ti-5 Ingongoni. I-SAPS iphumelelisa umkhankhaso wavelonkhe wesikhatsi semaholidi aKhisimusi lesiphephile futsi wonkhe muntfu unesibopho sekwesekela i-SAPS ngekugcina umtsetfo nekutsiphatsa ngendlela lefanele.Litiko Letasekhaya litawumemetela tinhlelo tesikhatsi semaholidi aKhisimusi sanga-2017/18 seminyele yaseNingizimu Afrika. Loku kwentelwa kutsi kulawulwa kwekuphuma nekungena kwebantfu nemphahla eNingizimu Afrika kwenteke kahle futsi ngelizinga lelincono ngalesikhatsi sekuba matasatasa kakhulu.Siphindze futsi sicela batali nebalondvoloti bebantfwana kutsi bangashisyi bantfwana bangakagadvwa njengoba sinesibopho sekunakekela bantfwana betfu.Ikhabhinethi kuyayiyfokotisa kutsi Luhlolo lwaMatikuletjeni luchubeke ngaphandle kwetinkinga letinkhulu iphindze futsi ifisela labebafundza matikuletjeni nga-2017 lokuhle lapho basaselindze imiphumela yabo.F. Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.25. Mk. Ilise Karg njemmeleli we-dti kuMkhandlu Wavelonkhe Wetekweluleka Kutekusungula.26. Emalunga eBhodi eSikhwama Savelonkhe Sekuhlomisa Ngemandla (i-NEF):26.1. Mk. Nonkqubela Helen Maliza;26.2. Mk. Lerato Cynthia Molefe;26.3. Mk. Nthabiseng Mateboho Moleko;26.4. Mnu. Ernest Kwinda; na26.5. Mnu. Sipho Zikode (ummeleli we-dti).27. Mnu. Sandile Mkhize, njengeSikhulu Lesikhulu Lesiphetse (i-CEO) yeMagalies Water.28. Mnu. Wiseman Mkhize, njengelilunga leBhodi yeMlawuli Wavelonkhe Wetemandla waseNingizimu Afrika (i-NERSA).29. Mnu. Phakamani Buthelezi, njenga-CEO we-Overberg Water.30. Advocate Samuel Vukela, njengeMcondzisi jikelele (i-DG) yeLitiko Letemisebenti Yesive.31. Mk. Brenda Sibeko, njengeLisekela la-DG (i-DDG) weTekucinisekiswa Kwetenhlalakahle Letinkhulu kuLitiko Letekutfutfukiswa Kwetenhlalakahle.32. Mnu. Zephania Nhleko, njenga-DDG weTekuhlela Nekuchumanisa Temnotfo kuLitiko Lekutfutfukiswa Kwemnotfo.33. Mnu. Mandla Victor Ngcobo, njenga-DDG: Sikhulu Selwatiso Lwahulumende e-DPSA.Imibuto ingacondziswa ku:Mk. Phumla Williams   Libambela leMcondzisijikelele (e-GCIS)Makhalekhikhini: 083 501 0139"
Statement on the Cabinet Meeting of 28 February 2018,1 Mar 2018,https://www.gov.za/speeches/statement-cabinet-meeting-28-february-2018-1-mar-2018-0000,https://www.gov.za/ss/speeches/sitatimende-semhlangano-wekhabhinethi-sangamhla-tinge-28-indlovana-2018-1-mar-2018-0000,"Cabinet met on Wednesday, 28 February 2018, at Tuynhuys, Cape Town.A. Issues in the environment1.    National Budget Speech1.1.  Cabinet appreciates the overwhelming confidence expressed in the 2018 National Budget which was tabled in Parliament, Cape Town, last week. In the recent spirit of renewal that has gripped our great nation, Cabinet calls on all South Africans to partner with government to grow our economy and create much-needed jobs.1.2. The reduction in expenditure of R85 billion over the next three years demonstrates government s commitment to fiscal consolidation and the prudent allocation of resources to grow the economy.1.3.  The steps announced to slow the pace of debt accumulation and contain the budget deficit greatly improve our fiscal framework and give South Africans confidence in the future prospects of our economy.1.4.  Cabinet is resolute that the interventions will reflect in our country s economic growth, affirm its economic standing and safeguard its investment grade status.1.5.  The 2018 National Budget supports the poor in our society through a comprehensive social assistance programme and fee-free tertiary education for students from poor households.1.6.  As a response to the concern raised on the Value-Added Tax (VAT) increases proposed, Cabinet is considering expanding the list of basic goods that are zero-rated on VAT.2. Nelson Mandela Centenary2.1.  Cabinet joins President Cyril Ramaphosa in his call on South Africans to reaffirm a shared commitment to serve people as we continue to celebrate the centenary of the birth of former President Nelson Mandela. Madiba is the first President of a Democratic South Africa and would have turned 100 years of age on 18 July 2018.2.2. Madiba is a global icon who is revered worldwide as a Champion of Human Rights, non-racism and non-sexism. He played a critical role in unifying South Africans, and inspiring democratic unity across Africa and the globe.2.3. The first celebration of Nelson Mandela s centenary took place during the African Union Summit in Addis Ababa, Ethiopia in January 2018. A number of events will be held throughout the country this year to reflect on the life of Tata Madiba.2.4. Cabinet calls upon all South Africans to join in the centenary celebrations in their workplaces, schools, churches and civic organisations. It calls on each one of us this year to emulate the values of Nelson Mandela by working in our respective ways to build a united, non-racist, non-sexist and prosperous country.2.5. The country also celebrates the centenary of one of the great daughters of the African soil Mama Albertina Sisulu, who dedicated her life to fight for the emancipation of women and the liberation of South Africa.  Cabinet will in the next meeting also outline a programme for the celebration of the Centenary of Mama Albertina Sisulu.3.  Drought3.1. Cabinet appreciates the relentless efforts made by the Inter-Ministerial Committee on Drought together with stakeholders in all spheres of government and society in dealing with the persistent drought conditions that have hit several parts of the country.3.2. Apart from the fact that South Africa is a water-scarce country, the effects of global warming continue to affect the rain patterns, thus causing our dam levels to remain low.  3.3. The Inter-Ministerial Task Team on Drought continues to facilitate work between national government, provinces and municipalities in all drought-affected areas. This includes implementing short, medium and long-term measures to address and mitigate the potential impact of this drought.3.4. Government has made funds available to provide short-term assistance to affected provinces. It has provided a relief grant worth R473 million and an additional R6 billion in the 2018/19 financial year to augment water infrastructure in the Western Cape  Eastern Cape and Northern Cape.3.5. Cabinet calls on all to continue to work with government in conserving water by using it responsibly and sparingly. Cabinet remains committed to making South Africa a country of choice for visitors and potential investors alike. 4. Police killings4.1. Cabinet expresses condolences to the families and friends of the five police officers and a former soldier who were recently brutally murdered in an attack on the Ngcobo Police Station in the Eastern Cape.4.2. Cabinet strongly condemns any senseless killing of our servicemen and women.  The loss of one police officer, soldier or any other person who serves to protect society and our people is unacceptable.4.3. Cabinet has committed, through the Minister of Police, to do whatever possible to capacitate our police stations to prevent such attacks in the future.4.4. Cabinet further appeals to parents and society at large to ensure children are kept safe at all times and to partner with law-enforcement agencies to protect the rights of our children. Any form of abuse against a child must be exposed and reported immediately. By working together, we can keep our communities safe and ensure that criminal elements have no place to hide.B. Cabinet decisions  1.  Cabinet approved the Draft Revised White Paper on National Transport Policy to be published for public comments. The policy aims to provide a transport system that is integrated with other related sector plans so as to reduce both the cost of commuting and doing business. It also aligns the country s transportation plans to the global transportation trends.2. Cabinet approved the Green Paper on Roads Policy for South Africa to be published for public comments. The policy provides the overarching framework that ensures South Africa s roads are better managed, safer and include all modes of transport to deliver a sustainable approach to roads management. It guides the road regulations, infrastructure, safety, road funding and non- motorised transport.3.  Cabinet was briefed on the findings of the 2015/16 National Survey of Research and Experimental Development (R&D Survey).R&D is an integral part of the country s socio-economic development.  This has been collective efforts of government, industry and research institutions. The report is available on the Department of Science and Technology (DST) website: www.dst.gov.za.4. Cabinet approved the designs of the 2018 commemorative collector s coin series, which will be produced by the South African Mint Company. The 2018 designs collection will be celebrating the Nelson Mandela Centenary. These collections were preceded by the 2017 commemorative coins that celebrated South Africa under the theme of Freedom, Democracy and Cultures.C. Bills1. Cabinet approved the submission of the Customary Initiation Bill of 2018 to Parliament. The Bill seeks to protect, promote and regulate the governance aspect of the practice of customary initiation.It provides national norms and standards aimed at the protection of life and the prevention of injuries and all forms of abuse experienced by initiates.2. Cabinet approved for the submission of the National Qualifications Framework Amendment Bill of 2016 to Parliament. The Bill, which amends the National Qualifications Framework Act, 2008 (Act 67 of 2008), strengthens the Act by improving measures to deal with issues of misrepresentation, imposes consequences on persons who misrepresent their qualifications or organisations that issue invalid qualifications.It also proposes regulations to ensure that fraudulent qualifications are referred to the relevant professional bodies (database of individuals who misrepresented their qualifications). It also addresses the accreditation of foreign qualifications.3. Cabinet approved the Railway Safety Bill of 2017 to be published for public comments. The Bill seeks to improve railway safety and create a governance structure to oversee the work of the Rail Safety Regulator of South Africa. It is also aligned to the National Rail Policy regarding the strengthening of safety monitoring, and the promotion and enforcement of safety in our railways.4. Cabinet approved for the Draft Economic Regulation of Transport Bill of 2017 to be published for public comments and consultation. The Bill addresses the regulatory and capacity gaps in respect of provision of a cost-effective and efficient transport system.D. Upcoming events1. South Africa will be hosting the Southern African Development Community Ministers of Labour, Employment and Social Security, as Chair, from 1 to 2 March 2018 at the Cape Town International Convention Centre. The theme of the conference is:  Horizon decent work: Advancing connectivity, coherence and inclusivity . Participants will include social partners   organised business, labour and community.2. President Ramaphosa in his capacity as the Chair of SADC will undertake consultative visits to Angola, Botswana and Namibia from 2 to 3 March 2018.  He will be accompanied by the Minister of International Relations and Cooperation Lindiwe Sisulu and Minister of Defence and Military Veterans Nosiviwe Maphisa Nqakula.3. South Africa will   co-host the 17th World Conference on Tobacco or Health (WCTOH) from 7 to 9 March 2018 in Cape Town under the theme:  Uniting the World for a Tobacco-free Generation . This is the first hosting in Africa.The WTCOH calls for committed action and provides a platform for governments, civil-society organisations, United Nations agencies, international organisations, health workers and other stakeholders to discuss shared knowledge and experiences, particularly regarding to youth and women who are exposed to tobacco use.Hosting the conference contributes towards addressing the National Development Plan s goals by creating awareness and education on the harmful effects of tobacco use, and the need to intensify tobacco control measures.4. On the 10 and 11 March the IEC will open the Voting Registration Centres for people to come and register and check their registration details. Cabinet urges all eligible voters to visit their voting stations to update the voters  roll in preparation for the 2019 general elections. Cabinet particularly calls on first-time voters to ensure they participate in their constitutional democratic right to vote by going to register to vote.This registration weekend is a milestone towards the culmination of a two-year project to obtain the residential addresses of all registered voters.The voting stations will be open between 08:00 and 17:00 to assist new voters to register to vote, and allow registered voters who have relocated to reregister in their correct voting district and update their address details on the voters  roll.E. Messages1. Cabinet commends all teachers who were honoured at the 18th National Teaching Awards which took place in Johannesburg on Saturday, 17 February 2018. The awards recognised outstanding teaching and leadership in several categories, including the Nelson Mandela Lifetime Achievement Award and Professor Kader Asmal Award.2. Cabinet conveys its condolences to Deputy Minister Obed Bapela on the loss of his wife Constance Bapela, who served the country as a councillor at the time of her passing.3. Cabinet joins President Ramaphosa in conveying condolences to the family, friends and associates of the political economist and author, Prof Johannes  Sampie  Terreblanche, who passed on at the age of 84.4. Cabinet congratulates Minister Naledi Pandor on her recognition by Leiden University in the Netherlands as an Oort Honorary Visiting Professor of Astronomy and Development. This is in recognition of the Minister s extraordinary accomplishment in harnessing science, particularly astronomy, as a tool for global development and societal benefit.F. AppointmentsAll appointments are subject to the verification of qualifications and the relevant clearance.1.    Ms Lerato Matabogeas Deputy Director-General (DDG): Tradeand Investment South Africa, Department of Trade and Industry (the dti).2.    Ms Shandokane Evelyn Masotjaas DDG: Consumer and Corporate Regulation, the dti.3.    Ms Vuyelwa Vumendlini as DDG: International and Regional Economic Policy, National Treasury.4.    Mr Joseph Tebogo Leshope as Chief Operations Officer of SENTECH.5.    Ms Vuyo Zitumane as Chief Executive Officer (CEO) of Amatola Water.6.    Adv Seeng Catherine Ntsaba-Letele as Chief Ombud of the Community Schemes Ombud Service.7.    Mr Edward Mamadise as CEO of the National Regulator for Compulsory Specifications.8.    Dr Sagren Moodley as the representative from the DST on the South African Council for Natural Scientific Professions.9.    Reappointments to the Patent Examination Board:a.    Ms Shanaaz Tiry Mahomed;b.    Ms Sandra Cleiland;c.    Prof Christiena Maria van der Bank; andd.    Adv Nhlanhla Paul Sibisi.Enquiries:Ms Phumla Williams   Acting Cabinet SpokespersonCell: 083 501 0139 "
Sitatimende seMhlangano weKhabhinethi mhla ti-14 Indlovulenkhulu 2018,15 Mar 2018,https://www.gov.za/speeches/statement-cabinet-meeting-14-march-2018-15-mar-2018-0000,https://www.gov.za/ss/speeches/statement-cabinet-meeting-14-march-2018-15-mar-2018-0000,"IKhabhinethi ibambe umhlangano ngaLesitsatfu, mhla ti-14 Indlovulenkhulu 2018, eTuynhuys, eKapa A. Tindzaba Letimcoka1. Kukhula kutemnotfo1.1. IKhabhinethi iyakwemukela kukhula nge-1.3% kwemnotfo nga-2017. Lokukhula kusuka ku-0.3% nga-2016. Lokukhula kwemnotfo ngaphasi kwetimo letimatima kwetsembisa lokuhle ngelikusasa letemnotfo walelive.1.2. Letinombolo tekukhula tikhombisa kutsi umnotfo usebangeni lekwenyuka, njengaloku lihhovisi Temafa Avelonkhe lilindze kutsi umnotfo ukhule nge-1.5% kulomnyaka futsi wenyuke ngesivinini uye ku-2.1% nga-2020.1.3. IKhabhinethi icela yonkhe imikhakha yesive kutsi yakhe etikwalelifutse lelihle lemnyaka wanga-2017, kanye nekutsi isebentisane nahulumende ekuguculeni emasu ahulumende abe tinyatselo letiphatsekako tekusimamisa kukhula kwemnotfo kanye nekudala imisebenti.2. Tingucuko Kutemhlaba 2.1. IKhabhinethi iyasemukela lesishukumiso sekuchibela Umtsetfosisekelo waseRiphabhliki yaseNingizimu Afrika wanga-1996 ngenhloso yekuvumela kutsi kube nekutsatfwa kwemhlaba nguhulumende unikwe ummango ngaphandle kwesincephetelo.2.2. Hulumende usebente kamatima kusukela nga-1994 kubuyisela emuva lomshiyandvuku wekutsatfwa kwemhlaba ngaphasi kwekubuswa betive nelubandlululo. Ngekusebenta ngekwemtsetfo, hulumende sewente lokukhulu kakhulu kucinisekisa kutsi umhlaba ukhicita ngalokuchubekako, ngaleso sikhatsi abe enta ngekushesha inchubo yekuncephetelisa labo labatsintseka ngenca yekutsatselwa umhlaba.2.3. Loludzaba selwendluliselwe eKomidini Lebuketa Umtsetfosisekelo, lokufanele kutsi libikele Iphalamende mhla tinge-30 Ingci 2018. Letincomo letitawumikiswa kuLibandla Lavelonkhe kutawuya ngeluchungechunge lwemihlangano yekulalelwa kweluvo lwemmango tilandzelwe yimihlangano yelikomidi.2.4. IKhabhinethi icela bonkhe labo labatsintsekako kutsi baletse kuphawula kwabo ngesikhatsi salenchubo yekucocisana, lokutawuletsa tisombululo tekuchubela embili live letfu. Njengahulumende lonakekelako nalogcile kubantfu, bonkhe labatsintsekako kutawuboniswana nabo ngesikhatsi kwentiwa lenchubo.2.5. IKhabhinethi iyachubeka futsi icela imimango kutsi iyekele kungena emhlabeni ngalokungekho emtsetfweni. Tsine silive lelihlonipha umtsetfo nalelitsandza kuthula letinetindlela letanele tekusombulula tinkinga, lokufaka ekhatsi indzaba yemhlaba.2.6. INingizimu Afrika ivule tandla kutemabhizinisi, kanye nekutjala timali kutekulima futsi nekulima kwemukelekile. Kuyinshisekelo yelive laseNingizimu Afrika kutsi kube nebalimi labalimela kutsengisa kantsi lenchubo ingacinisekisa kutsi sinelinani lelikhulu lebalimi labalimela kutsengisa ngemphumelelo.3. Umklamo Wemnotfo i-Double Drift Wildlife wemmango waseNofingxana3.1. IKhabhinethi iyakwemukela kwetfulwa kweMklamo Wemnotfo i-Double Drift Wildlife wemmango waseNofingxana, eSiciwini Sekongiwa Kwemvelo saseDouble Drift eMphumalanga Kapa yiNdvuna Yetemvelo, Dkt. Edna Molewa.Loku kufake ekhatsi nekunikwa litayitela kweLikhaya Lethu Communal Property Association (i-CPA) egameni leNdvuna Yekutfutfukiswa Kwetindzawo Tasemaphandleni Netingucuko Kutemhlaba, Mk. Maite Nkoana-Mashabane.3.2. Ummmango waseDouble Drift watsatselwa umhlaba wawo wendzawo yekuhlala neyekukhotsisa imfuyo yawo nguMtsetfo Wemhlaba wanga-1913. Nga-1994, lommango wafaka sicelonkhokhelo semhlaba lowabuyiselwa nga-2012, lokwaholela ekusungulweni kweLikhaya Lethu CPA.3.3. Likhaya Lethu CPA lakhiwa ngemalunga la-1 500 eMmango waseDouble Drift futsi latfola tigidzi le-R6 letakhokhwa Litiko Letemvelo kutsi utfutfukise tebhizinisi yemnotfo wetemvelo lapha epulazini laseNaudeshoek (emahektha la-1 400). Lokubuyiselwa kwemhlaba kwasetjentwa ngekusebentisa Litiko Lekutfutfukiswa Kwetindzawo Tasemaphandleni Netingucuko Kutemhlaba.4. I-VBS Mutual Bank4.1. IKhabhinethi isivile simemetelo lesentiwe Libhangesilulu leNingizimu Afrika lesimayelana ne-VBS Mutual Bank. Lolulawulo lolucokiwe lutawusekela i-VBS Mutual Bank kutsi ilungise tinsayeya talo tekuwa nekutsi futsi lente loko lokufunwa ngummango kanye nalabo labadiphozithe ku-VBS. IKhabhinethi isamile ekutseni isatinikele ekuntjintjeni umkhakha wetetimali nasekucinisekini kutsi banftu labanyenti badlala indzima kuwo ngaphandle kwekufaka engotini timali tebantfu letigcinwe emabhange.5. Umkhankhaso wekutjala timali5.1. IKhabhinethi iyawemukela umkhankhaso  we-CEO Know  we-Brand South Africa, ngekuhlanganyela ne-Business Leadership South Africa (i-BLSA), kukhangisa laseNingizimu Afrika njengelive longatjala kulo timali.5.2. Loku kuyindlela yekwakha kulesakhiwonchanti setfu lesisezingeni lemhlaba ngekusebentisa sikhungo lesinako konkhe, i-InvestSA One-Stop Shop, letikhono telucwaningo netekuntfutfukisa, kucamba kanye nemkhakha wetekukhicita lokukhulu kute kusekelwe batjalitimali. Kuvulwe futsi netindzawo letinsha tekukhula kwemnotfo waselwandle, emandla lavusetelelekako, umnotfo longasiyo ingoti emvelweni kanye newekuhlwaya igesi ye-shale.5.3. Lomkhankhaso ufaka ekhatsi Tisebenti Letinkhulu (ema-CEO) lavela kutinkampani letihwebelana nemave emhlaba talapha eNingizimu Afrika ngekwabelana ngelwatinzulu lwabo lolumayelana nekutjala timali lokuchubekako lapha eNingizimu Afrika.5.4. IKhabhinethi igcugcutela bonkhe bantfu baseNingizimu Afrika ngemoya lotsi  Thuma Mina  lovunguta eveni lonkhana kutsi badlale indzima yabo ngekutsi babelane tindzaba letinhle ekwakheni ligama lelihle lalelive letfu kanye nekuheha lutjalotimali kutsi lukhule.6. Luhlelo Lwekutsenga Lwebakhiciti Bemandla Labatimele (ema-IPP)6.1.  IKhabhinethi isinakile simangalo seNkantolo Lephakeme lesifakwe tinhlangano letimbili letingekho ngaphasi kwahulumende (ema-NGO) lesimayelana nesincumo sahulumende sekusayina tivumelwane tekutsengiselana emandla nema-IPP lange-27. Loludzaba lutawuphotfulwa yiNkantolo Lephakeme mhla tinge-27 Indlovulenkhulu 2018. Ngemoya wekuvumela umtsetfosisekelo kanye nekusebenta kwemtsetfo, lokusayina sekuhlehlisiwe.6.2.  IKhabhinethi ikucinisekisile kutinikela kwayo ekusombululeni loludzaba loluphatselene naloluhlelo. Loluhlelo Lwekutsengisa Lwebakhiciti Bemandla Lavusetelelekako Labatimele lutawucinisekisa kutsi batsengi kulelive letfu bakhona kutfola emandla lashiphile kanye nalahlobile, futsi lutawuletsa lutjalotimali loludzingeka kakhulu lapha eNingizimu Afrika. Lemiklamo itawudala imisebenti yesiphelane lenge- 61 600, bese kutsi lenge-95% ayo ebantfu baseNingizimu Afrika, ikakhulu icondziswe kubantfu labasha.  6.3. IKhabhinethi iyakucinisekisa kutinikela kwayo ebudlelwaneni lobucinile emkhatsini wahulumende netinhlangano letitimele njengaloku sifuna kufeza tinjongo tetfu tekuntjintja emandla akusasa kanye nemphilo lencono yetfu sonkhe. Loku kuyadzingeka ekuletseni inchazelo lecacile ledzingeka kakhulu ngetinchubomgomo kanye nemitsetfo lelawulako, kanye nekugcina iNingizimu Afrika njengelive lelinematfuba lamanyenti elutjalomali lelitsandvwa ngebatjalitimali bemkhakha wetemandla.7. I-Listeriosis7.1. IKhabhinethi ivakalisa kudzabuka kwayo kubangani nemindeni yalabo labashonile ngemuva kwekuhlaselwa sifo se-listeriosis, futsi ifisela labo labagulako kwelulama ngekushesha. Bantfu labangetulu kwalaba-180 bashonile kantsi ngulabange-940 labahlaselwe ngulesifo lapha eNingizimu Afrika.7.2. IKhabhinethi ikhutsatwe yimitamo lemikhulu leyentiwe Litiko Letemphilo, Sikhungo Savelonkhe Setifo Letitsatselanako (i-NICD) kanye neNhlangano Yemhlaba Yetemphilo (i-WHO) yekuvimba leligciwane le-listeria kutsi lingabhebhetseki. Kuchubeka nekucinisa lemitamo, Indvuna Yetemphilo, Dkt. Aaron Motsoaledi, utawubamba umhlangano neMkhandlu waseNingizimu Afrika Webahlengikati (i-SANC) ngaLesine, mhla ti-15 Indlovulenkhulu 2018.7.3. IKhabhinethi iyayemukela lenchubekelembili lenhle leyentiwe yekutfola nekususa lowo mtfombo lobanga kubhedvuka kwalesifo lesibulalako se-Listeriosis. Kubuyiselwa emuva kwemikhicito yekudla lokwentiwa kutikhungomkhicito letintsatfu i-Enterprise neRainbow   lapho leligciwane litfolakele khona   kube sikhatsi lesimcoka sekuvimba lokubhedvuka kwalesifo. Lesifo lesitfolakala ekudleni sabonakala kwekucala ngeNhlaba 2017.7.4.  I-Listeriosis sifo lesibi kakhulu kodvwa siyavikeleka ngekuselapha ngemphumelelo ngekusebentisa sibulalamagciwane (ema-antibiotic). Labo labasengotini lenkhulu bomake labatetfwele, tinswane letincane kakhulu, bantfu lasebakhulile kanye nebantfu labanekusawoteka kwemtimba lokuntekenteke. Bantfu labakhombisa timphawu temfiva, buhlungu betinyama, sicanucanu nome kuhudza kufanele kutsi bavakashele bodokotela babo nome umtfolamphilo losedvute ngekushesha.7.5. IKhabhinethi inelitsemba kutsi iNingizimu Afrika itakuncoba lokubhedvuka kwalesifo lokukhona futsi ikhutsata bonkhe bantfu kutsi bayigcine bayihloniphe lemitsetfo lesihlanu yekuphepha kwekudla ngalesikhatsi:Geza tandla ngensipho ngembikwekutsi uphatse kudla, nangemuva kwekubuya endlini lencane;Pheka kudla kuvutfwe kahle ungakudli kudla lokungakaphekisiswa kahle ngobe leligciwane le-Listeria liyafa nangabe kudla kuphekisiswe kahle;Ungakuphatsi ukuhlanganise kudla lokuluhlata nalokuvutsiwe;Gcina kudla kusezingeni lekushisa lelifanele; futsiWente sicinisekiso kutsi yonkhe imikhicito yelubisi iyafutfunyetwa kute kufe emagciwane nome-ke lokungenanti iyabiliswa futsi ukugeze ngemanti lahlobile konkhe kudla lokungaphekwa ngembikwekutsi ukudle nome-ke ukugeze ngemanti lacale abiliswa kucala.7.6. Labo labangavisisi kahle macondzana ne-Listeriosis bangatsintsa lihhovisi le-NICD ku: 011 386 6400.8. Tibonelelomali tembuso8.1. IKhabhinethi ichazelwe ngalamafishane mayelana nesimo sekulungela kwe-Ejensi yaseNingizimu Afrika Yesibonelelomali Sembuso (i-SASSA) kutsi inike indlela lensha lehlanganisa tindlela tekukhokha letimbili nome letingetulu yekwabiwa kwetibonelelomali kubazuzi mhla lu-01 Mabasa 2018. Loku kuhambisana nesijubo seNkantolo yeMtsetfosisekelo (i-ConCourt) leyakhipha umyalo wekutsi kungetwe sikhatsi salenkontileka lekhona ne-Cash Paymaster Services (i-CPS) kute kube mhla tinge-31 Indlovulenkhulu 2018.8.2. IKhabhinethi iyaphindza futsi ikhombisa kutinikela kwayo eluhlelweni lwahulumende lwetibonelelomali tembuso, lolusekujuleni kwemitamo yetfu yekunciphisa buphuya futsi lucondze ngco ekubuyiseni sitfunti kubantfu bakitsi. IKhabhinethi inetisekile kutsi bazuzi betibonelelomali tembuso batawukhokhelwa mhla lu-01 Mabasa 2018.Lamakhadi aka-SASSA lakhona asesemtsetfweni kute kube yinyanga yeNgongoni 2018. Inchubo yekuntjintja emakhadi ebazuzi betibonelelomali tembuso itakwentiwa ngendlela lensha lehlanganisa tindlela tekukhokha letimbili nome letingetulu lengeke itsikamete kukhokhelwa kwetibonelelomali tembuso. Bonkhe bazuzi betibonelelomali tembuso batawutfola tibonelelomali tabo etindzaweni tabo tekukhokhelwa lokufaka ekhatsi emabhange, ePosini laseNingizimu Afrika (i-SAPO) kanye nakuletinye tindzawo tekutsengisa.8.3. IKhabhinethi icela labo labete ema-akhawunti asebhange kutsi bavakashele emagatja e-SAPO lasedvute bayovula ema-akhawunti. IKhabhinethi inike i-SASSA umyalo kanye neLuphiko Lwahulumende Lwetekuchumana Netekwatisa (i-GCIS) kutsi bente konkhe lokusemandleni kutsi batise bonkhe bazuzi betibonelelomali nganome ngabe ngutiphi tingucuko letingabakhona ngesikhatsi salenchubo yekuntjintja kusukwa ku-CPS kuyiwa kulenye indlela lensha lehlanganisa tindlela tekukhokha letimbili nome letingetulu. IKhabhinethi solo isatinikele ekucinisekiseni kutsi hulumende uyasigcina sijubo seNkantolo yeMtsetfosisekelo. Emahhovisi aka-SASSA atawube avuliwe futsi alungele kusebenta ngaleticelo letinsha.8.4. IKhabhinethi icela onkhe emalunga emmango kutsi, ikakhulu lawo labazuzi kanye nemindeni yawo, kutsi batsintse i-SASSA ku: 0800 60 10 11 nome bavakashele lihhovisi labo laka-SASSA lelisedvute kute batfole lwatiso lolubanti.9. Kubhalisa kwebavoti9.1. IKhabhinethi, njengeKhomishini Yelukhetfo Letimele (i-IEC) kanye naMengameli Cyril Ramaphosa, nayo ibonga bonkhe bantfu baseNingizimu Afrika labalale lesimemetelo sekubhalisela kuvota nome lokuhamba bayokulungisa imininingwane yabo yemakheli kulemphelasontfo lephelile ngesikhatsi semkhankhaso wekubhaliswa kwebavoti. Lomkhankaso ubaluleke kakhulu emalungiselelweni elukhetfo lwesitfupha lwavelonkhe netifundza lokulindzeleke kutsi lube nga-2019.9.2. Takhamuti leti-2 767 139 tivakashele tikhungo tekuvota kulemphelasontfo leyengcile.9.3. Kulabo bavoti labangetulu kwetigidzi le-2.76  labavakashele tikhungo tekuvota:Babe nje ngetulu kwe-1.3 yesigidzi lababhalisile futsi etikhungweni tabo tekuvota tesigodzi;Labangetulu kwe-800 000 bantjintje kubhalisa kwabo bayowubhalisa esigodzini sekuvota lesisha;Cishe laba-500 000 bekubavoti labebabhalisa kwekucala;Kulabo labasha lababhalisile, labange-82% bebangephasi kweminyaka lenge-30 kantsi cishe labange-54% bekubomake;Sifundza saseGauteng sibe nebantfu lababhalisa kwekucala labange-23.69%, salandzelwa iKwaZuulu-Natal nge-18.78% neLimpopo nge-17.03%.9.4. Sifundza seMphumalanga Kapa sona sibe nebantfu labanengi lababhalisile, labange-87%, kwalandzela iFreystata yabanje ngetulu kwe-82%, neKwaZulu-Natal, Limpopo neNyakatfo Kapa nge-79% ngekulandzelana. Bantfu sebabonkhe lababhalisele kuvota eGauteng bange-67.3%.9.5. I-IEC ibike kutsi luhlu lwebavoti nyalo selume kubavoti laba-26 250 939, lokulinganiselwa nje ku-75% yebantfu labafanele kuvota, ngekwetilinganiso teLihhovisi Lelubalobalo laseNingizimu Afrika tebantfu labaneminyaka lekuvumelako kuvota.9.6. Takhamuti letilinganiselwa kuleti-300 000 letivakashele tikhungo tekuvota cishe tisemkhatsini walabo bavoti labatigidzi le-2.8 i-IEC lebeyite emakheli abo ngesikhatsi salemphelasontfo.9.7. Luhlu lwebavoti lolungilo lucinisekisa kwetsembeka kwalolo luhlu lwebavoti futsi luphindze lucinise nentsandvo yetfu yelinyenti ngekucinisekisa kutsi kube nelukhetfo lolungavuni luhlangotsi, lolukhululekile nalolutsembekile.9.8. IKhabhinethi icela bonkhe bantfu baseNingizimu Afrika labangazange bakhone kutsi bavakashele tikhungo tabo tekuvota kulelmphelasontfo lephelile kutsi bavakashele lihhovisi le-IEC lelisedvute bayocinisekisa kanye nekwenta kutsi ibe sesikhatsini imininingwane yemakheli abo. Nakungasinjalo, bavoti lababhalisile mabavakashele iwebhusayithi ye-IEC ku: www.elections.org.za/MyIEC imini nebusuku bahlole futsi balungise imininingwane yabo yemakheli.10. Tilokotfo letinhle kumgijimu uMhlengi Gwala10.1. IKhabhinethi nayo, njengeNdvuna Yetemidlalo Nekukhibika, Mk.Thokozile Xasa, iyasigceka lesento sebucaba sebudlova lesentiwe kulomgijimi losesamusha, Mhlengi Gwala, lowahlaselwa ngelisaha lehhomlayidi ngesikhatsi ashova libhayisikili KwaZulu-Natal.10.2. IKhabhinethi ifisela lomgijimi kwelulama ngekushesha futsi ivakalisa kubonga kwayo kulelo tsimba labodokotela lasesibhedlela saseSt Augustine lelimnakekelako sikhuluma nje.Bugebengu abemukeleki emmangweni wakitsi neKhabhinethi icela imimango kutsi isebentisane nema-ejensi lacinisekisa kugcinwa kwemtsetfo kutsi kuboshwe letigebengu.11. Somiso sesimemetelwe njengenhlekelele yavelonkhe11.1. Ngaphasi kweNdvuna Yetekubusa Ngekubambisana Netendzabuko Mnu. Zweli Mkhize, hulumende sewumemetele ngalokusemtsetfweni simo senhlekelele yavelonkhe kute kubukanwe nesomiso salelive nenkinga yemanti.11.2. IKhabhinethi iyababonga bantfu baseNingizimu Afrika labasolomane bachubeke njalo ngekonga emanti kanye nemitamo lengapheli yeLikomidi Lelihlanganisa Tindvuna Lesomiso, kanye nalabo labatsintsekako kuyo yonkhe imikhakha yahulumende nemmango, ekulweni naletimo tesomiso lesichubeke njalo letihlasele tincenye letinengi talelive.11.3. Ngaphandle kwkutsi iNingizimu Afrika ilive leliswela emanti, Ikhabhinethi yenta siciniseko sekutsi sitawuhlala njalo silive bavakashi labakhetsa kulivakashela.B. Tincumo teKhabhinethi1. IKhabhinethi ivumile kutsi Sivumelwane Lesichibela Seleko 1 (Kuhlanganyela lokumayelana Nelutjalotimali) seSivumelwano Setetimali Nelutjalomali (i-FIP) seNhlangano Yekutfutfukisa Emave LaseNingizimu Ne-Afrika (i-SADC) wetfulwe ePhalamende kute ucinisekiswe.1.1. Inhloso yale-FIP kwenta kutsi tinchubomgomo tetimali netekutjala timali teMave Angemalunga e-SADC  tihambisane netinhloso te-SADC. Loku kutawucinisekisa kutsi nome ngabe ngutiphi tingucuko letikhona emigomeni yetetimali nekutjala timali kulinye Live Lelililunga le-SADC akubangi kutsi kuze kube nekulungiswa lokungakadzingeki kulamanye eMave Langamaunga e-SADC.1.2. Letichibiyelo kuhloswe ngato kugcina lilungelo labohulumende kutsi balawule ngendlela letsandvwa ngummango, kanye nekucinisekisa kutsi ayahambelana  emalungelo netibopho tebatjalitimali nabohulumende.2. IKhabhinethi ikuvumile kwetfulwa ePhalamende Kwemitsetfo Lesilinganisosimo Lesiphasi Lebuyeketiwe Naleyetsiwe Kabusha yaKamhlabuhlangene (i-UN) Yekuphatfwa Kwetiboshwa ( Imitsetfo yaNelson Mandela ).2.1. Lokwetsiwa kabusha kwaLemitsetfo Lesilinganisosimo Lesiphasi kutsiwe  Imitsetfo yaNelson Mandela  yindlela yekuhlonipha umshiyandvuku waMengameli wetfu waphambilini, lowacitsa iminyaka lenge-27 ejele.2.2. Kuphindze futsi kwaba nekwengetwa mhlaba wonkhe kwengcikitsi yeLusuku lwaNelson Mandela Lwemave Emhlaba, lolukhunjulwa ngeMave Langamalunga e-UN mhla ti-18 Kholwane, ngenhloso yekugcugcutela timo tebuntfu emajele, kufundzisa ngekutsi tiboshwa nato tiyincenye yemmango kanye nekwatisa umsebenti lowentiwa tisebenti tasemajele njengemsebenti wetenhlalakahle.2.3. Lemitsetfo itawusita iNingizimu Afrika kutsi yenta ngekushesha ingucuko yekutsi kube luhlelo lwekucondziswa kwetimilo lwekutfutfukisa bantfu loluhambisana nemitsetfomgomo netinkhombandlela letahlukahlukene temave emhlaba.C. Imitsetfosivivinyo1. IKhabhinethi ikuvumile kwetfulwa ePhalamende kweMtsetfosivivinyo Wekuvikela Nekulwa Nemacala eNzondo Nenkhulumo Yenzondo wanga-2018.LoMtsetfosivivinyo uhlose kwenta kutsi bugebengu benzondo nenkhulumo yenzondo bube licala, kanye nekutsi kube khona tinyatselo tekuvikela nekulwa nalamacala. Uhlose kulungisa budlova lobucondziswe kubantfu ngenca yekubandlulula. Utawunika emandla futsi kutsi iNingizimu Afrika itibophelele ngekwemtsetfo wemalungelo eluntfu emave emhlaba.2. IKhabhinethi ikuvumile kutsi kungeniswe ePhalamende Umtsetfosivivinyo Wesikhungo Savelonkhe iKamva Semakhono eBuchwepheshe Be-inthanethi (i-iNeSI) wanga-2018. LoMtsetfosivivinyo wekwenta kutsi i-iNeSI ibe sikhungo lesingatimela ngekwemtsetfo lesinemtsetfo waso wekulungisa tinsayeya tekuswelakala kwemakhono ebuchwepheshe be-inthanethi kulelive. Kutfutfukisa emakhono ebuchwepheshe be-inthanethii kubonwa njengeloko hulumende lakubeke embili latawucala ngako kukwenta ekwakheni umnotfo lozuzisa wonkhe umuntfu, kanye nekutsi kube nembuso lokhonako nalobeka embili intfutfuko.I-iNeSI itawusebenta njengesikhungo savelonkhe lesikhokhela tingucuko, ekutfutfukiseni ematiko netikhungo tahulumende ngemakhono ebuchwepheshe be-inthanethi besimanje.3. IKhabhinethi ikuvumile kwetfulwa ePhalamende kweMtsetfosivivinyo Wesayensi Yetemanti, i-Hydrography, wanga-2018. LoMtsetfosivivinyo uhlose kwatisa nekunika Lihhovisi laSosayensi Wetemanti simo setemtsetfo, lebesisolo sikhona kuLitiko Letekuvikela (Umbutfo waseNingizimu Afrika Wetekuvikela Wasemantini) kusukela kwasungulwa tinsita tasemantini lapha eNingizimu Afrika.Utawusita kutsi Sosayensi Wemanti (i-Hydographer) waMbutfo waseNingizimu Afrika Wasemantini watiwe njengaSosayensi Wasemantini Wavelonkhe. Utawucinisekisa kutsi tinsita tasemantini tiba nguletihlelekile futsi tentiwa tiba semtsetfweni loku kuhambisana neNhlangano Yemave Emhlaba Yaselwandle (i-IMO) kanye neSivumelwane Semave Emhlaba Sekuphepha Kwemphilo eLwandle, lokusivumelwane semave emhlaba selwandle lesibeka tilinganisosimo tekuphepha letiphasi ekwakheni, kutisetjentiswa kanye nasekusebenteni kwemikhumbi yekuhweba.D. Imicimbi Letako1. Inyanga/Lusuku Lemalungelo EluntfuImicimbi yekugubha Inyanga/lusuku Lwavelonkhe Lwemalungelo eLuntfu nga-2018 itawubanjwa ngaphasi kwengcikitsi letsi:  Umnyaka waNelson Rolihlahla Mandela: kugcugcutela nekujulisa lisiko lemalungelo eluntfu esiveni sonkhana. Lomcimbi wavelonkhe utawuba mhla tinge-21 Indlovulenkhulu 2018 lapha eGeorge Thabe Cricket Pitch, eSharpeville eVereeniging. IKhabhinethi igcugcutela yonkhe imikhakha kutsi ilihloniphe lolusuku lwavelonkhe, lwekugubha lisiko lemalungelo eluntfu eNingizimu Afrika futsi kuhlonishwe nebantfu labafanana naboMadiba labatinikela kute sitfole lenkhululeko lesiyijabulelako lamuhla.2. Liviki Lavelonkhe LetimbizoLiviki Lavelonkhe Letimbizo litawucala mhla ti-09 kuya ngamhla ti-15 Mabasa 2018 ngaphasi kwengcikitsi letsi:  Sisonkhe sichubekisela iNingizimu Afrika embili.  Kulomnyaka, umgubho weminyaka Lelikhulu yaMandela uyincenye lenkhulu yeliviki lokutawube kugcilwe kulo, ngaphasi kwengcikitsi lengephasi letsi:  Bani sibonelo semisebenti yakhe.  Sigungu sahulumende sitawube sicocisana nemimango etincenyeni letehlukahlukene talelive. Tinhlelo teTindvuna letimayelana naloko letitawube tikwenta titawukhishwa ngesikhatsi lesifanele.3.  Kusebenta kwalabasha 3.1. Mengameli Ramaphosa ulindzeleke kutsi etfule umtamo wekulinga kusebenta weTinsita Talabasha Tekusebenta lapha eRiversands Incubation Hub eDiepsloot mhla tinge-27 Indlovulenkhulu 2018. Lomtamo, ngekuhlanganyela nemkhakha lotimele, uhlose kutfutfukisa bantfu labasha labasigidzi sinye kuleminyaka lesihlanu letako kute kutsi badlale indzima kutemnotfo, mhlawumbe njengetisebenti nome bantu labatichubela emabhizinisi abo nome njengetitjudeni letichubeka nekufundza.4. Kuvakashela eMozambique naseZimbabwe ngekwemsebentiMengameli Ramaphosa utawuvakashela ngekwemsebenti wakhe eRiphabhuliki yaseMozambique naseRiphabhuliki yaseZimbabwe ngeMgcibelo, mhla ti-17 Indlovulenkhulu 2018. Lokuvakasha kutawube kugcile kakhulu ekuciniseni budlelwane emkhatsini walamave lamabili laphawulwe ngenhla.Mengameli utawuphindza futsi abambe tingcoco letimayelana nekuthula nekuphepha kulesifundza nakulelivekati, kanye nekucocisana ngetindzaba letitsintsa umhlaba wonkhe labanenshisekelo ngato.E. Imilayeto1. Ikhabhinethi ihalalisela Ntsiki Biyela, make lomnyama wekucala waseNingizimu Afrika longumphisi wewayini lowetfule iwayini yakhe. Uneticu temfundvo ngemagilebisi, i-viticulture, latetfweswa yiNyuvesi yaseStellenbosch kanye neminyaka le-13 yesipiliyoni sekusebenta, iwayini yakhe i-Aslina Wines ngemnyaka wanga-2018 utawutsengisa emabhodlela la-12 000 e-United States of America, eGerman, eTaiwan naseGhana.2. IKhabhinethi ihalalisela Caster Semenya ngekutsi aphule lirekhodi laseNingizimu Afrika le-1 000m lebeselihlale iminyaka lenge-35 loko lakwente lapha e-Athletix Grand Prix emcudzelwaneni wetematubane lebewubanjelwe eTuks ePitoli. Lentfombi idvume kulo lonkheleli iphumelele kulomjaho ngesikhatsi lesi-2:35:44, yephula lirekhodi lelidzala langa-1983 la-Ilze Wicksell cishe ngemizuzwana lemibili. IKhabhinethi iphindza futsi iyamhalalisela Semenya ngekufeza sifiso sakhe lesidzala sekutsi atfole ticu tasenyuvesi ngesikhatsi aphotfula i-Ddiploma in Sport Science, lapha eNyuvesi yaseNyakatfo Nshonalanga ePotchefstroom.3. IKhabhinethi ivakalisa kudzabuka kwayo kubangani nasemndenini weLilunga Lelihloniphekile lePhalamende, Mk. Loliwe Fazeka, loshone engotini yemoto eMphumalanga Kapa, kuleliviki leliphelile.4.  IKhabhinethi futsi ivakalisa kudzabuka kwayo emndenini weLincusa laseNingizimu Afrika eSweden, Mk. Faith Radebe, loshone ngaLesibili, mhla ti-13 Indlovulenkhulu 2018. Bekangumhloli Jikelele waphambilini Wetebunhloli eNingizimu Afrika.F. KucashwaKonkhe kucashwa kutawuya ngekucinisekiswa kweticu kanye nekwentiwa kweluhlolokufaneleka lolufanele.1. Dkt. Philemon Mjwara njengeMcondzisi Jikelele weLitiko Letesayensi Netheknoloji sikhatsi senkontileke leyengetwe iminyaka lemitsatfu, lecala mhla lu-01 Mabasa 2018.2. Mk. Memme Sejosengwe njengaLobhala Jikelele eHhovisi leLijaji Lelikhulu sikhatsi senkontileka lesengetiwe seminyaka lemitsatfu, kusukela mhla lu-01 Mabasa 2018.3. Mk. Thuli E Radebe, njengeMcondzisi Wesigungu eSikhungweni se-Centre of Public Service Innovation sikhatsi senkontileka lesengetwe tinyanga letisitfupha.4. Umnu. Thilivhali Archibald Ramawa njengeSisebenti Lesikhulu Setetimali (i-CFO) eSikhungweni Savelonkhe Sebetindzaba Te-elekthroniki eNingizimu Afrika.5. IBhodi ye-Sentech SOC Limited:a. Umnu. Magatho Mello (ucashwe kabusha njengemcondzisi longekho esigungwini nekuba nguSihlalo);b. Umnu. Lumko Mtimde (ucashwe kabusha njengemcondzisi longekho esigungwini)c. Dkt. Sandile Malinga (ngumcondzisi longekho esigungwini); kanyed. naMk. Elizabeth Malaka (longasuye umcondzisi losesigungwini).6. IBhodi ye-Broadband Infraco:a. Umnu. Mandla Ngcobo (ucashwe kabusha njengemcondzisi longekho esigungwini nekuba nguSihlalo);b. Mk. Nokuthula Selamolela (ucashwe njengemcondzisi longekho esigungwini);c. Umnu. Gift Mphefu (ucashwe njengemcondzisi longekho esigungwini);d. Mk. Zandile Matilda Kabini (ucashwe njengemcondzisi longekho esigungwini); kanyee. NaMk. Jennifer Schreiner (ucashwe njengemcondzisi longekho esigungwini).7. IBhodi ye-SAPO:a. Mr Comfort Ngidi (ucashwe kabusha njengaSihlalo);b. Ms Nomahlubi Simamane (ucashwe kabusha njengeLisekela laSihlalo);c. Adv Juliana Galetlane Rasethaba (ucashwe njengemcondzisi longekho esigungwini); kanyed. NaDkt. Charles Nwaila (ucashwe njengemcondzisi longekho esigungwini).Imibuto icondziswe ku: Mk. Phumla Williams   Libambela Lesikhulumi seKhabhinethi (e-GCIS)Makhalekhikhini: 083 501 0139"
Sitatimende Semhlangano weKhabhinethi wamhla tinge-25 Mabasa 2018,26 Apr 2018,https://www.gov.za/speeches/statement-cabinet-meeting-25-april-2018-26-apr-2018-0000,https://www.gov.za/ss/speeches/statement-cabinet-meeting-25-april-2018-26-apr-2018-0000,"Ikhabhinethi yahlangana ngaLesitsatfu, mhla tinge-25 Mabasa 2018, eTuynhuys, eKapa.A. Tindzaba Letimcoka1. Imingcwabo yetishoshovu netigayigayi1.1. Ikhabhinethi ibonga bonkhe bantfu emhlabeni wonkhe jikelele, ikakhulu baseNingizimu Afrika, ngendlela lefutfumele nalenhle lababukene ngayo nekushona  kwe-imbokodo  Make Winnie Madikizela-Mandela, sishoshovu seMzabalazo Dkt Zola Skweyiya nemlweli wemalungelo netenhlalakahle yetisebenti Archie Sibeko.1.2. Tishoshovu tetfu tanikela timphilo tato ephupheni leNingizimu Afrika lencono kanye nemadvodza nabomake batfola inshisekelo ekuzabalazeni kwabo.1.3. Ikhabinethi futsi ihlanganyela naMengameli Cyril Ramaphosa ekuhlonipheni Sigayigayi selincusa lelingasekho emhlabeni, Lincusa George Nene, lelisebentele iNingizimu Afrika ngalokusezingeni lelisetulu nekutimisela ngesikhatsi lisekutfunjweni licoca nalesigodzi nelivekati letfu kutsi likhulule iNingizimu Afrika.2. Umbhikisho waseNyakatfo Nshonalanga2.1. Ikhabhinethi icocisene kabanti ngalesimo sebugudlugudlu lesenteka eNyakatfo Nshonalanga, lesesitsintse kabi tinsita letinyenti, ikakhulu tinsita tetemphilo. Njengahulumende lonakekelako, Ikhabhinethi ivume tingenelelo letimbili letisheshako tekwenta kutsi kube nekutinta nekuthula kulesa sifundza.  2.2. Ikhabhinethi ikuvumile kusetjentiswa kweSigaba se-100(1)(b) seMtsetfosisekelo waseNingizimu Afrika sanga-1996 kulungisa letinhlekelele, ikakhulu emkhakheni wetemphilo. Inhloso lenkhulu yalomgomo kutawuba:kubuyisela esimeni lesifanele kwetsemba nekutetsemba emkhatsini wetisebenti nahulumende;kusita lesifundza kutsi sigucule tinchubo nemakhono kubunjalo lobusha;kucinisekisa kuhambisana nemtsetfo kanye neluhlakamsebenti lwahulumende lwekulawula;kutintisa simondzawo setisebenti, kubuyisela esimeni lesifanele kusimama kwekwetfulwa kwetinsita, kucinisekisa kuvikeleka kwetisebenti kanye nekwenta kancono kulawulwa kwetimali. 2.3. Ikhabhinethi iphindze yetfwesa umtfwalo licembu lekusebenta leTindvuna lelitawutfola emaciniso mayelana nalesehlakalo. Balindzeleke kutsi bangenise umbiko kulamaviki lamabili letako. Lombiko lotawuletfwa utawusita ekutfoleni letinye tinyatselo tekungenelela letingenteka kutsi tisadzingeka.  2.4. Lelicembu leLisebentako lifaka ekhatsi Indvuna yeTekuhlela, yeTekucaphela neKulinganisa Kusebenta (Umchumanisi); yeTemphilo; yeTetimali; yeTekubusa Ngekubambisana Netendzabuko kanye neTindvuna teKlasta yeTebulungiswa, Tekuvikela Bugebengu kanye neTekuvikela.2.5. Lapho isabuka kukhatsateka lokuvetwe yimimango, Ikhabhinethi itigceke kakhulu tento tebudlova, kweba nekumoshwa kwemphahla lokuhambisana nemibhikisho kuletinye tindzawo talesifundza.  3. Tingcoco tekubonisana ngemiholo yetisebenti tahulumende3.1 Ikhabhinethi yabikelwa ngetingcoco letikhona kwamanje tekubonisana ngemiholo yeTisebenti taHulumende. Ikhabhinethi icele Litiko Letemisebenti Yahulumende Nekuphatsa kanye nelikomidi leligunyatako kutsi basebente ngekushesha basombulule lomnyamalongasi wekubonisana ngemiholo.4. Siteleka semabhasi4.1. Ikhabhinethi imema bonkhe labatsintsekako emkhakheni wetigitjelwa temmango kutsi basheshise bacedze lesitelaka semabhasi. Sicela onkhe emacembu kutsi abuyele etafuleni ayobonisana kute kutsi bafinyelele esivumelwaneni lesitawuvuna onkhe emacembu kanye nalelive.5. Budlova eMoses Mabhida Stadium5.1. Ikhabhinethi iyabugceka lobudlova nekumosha imphahla ngehlitiyo lembi lokwentiwe balandzeli bebhola labavele batseleka ebaleni enkhundleni yetemidlalo iMoses Mabhida Stadium nakudlalwa umdlalo we-Premier Soccer League ngemphelansontfo.5.2. Ema-ejensi lacinisekisa kulandzelwa kwemtsetfo acelwa kutsi ente siciniseko sekutsi bonkhe labo labambandzakanyekako kulobugebengu netento tebudlova kulomdlalo bayabanjwa bajezizelwe letento tabo.5.3. Ikhabhinethi icela kutsi kwentiwe luphenyo lolusheshako futsi kufezekiswe masinyane tindlela leticinile tekuphepha kucinisekisa kuphepha kwabo bonkhe babukeli netikhulu. Icela bonkhe badlalindzima kutsi babambisane nebaseshi kute kutsi kuvikelwe kwehla kwaletehlakalo esikhatsini lesitako.6. Titeshi temisakato yemoya temmango6.1. Ikhabhinethi iyasemukela sivumelwane lekufinyelelwe kuso sekutsi kuvulwe titeshi temisakato yemoya temmango leti-15 lebetivalwe yiSentech ngenca yekutsi betingakakhokhi timali tekusatjalaliswa kwesiginali, kube kusafunwa tisombululo talomphelo.6.2. Kufinyelelwe kulesivumelwane ngemuva kwekutsi hulumende ahlangane neSentech, Iforamu Yavelonkhe Yemsakato Yemoya Yemmango, I-ejensi Yekutfutfukisa Betindzaba Nekwehlukahlukana (i-MMDA) kanye neMtimba Lotimele Wetekuchumana WaseNingizimu Afrika (i-Icasa).6.3. Umkhakha wemsakato wemoya wemmango yinkhundla yetekuchumana lebalulekile leyenta bantfu bakitsi kutsi bakwati kufinyelela lwatiso uphindze futsi ube yindlela yekwakha bakhimuti lobunelwati. Onkhe emacembu avumile kutsi ahlangane masinyane kute atfole sisombululo sesikhatsi lesidze lesitawenta kutsi letiteshi tisimame.7. Umhlangano weBaholi baHulumende beMave eCommonwealth7.1. Ikhabhinethi iyakwemukela kwemukelwa kweLuhlelo lweKusebenta lweMave eCommonwealth lwaleminyaka lemibili letako.7.2. Mengameli Ramaphosa uhole litsimba laseNingizimu Afrika labhekisa emabombo eMhlanganweni weBaholi baHulumende weMave eCommonwealth (i-CHOGM 2018) ngaphansi kwengcikitsi letsi:  Kulikusasa leLifananako  kusuka mhla ti-19 kuya kumhla tinge-20 Mabasa 2018.7.3. Ekuveteni iNingizimu Afrika njengalelinye lemave emhlaba lasakhansa lelitsandvwa batjalimali, Mengameli Ramaphosa uphindze futsi wakhuluma neBaholi base-Afrika Engcogcweni Lehlelekile yeNkhundla yeTebhizinisi yeMave eCommonwealth, waphindze futsi wakhulumisana nebatjalimali nebaholi bemave emhlaba. Uphindze futsi wamema batjalimali labahamba embili kanye nebaholi bemabhizinisi kutsi bete bahlanganyele kuNgcungcutsela yeLutjalomali lelindzelwe ngalabovu eNingizimu Afrika lehlelelwe kubakhona ngasekupheleni kwalomnyaka.  7.4. Ngaphansi kwebuholi baMengameli Ramaphosa, lelitsimba laseNingizimu Afrika liphindze futsi lasebentisa lelitfuba lelivetwe ngule-CHOGM lachubeka nekukhankhasela kutsi iNingizimu Afrika ibe ngulelinye lemave latawukhetswa libe lilunga leMkhandlu Wetekuphepha waMhlabuhlangene (we-UN) ngethemu yanga-2019   2020. Lolukhetfo luhlelelwe kubanjwa mhla ti-8 Inhlaba 2018 eNew York, e-USA.8. Lutjalomali8.1. Ikhabhinethi iyakwemukela kutsi Mengameli Ramaphosa ukhetse titfunywa letine letikhetsekile kutelutjalomali kutsi tikhulumisane nebatjalimali bakuleli nebemave emhlaba mayelana nematfuba etemnotfo eNingizimu Afrika.8.2. Letitfunywa tinikwe umsebenti wekutsi tihehe lutjalomali ngendlela legcilile nalengabiti kakhulu. Lomshukumo welutjalomali utawuba nemphumela wekutsi kube nenkhomfa yelutjalomali lenkhulu ngasekupheleni kwalomnyaka yekutsi kwakhiwe tigidzigidzi tetigidzigidzi leti-R1 kulolutjalomali lolusha kuleminyaka lesihlanu.9. Kwetfulwa kwe-InvestSA One-Stop Shop eGateng9.1. Ikhabhinethi ikhutsata ngemandla batjalimali bakuleli nebemave emhlaba kutsi basebentise tikhungo te-One-Stop Shop tetifundza letetfulwa kulo lonkhe lelive   sakamuva yi-One-Stop Shop yaseGauteng.9.2. I-InvestSA One-Stop Shop luhlelo lwelihhovisi laMengameli lwekukhutsata nekuchuba lutjalomali eNingizimu Afrika. I-InvestSA One-Stop Shop seyivele ifezekiswe ngemphumelelo KwaZulu-Natal naseNshonalanga Kapa.9.3. Tikhungo telutjalomali te-One-Stop Shop tiyetfulwa kuto tonhe tifundza, futsi titawusetjentiselwa kuchumanisa nekuhlanganisa tindzawo letiketsekile tetemnotfo, ema-ejensi elutjalo esifundza, tiphatsimandla tendzawo kanye nematiko ahulumende lafanele lambandzakanyeka etindzabeni tekulawula, tekubhalisa, tetimvume kanye netemalayisensi.10. Emakhadi lamasha e-SASSA newe-Postbank10.1. Ikhabhinethi iyakwemukela kufezekiswa ngemphumelelo kweluhlelo lwekulinga emakhadi lamasha e-Ejensi Yekucinisekiswa Kwetenhlalakahle (e-SASSA) emaposini lakhetsiwe eNshonalanga Kapa kuvumela bazuzi besibonelo sahulumende kutsi bakwati kuntjintja emakhadi abo labanawo kwamanje batfole lankha lamasha emakhadi e-SASSA, ase-Postbank nasePosini yaseNingizimu Afrika ((i-SAPO)-SASSA Postbank).10.2. Bazuzi besibonelelo sahulumende nebaphatsi bemakhadi basakhona kusebentisa emakhadi abo kute kufike Ingongoni 2018, kepha Ikhabhinethi ikhutsata bazuzi kutsi bantjintje emakhadi abo lamadzala ngekutsi bavakashele i-SASSA noma i-SAPO kusukela mhla ti-2 Inkhwekweti kute kube yiNyoni 2018.11. Imfundvo Lephakeme11.1. Ikhabhinethi iyayemukela inchubekelembili leseyentiwe ekufezekiseni imfundvo yamahhala njengobe yandlalwe kabanti yiNdvuna yeTemfundvo Lephakeme Nekucecesha. Kumenyetelwa kwekukhula lokukhulu kwemali leyabelwe i-NSFAS yasuka kutigidzigidzi leti-R9,849 nga-2017/18 kuya kutigidzigidzi letinge-R35,321 nga-2020/21 kukhombisa kutinikela kwaHulumende ekusiteni titjudeni letibuya emakhaya laphuyile nemindeni lehola imiholo lemincane.12. Luhlelo Lwekusekela ema-SMME12.1. Ikhabhinethi iyakwemukela kwetfulwa kweluhlelo Lwekutfutfukisa Tekucashwa ngekusebentisa Luhlelo Lwekwesekela lwetemabhizinisi lamancane, lasemkhatsini nalamancane kakhulu (ema-SMME), lokulubanjiswano emkhatsini weLitiko Letekutfutfukiswa Kwemabhizinisi Lamancane (le-DSBD) neNhlangano yaseYurophu (i-EU).12.2. Itawesekela ema-SMME ngetinsita tekutfutfukisa emabhizinisi, kuwasita ngekutfola tindzawo nebantfu labangatsengisela mikhicitfo yabo, yenta kancono kufinyelela kwawo timali, kanye nekusita kunciphisa umtfwalo wekwemukela nekulawula wemabhizinisi lamancane. 13. Tesayensi neTheknoloji13.1. Ikhabhinethi income bonkhe labo labambandzakanyekako ekuzuzeni i-ZACUBE-2, leyisathelayithi lehamba embili. I-ZACUBE-2 leyisathelayithi lenge-4kg   leyentiwa yiCape Peninsula University of Technology (i-CPUT) neFrench South African Institute of Technology, futsi ilawulwa yi-Ajensi Yavelonkhe Yetemkhatsi YaseNingizimu Afrika   yasitwa ngetimali Litiko Letesayensi Netheknoloji. Yisatheyalithi leluhlobo loluncane yesibili leyentiwe e-CPUT.13.2. Lesatheliyithi seyitfunyelwe e-India kutsi itfunyelwe emkhatsini. Itawusita ekugcogceni lwatiso lolutawukhulisa umnotfo waselwandle. Lesathelayithi itawusita ekubukaneni netidzingo teluhlelo lweMnotfo waseLwandle lwe-Operation Phakisa kanye nekusita ekulandzeleleni imisebenti yaselandlwe elugwini lwaseNingizimu Afrika luchubeke futsi lutfole imililo yemahlatsi.14. Umhlangano wetaseMayini waKwaZulu-Natal14.1. Ikhabhinethi iyayemukela imiphumela yeMhlangano wetaseMayini waKwazulu-Natal wemalanga lamabili, lapho khona ematsimba akhulumisene ngetindzaba letitawusita ekuguculeni lemkhakha kanye nekuveta ematfuba ekwengeta linani emkhicitweni kulesifundza.14.2. Mkhakha wetimayini netimbiwa ngulomunye umkhakha lobalulekile longasisita kutsi sigucule umnotfo wetfu futsi Ikhabhinethi seyimeme tonkhe tinkampani tetimbiwa, tetisebenti kanye nemimango kutsi icinise buhlobo kute kutsi kusimame lomkhakha wetimbiwa netimayini.B. Tincumo TeKhabhinethi1. Ikhabhinethi iluvumile Luhlakamsebenti Lwekulandzelela neKuLinganisa lweNchubomgomo yaVelonkhe yeLusha (i-NYP) langa-2015-2020. Loluhlakamsebenti lwenta kutsi kube khona kutilandza nekusebenta ngemphumelelo ekuzuzeni imigomo ye-NYP 2020. Lenchubomgomo ihlose kwenta kancono kusebenta kanye nekwenta kancono kwetfulwa kwetinsita, ikakhulu etinhlelweni telusha.2. Ikhabhinethi ikuvumile kungeniswa kweLuhlelo lweNyanga yase-Afrika lwangeNkhwekhweti 2018 ngaphansi kwengcikitsi letsi:  Umnyaka waNelson Mandela   kwakha i-Afrika leNcono neMhlaba loncono . Inyanga yeNkhwekhweti igubha lokuzuziwe ekutfutfukisweni kwe-Afrika. Sicongo salemikhosi Lusuku Lwe-Afrika lolutawuba mhla tinge-25 Inkhwekhweti, lekulilanga leletfulwe yiNhlangano yase-Afrika (i-AU) futsi lolugujwa e-Afrika.3. Ikhabhinethi yatisiwe ngembiko netinyatselo tekungenelela letentiwe mayelana nesimo setekuhlukubeta ngekwelicansi, kuhlukubeta kanye nemacala ekutiphatsa kabi lokubi sibili lentiwe nguMalunga eTembutfo weTekuvikela waseNingizimu Afrika (e-SANDF) latfunyelwe eDemocratic Republic of Congo kuyowesekela Umsebenti we-UN weKutintisa simo.3.1. Nanoma nje Ikhabhinethi yenetiseka ngaletinyatselo tekungenelela letentiwa ekulungiseni lokuhlukunyetwa, ilugceka kakhulu nanoma nguluphi luhlobo lwekuhlukumeta kanye netento tekungatiphatsi kahle letentiwa ngemalunga e-SANDF etindzaweni lasebenta kuto.3.2. Kwakhishwa licembu lelitawuphenya ngato tonkhe letinsolo letibikiwe. Nanoma nje linyenti lalamacala seliphetsiwe, lamanye asezingeni lekutekiswa emacala ngekwembutfo wemphi. Onkhe lamacala lankha achutjwe ngekwetinchubo temtsetfo tetembutfo wemphi ngendlela lebeka konkhe ebaleni neyekutilandza.3.3. INingizimu Afrika itawuchubeka isebente ngekushesha ekubukaneni netehlakalo taloluhlobo. Kungatiphatsi kahle nekutiphatsa ngekwebugebengu ku-SANDF kuyatondvwa futsi angeke kubeketelwe. Labo labatfolakala bephule umtsetfo kutawubukwana nabo ngekuya kweNdlelanchubo yeKutiphatsa Lefanele kanye neNdlelanchubo yeTekujezisa yeTemphi.3.4. Ikhabhinethi iphindze futsi yesekela kuphetfwa kweMtsetfosivisinyo weTekujezisa weTemphi, lofuna kubukana nayo yonkhe indlela yekujezisa e-SANDF, kufaka ekhatsi kucinisa inchazelo yekuhlukubeta ngekwelicansi kanye nelizingancane lekujeziswa likhuliswe libe yiminyaka le-10.  C. Imitsetfosivivinyo1. Ikhabhinethi ikuvumile kushicilelwa kweMtsetfosivivinyo weKulawulwa kweMikhicito yeLigwayi kanye nekuBhema Lisikilidi Lagezi wanga-2017 kuGazethi yaHulumende kute kutsi ummango uphawule ngawo.LoMtsetfosivivinyo ucitsa Umtsetfo weKulawula Imikhicito yeLigwayi, wanga-1993 (Umtsetfo-83 wanga-1993) kute kutsi kukhutsatwe temphilo yemmango nekwenta umtsetfo weligwayi waseNingizimu Afrika uhambisane neSivumelwane seLuhlakamsebenti lweNhlangano yeMhlaba yeTemphilo (i-WHO) lesimyelana neKulawulwa kweLigwayi. Ulungisa tindzawo letibalulekile letiphatselene nekubhema ngekhatsi kutakhiwo temmango, kukhangiswa kwemikhicito yeligwayi etindzaweni tekutsengisa, kusetjentiswa kwesikilidi yagezi kanye nekungeniswa kwekupakisha ligwayi kungavetwa imininingwane yalo leminyenti.2. Ikhabhinethi ikuvumile kushicilelwa kweMtsetfosisekelo weLuhlakamsebenti loluHlanganisiwe lwanga-2018 kuGazethi yaHulumende kute kutsi ummango uphawule ngawo. LoMtsetfosivivinyo uhlose kuzuza kuhlela lokuchunyaniswako nalokuhlanganisiwe kuyo yonkhe imikhakha yahulumende, lecinisa bubili nalesebenta ngekubumbana kukhutsata kuphunyeleliswa ngemandla nangemphumelelo kweLuhlelo Lwekutfutfuka Lwavelonkhe (i-NDP).Kwenta kuhlela kube ludzaba lwesikhungo kuyahambisana ne-NDP futsi kufuna kutsi kube nekutimisela kuLuhlaka Lwendlelalisu lweThemu leseMkhatsini lwanga-2014-2019 kusungula tindlela nemakhono ngekhatsi kuMbuso kuhlela intfutfuko yesikhatsi lesidze. Lutawukhutsata Umbuso lotse kuchumaniseka kakhulu nalophendvulako lotawusebenta ngalokuyimphumeleo kakhudlwana ekukhutateni tingucuko tekuhleleka letidzigeka ekukhuleni lokufaka konkhe ekhatsi, nekutfutfukisa tisebenti talelive lokumiselwe entsandvweni yelinyenti lenemandla.D. Imikhosi Letako1. Lilanga leNkhululekoIkhabhinethi income bonkhe bantfu baseNingizimu Afrika nemikhakha labahlanganyela ngetindlela letehlukene kulemigubho lekhona yemikhosi yeNyanga yeNkhululeko. Mengameli Ramaphosa utawetfula inkhulumo lehamba embili kumgubho weLilanga leNkhululeko laVelonkhe mhla tinge-27 Mabasa 2018 enkhundleni yetemidlalo i-Dkt Petrus Molemela Stadium, eBloemfontein, eFreyistata ngaphansi kwengcikitsi letsi:  Umnyaka waNelson Rolihlahla Mandela: ekuzuzeni ngalokuphelele inkhululeko ngekugucula temnotfo netenhlalo ngalokunemandla .Lomkhosi utawulandzelwa mkhosi wekuniketela Ngemiklomelo yaVelonkhe ngeMgcibelo mhla tinge-28 Mabasa 2018 ePitoli, lapho Mengameli Ramaphosa atawuhlonipha bantfu labafanele ngekubaklomelisa i-Order of Baobab, i-Order of Ikhamanga, i-Order of Luthuli kanye ne-Order of the Companions of OR Tambo. Imiklomelo yaVelonkhe yimiklomelo lesezingeni lelisetulu kakhulu eNingizimu Afrika leklonyeliswa nguMengameli, ayiklomelise takhamuti nemalunga  wemave emhlaba lafake ligalelo lelibonakalako ekwenteni lelive kutsi libe sive lesikhululekile, sentsandvo yelinyenti nalesiphumelelako; lesibumbene sibe kodvwa sehlukahlukane.2. Imigubho yeLusuku lweTisebenti (i-May Day)Ikhabhinethi imema tonkhe tisebenti talelive kutsi tihlanganyele ekugubheni umkhosi weLilanga leTisebenti ngaLesibili, Mhla lu-1 Inkhwekhweti 2018 kanye nekubuyeketa lokuzuzwe ngemalungelo etisebenti kusukela kwana nenkhululeko. Lolusuku lolu losikhumbuto sekutsi tindzawo tasemsebentini tifanele kutsi tibe ngletiphephile kanye nekutsi bacashi bafanele kutsi bentisise kute bacinisekise kuphepha kwetisebenti tabo, ikakhulu emkhakheni wetekumbiwa kwetimbiwa.  Ikhabhinethi iphindze futsi yalilela imindeni, bangani kanye nebalingani bebavukuti labasitfupha labasha bangcongca ngesikhatsi ibhasi yabo leyibayisa emsebentini ilunyekwa ngemlilo webhomu yaphethiloli leyajikijelwa bahlaseli. Ikhabhinethi icele emalunga emmango kutsi asite emaphoyisa eluphenyweni lwawo lwalelicala.E. ImibikoIkhabhinethi ihalalisela:1. Sobuciko wemNdebele Esther Mahlangu, lotfole ticu tekuhlonishwa tebudokotela eNyuvesi yaseJozi ngeligalelo lakhe lelivelele kutebuciko nemasiko taseNingizimu Afrika.2. Licembu laseNingizimu Afrika leliphakamisele umjeka wetfu ezingeni leliphakeme eMidlalweni yeCommonwealth eGold Coast, e-Australia, lapho baphume bababesitfupha futsi batfola tindvondvoli letinge-37 (teligolide le-13, telisiliva le-11 kwatsi telitfusi tona taba-13). Kuphemelela kwabo kungenca yekusebenta ngekutikhandla, kutinikela kanye ngekungaphelimandla. Loku kuyinshisekelo kubasubatsi labasebancane kantsi futsi kucinisekisa kutsi temidlalo tiyincenye yelibhandi lelisibophela ndzawonye lisihlanganise njengebantfu baseNingizimu Afrika.2.1. Labaphume embili kakhulu batfola tindvondvo teligolide bafaka ekhatsi:Caster Semenya   i-800m ne-1500m yabomake;Luvo Manyonga   kuzuba umgamu lomudze kwabobabe;Ndodomzi Ntutu   i-T12 100m yabobabe;Henri Schoeman   i-triathlon yabobabe;Tatjana Schoenmaker   i-100m ne-200m yabomake ye-breaststroke;Chad le Clos   i-50m, 100m ne-200m yabobabe ye-butterfly;Cameron van der Burgh   i-50m yabobabe ye-breaststroke;Akani Simbine   i-100m yabobabe; kanyenaMartin Erasmus   i-freestyle wrestling yabobabe labanesisindvo lesiyi-97kg.3. Solwati Sibongile Muthwa ngekubekwa esikhundleni saSekelashansela naDkt Geraldine Fraser-Moleketi ngekubekwa esinkhundleni saShansela lokusandza kwentiwa eNyuvesi iNelson Mandela.4. Licembu laseNingizimu Afrika ngekutfola imiklomelo lemitsatfu kuNkhomfa yeTemabhizinisi yeMave Emhlaba ye-10 lebeyibanjelwe e-Istanbul, eTurkey ngaMabasa 2018, yahlonishelwa kutinikela kwayo ekutfutfukiseni ema-SMME. Litiko Letekutfutfukiswa Kwemabhizinisi Lamancane kanye nemlingani walo, i-22 on Sloane, litiko lelikhulukati e-Afrika lekutfutfukisa mabhizinisi lamancane,, litfole umklomelo i-Global Entrepreneurship Country of the Year Award. Licembu laseNingizimu Afrika liphindze futsi latfola umklomelo i-Brand Champions Award kanye ne-Research Champions Award, , lokuhlonipha emave eGlobal Entrepreneurship Network emhlabeni wonkhe jikelele.F. Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.1. Lisekelandvuna Mondli Gungubele njengaSihlalo weBhodi ye-Public Investment Corporation SOC Limited.2. Mk Thandaza Zenobia Lungile Shandu njengeLisekela leMcondzisi Jikelele: Kwesekela Sikhungo neKuchumanisa kuLitiko Letekubusa Ngekubambisana Netendzabuko.Imibuto ingacondziswa ku:Mk Phumla Williams   Libambela leSikhulumi seKhabhinethiMakhalekhikhini: 083 501 0139"
Sitatimende Semhlangano weKhabhinethi sangamhla tiyi-9 Mabasa 2018,10 May 2018,https://www.gov.za/speeches/statement-cabinet-meeting-9-may-2018-10-may-2018-0000,https://www.gov.za/ss/speeches/statement-cabinet-meeting-9-may-2018-10-may-2018-0000,"IKhabhinethi ihlangene ngaLesitsatfu, wamhla tiyi- 9 Mabasa 2018, eTuynhuys, eKapaA. Tindzaba Letimcoka Telive1. Ludlame Lolubuketane Nebulili Lobutsite (i-GBV)1.1. IKhabhinethi iphindze ivakalisa kukhuta kwayo ngeludlame lwekuhlukunyetwa kwebantfu labasikati nebantfwana, kantsi imema tsine sonkhe etindzaweni tetfu letihlukene kutsi simelane nekuhlukunyetwa kwabomake, bantfwana kanye nebantfu labaTinkonkoni, labaTitabani, beBulili-bubili kanye nebebulili lobungahambisani nemuntfu wakhona.    1.2. Kungumsebenti wabo bonkhe bantfu baseNingizimu Afrika kutsi bafundzisane ngemalungelo abomake nebantfwana, netindlela letikhona labangakhetsa kuto kusita labatsintsekako kuloludlame.1.3. IKhabhinethi iyasamukela lesincumo lesentiwe yinkhantolo lephakeme yaseNingizimu neGauteng ngekugweba lotfolwe anelicala lekubulala Sandile Mantsoe iminyaka lenge-32 advonsa ejele ngekubulala lebekasingani sakhe Karabo Mokoena. Lamanye emacala aphatselene nalokutfolakala kwemtimba wemntfwana loneminyaka le-10 Katlego Joja eMamelodi West, empumalanga nePitoli kanye nekubulawa kwaZolile Khumalo, abulawa ngulebekangumfundzi, eMangosuthu University of Technology eDurban, kubufakazi baletinselele lesibukene nato njengesive. IKhabhinethi indlulisa kulila kwayo emndenini wakaJoja newaka Khumalo.1.4. Ngalesikhatsi tikhungo tebulungiswa naletishaya umtsetfo tiniketwe umtfwalo wekucinisekisa kwekutsi labenti balokubi bayajeziswa, njengemphakatsi sonkhe sinemtfwalo wekuvimbela lobu bugebengu. Bantfu baseNingizimu Afrika bayakhutsatwa kutsi bangenelele ngalokugcwele ekusekeleni nakutinhlelo letikhuluma ngekucwayisa emimmangweni labahlala kuyo nasemisebentini.   1.5. IKhabhinethi ibuya ikhutsata labahlukunyetiwe kutsi babike lobugebengu lobusabekako kubantfu bemtsetfo, lekutawufanele baphenye letinsolo te-GBV bese baphendvule ngekusebentisa umtsetfo kute bacinisekise kwekutsi bulungiswa buyentiwa.1.6. Kulolunye ludzaba loluhlukile kodvwa lunebudlelwano nalolu, iUmhlangano loMkhulu waMhlabuhlangene (i-UN) umemetele umhla ti-13 Inhlaba Lusuku Lwemave Emhlaba Lwekucwayisa Nge-Albinism. Lomkhankaso uhlose kwecwayisa ngebantfu labaphila ne-albinism lenabo bavikelwe ngalokugcwele nguMtsetfosisekelo waseRiphabhulikhi yeNingizimu Afrika wanga-1996. Kungumsebenti wabo bonkhe bantfu baseNingizimu Afrika kutsi batifundzise babuye bafundzise nalabanye emimmangweni nge-albinism kute kucedvwe letinkholelo letingasiwo emaciniso nalemicondvo lengekho. Loku kutawunciphisa lokuhlukumeteka lokubuketana nebantfu labane-albinism kanye nemindeni yabo.2. Sincumo seNhlangano Yebasubatsi Yemave Emhlaba(i-IAAF)2.1. IKhabhinethi ivakalise kukhatsateka kwayo ngalokusandza kwenteka lokuphatselene nalemitsetfo lemisha lemiswe nguleNhlangano Yebasubatsi Yemave Emhlaba (i-IAAF).2.2. IKhabhinethi iyawamukela lomsebenti lowentiwe Litiko Letemidlalo Nekukhibika laseNingizimu Afrika (i-SRSA), ngalesento sekutsi kubese kuhlanganiswa litsimba labochwepheshe kulemikhakha lephatselene netekwelapha netemtsetfo lihlanganiswa yi-SRSA. Lelitsimba litawufundza kabanti lemitsetfo lemisiwe bese liphenyisisa lobufakazi ngekwesayensi lobu i-IAAF lesime ngabo. Litawubuyeketa yonkhe inhlobo yelucwaningo lolukhona kanye nebufakazi ngekwesayensi kanye nalokunye lokuphatselene nendlela yekutiphatsa bese basebentise letiphumo kubeka inselele kulemitsetfo lemisiwe emihlanganweni lefanelekile.2.3. IKhabhinethi imema bonkhe bantfu baseNingizimu Afrika kutsi basekele bonkhe basubatsi labangahle batsintfwe ngulemitsetfo lemisiwe labalapha ekhaya kanye nakumhlaba wonkhe.3. Simo saseNyakatfo Nshonalanga3.1. IKhabhinethi iniketwe umbiko nguleLitsimba Lenhlanganisela yaboNdvuna Lemsebenti Wesikhashane (i-IMTT) ngeNyakatfo Nshonalanga. Lombiko ukhuluma ngalomsebenti wekucala lesebavele bawentile kulamaviki lamabili landlulile. IKhabhinethi yanelisekile ngalomsebenti lesewentiwe ngule i-IMTT ngemitamo yabo yekuletsa kusimama kuleSifundza.3.2. Le IMTT, leholwa nguNgcongcoshe loseHhovisi laMengameli, Dkt Nkosazana Dlamini Zuma, litawuchubeka nalomsebenti waloludzaba lwaseNyakatfo Nshonalanga. Umhlangano lobalisa kabanti utawubanjwa eNyakatfo Nshonalanga kuleliviki lelitako ngulelitsimba le-IMTT lotawube watisa betindzaba ngalokuchubekako ngalomsebenti. 4. Umhlangano Wemnotfo Wahulumende Netinkampani Tangasese emkhatsini weJapan ne-Afrika4.1. Mengameli Cyril Ramaphosa wetfule inkhulumo nakuvulwa umhlangano Wemnotfo Wahulumende Netinkampani Tangasese lebewusemkhatsini weJapan ne-Afrika lebewubanjelwe eSandton Convention Centre kusukela ngamhlaka-3 kuya ku-4 Mabasa 2018. Lomhlangano bewubanjwe ngekubambisana yiNingizimu Afrika, kanye nahulumende waseJapan kanye ne-Japan External Trade Organization.IKhabhinethi iyakwamukela lokutinikela lokuchubekako lokwentiwa kuleNkhomfa yeMave Emhlaba yaseTokyo Ngekutfutfukiswa kwe-Afrika lebeyibanjelwe eNairobi, eKenya nga-2016, lekwente kwekutsi iJapan inikele ngetigidzi letingu US$30 e-Afrika emkhatsini wanga-2016 na-2019. Tinkampani taseJapan letingetulu kwe-100 tiyatfolakala e-Afrika.5. Kwenyuswa  Kwentsela Yekuhwebelana yeNsimbi ne-Aluminiyamu yi-United States (i-US)  5.1. IKhabhinethi ivakalise kudvumala kwayo ngalesincumo lesitsetfwe yi-US sekunganiki iNingizimu Afrika sincepheteliso sekungakhokhi intsela yekuhwebelana yensimbi ne-aluminiyamu.  5.2. Hulumende waseNingizimu Afrika utawuchubeka nekukhulumisana nahulumende wase-US kutsi bangene esivumelwaneni lesitakwemukeleka kulamave lamabili. IKhabhinethi ikhutsata bakuleli labatsenga ngaphandle kutsi bachubeke bakhulumisane nalabo labatsenga e-US kutsi bafake sicelo sekuncepheteliswa kumikhicito, njengoba tinkampani taseNingizimu Afrika titfumela ngaphandle imikhicito lemincane nemikhicito lengakaphotfulwa ngalokugcwele kutsi icedzelelwe kuphotfulwa e-US.6. Kuvuselelwa kwema-Industrial Parks6.1. IKhabhinethi yamukela lokucedvwa kwesigaba sekucala sekuvuselelwa kwePhuthaditjhaba Industrial Park leseFreyistata njengemsebenti lobaluleke kakhulu Kuloluhlelo Lwekuvuselela ema-Industrial Parks.6.2. Lokulungiswa lokubite imali letigidzi leti-R50 kutawuheha bosomabhizinisi labanyenti bakuleli kutsi balungise imisebenti yabo ngenca yaletinsitanchanti nekuphepha lesekwentiwe kancono.  7. Kusisa7.1. IKhabhinethi iyabuhalalisela lobudlelwano lobusemkhatsini weLitiko Letekuhwebelana Netimboni (i-dti) ne-Aspen Pharmacare, lokubangele kutsi kumemetelwe kwekutsi kutawusiswa ngemali lesigidzigidzi lesi-R1 embonini leyenta imitsi lesePort Elizabeth eMpumalanga Kapa. Lemboni lekhicita imitsi ihlomulile kule 12l leSisibonelelo Sentsela saka-dti lapho kutfolakala inzuzo yentsela lelinganiselwa kutigidzi letinge- R209.7.2. Lokuvulwa kwalendzawo kutawakha ematfuba emsebenti lange-500. Loku kusisa lokukhulu kakhulu lokutawuyisa iNingizimu Afrika ezingeni lelisha lekhukhicita nekwakha ematfuba emisebenti lefanele lekungulokudzingwa ngulelive.8. Tindleko Letiphansi tedatha8.1. IKhabhinethi yamukela lemitsetfo lemisha lephakanyiswe Ngumtimba Lotimele Wetekuchumana waseNingizimu Afrika (i-Icasa) yekutfutfukisa imitsetfo lemisiwe ngalokuphatselene nedatha, ema-SMS kanye netinsita tekuchumana ngekukhuluma elucingweni.  8.2. Letingucuko tisinyatselo letihlose kucinisekisa kusebenta ngalokungavuni licala emabhizinisini kute kucinisekiswe emanani lakahle edatha nekucinisekisa kwekutsi batsengi angeke basalahlekelwa yidatha labangakayisebentisi. Loluphenyo kuleTimakethe lwentiwa yiKhomishini Yetekuncintisana kantsi itawuveta ibuye igcile etintfweni letingetiwe, kucinisekisa kwekutsi emanani edatha yaseNingizimu Afrika asekela kufinyelela kumadijithali kantsi asilungiselela lamatfuba lasungulwe Yilesikhatsi Sekwentiwa Kwemsebenti Ngetheknoloji Yesimanjemanje.9. Umkhakha weTimbiwa9.1. IKhabhinethi nayo njengaMengameli Ramaphosa iveta kukhatsateka ngekushona kwebantfu lebebasebenta emayini yaseSibanye-Stillwater leseDriefontein dvutane naseCarletonville eWest Rand, kantsi ibuye idlulise kulila kwayo emindenini nakubangani balaba labashonile. Ndvuna Yetetimbiwa, Mnu Gwede Mantashe, ulindzeleke kutsi amele hulumende enkonzweni yesikhumbuto letawubanjwa leliviki.9.2. IKhabhinethi icela bemkhakha wetetimbiwa kutsi baphutfumise lucwaningo lwabo lolutawusita ekutfoleni tindlela tekuhlola kutamatama kwemhlaba etimayini bese kuhlengeka timphilo tebantfu.10. Sikhwama Sebantfwana se-UN (i-UNICEF)10.1. IKhabhinethi nayo njengaMengameli Ramaphosa indlulisa kubonga ku-UNICEF ngekusekela nekubambisana ekutfutfukiseni lusha lwaseNingizimu Afrika.10.2. Umcondzisi Lomkhulu we-UNICEF, Mk Henrietta Fore, ubambe umhlangano naMengameli Ramaphosa ngeMsombuluko ngamhlati-7 Mabasa 2018. Ucacise umbiko we-UNICEF ngekuhambisana nemitamo yeNingizimu Afrika kumikhakha lephatselene netemfundvo, kutfutfukisa emakhono emsebenti nematfuba emnotfo kubantfu labasebancane, ikakhulukati labo labasemkhatsini weminyaka le-10 kuya kule-18 budzala. I-UNICEF ibonge imitamo yeNingizimu Afrika yekwakha ematfuba ebantfu labasha kutsi bangenelele ngalokugcwele kumnotfo, babuye baveta nekufisa kusita tikole tetfu ngekutiniketa emanti netinsita tetekuya ngasese.10.3. I-UNICEF imeme iNingizimu Afrika kutsi ibatjele ngekuphumelela kwayo ekuniketeni lusha emandla njengencenye yalomkhankaso wamhlabawonkhe wekwenta kancono ematfuba elusha   luphawu lolubonakalisa kutsi budlelwano balelive ne-UN buyasimama.B. Tincumo TeKhabhinethi1. IKhabhinethi ivumele Loluhlelo Lwekenta Lwenchubomgomo Yetetimboni (i-IPAP) lwanga-2018/19   2020/21. Lena yinchubo leseyiphindvwe ka-10 yekwetfulwa kweluhlelo lwekusebenta lwanyaka wonkhe lolutawuhambisana neLuhlaka Lwecitfomali Lwethemu Lesemkhatsini lolutsatsa sikhatsi lesiyiminyaka lemitsatfu.Le IPAP lebuyeketiwe inikete ummongo yalesekwentiwe ngemphumelelo ngalenchubomgomo yetimboni kuleminyaka leyimfica lendlulile. Ihlatiya umnotfo wamhlabawonkhe newakuleli lohambisana nenchubomgomo yetimboni, iniketa sifinyeto saletinselela nebumatima kulokusetjentiswa ngalokuhambe embili kwalenchubomgomo yetimboni, kanye naloluchungechunge lwetinhlelo kanye netinhlelo talomkhakha letihambisana nesikhatsi lesitsite sekwentiwa kwemsebenti loniketwe ematiko tsite.  2. IKhabhinethi iyavuma kwekutsi Sivumelwano Setigodzi Letintsatfu Letingakhokhisani Intsela Yekuhwebelana (i-TFTA) kutsi setfulwe ePhalamende kute sivunyelwe. Lesivumelwano sisungula Inhlangano Yekutfutfukisa Emave laseNingizimu neMpumalanga Afrika (i-COMESA), Inhlangano Yekutfutfukisa Emave langaseMpumalanga ne-Afrika (i-EAC) kanye neNhlangano Yekutfutfukisa Emave LangaseNingizimu ne-Afrika (i-SADC).Le TFTA ingumklamo lobalulekile loholwa yi-Afrika lobonisa sinyatselo sekulungisa umonakalo lowashiywa yinchubobukoloni leyayikhutsata emave kutsi angasebentisani, ngekutfutfukisa tindlela tekusisa letifaka emave aseAfrika nekuheha letinye tindlela tekusisa tangaphandle tingenele kulendzawo yekuhwebelana mahhala.Ngenca yalemitamo yekuhlanganiswa kwaletigodzi nekusimama kweminotfo, kutfolakale kutsi kunekukhula lokusimeme ekusiseni kwalamave ase Afrika.3. IKhabhinethi ivumele Umbiko Wekuchumana Wesitsatfu waseNingizimu Afrika kwekutsi wetfulwe KuSivumelwano se-UN Sekugucuka Kwesimo Selitulu (i-UNFCCC).Umsebenti lobalulekile we-UNFCCC kutfola indlela yekusinyanyiswa kwe-greenhouse gas kusimondzawo kufinyelele ezingeni lelitawuvikela tintfo letiyingoti letentiwa ngebantfu kutsi tiletse lushintjo kwisimo selitulu.Umbiko weNingizimu Afrika ucuketse luhlatiyo ngemsebenti lewentiwe kusukela Kumbiko Wekuchumano Wavelonkhe wekucala kuya Kumbiwo Wekuchumana Wavelonkhe Wesibili kanye naLombiko Wekuchumana Wavelonkhe Wesitsatfu, njengoba kubuyeketwe ngemave angaphandle kanye nalabatsintsekako bakuleli. C. Imitsetfosivivinyo1. IKhabhinethi ivumele lokwetfulwa kweMtsetfosivivinyo Wekutulima Taselwandle wanga-2018 ePhalamende. LoMtsetfosivivinyo, lobekhona ngenca yekutsintsana ngalokugcwele nabo bonkhe labatsintsekako kumkhakha wetekulima taselwandle, ufuna kutfutfukisa intfutfuko kwetekulima taselwandle ikakhulukati kumnotfo waselwandle. Uniketa, kulokunye, imitsetfo netinchubo letisemtsetfweni talomkhakha; ucacisa ngekuniketwa timvume nalokudzingekako kute uniketwe imvume ngetekulima taselwandle kanye nekusungulwa kwendzawo yetekulima elwandle.2. IKhabhinethi ivumele kwetfulwa Kwemtsetfosivivinyo Wetemphilo Nekuphepha Emisebentini wanga-2018 ePhalamende. LoMtsetfosivivinyo uchibiyela Umtsetfo Wetemphilo Nekuphepha Emsebentini wanga-1993 (Umtsetfo 85 wanga 1993). Uma sekuvunyelwene ngawo, loMtsetfosivivinyo utawucinisekisa kwekutsi kunekuvikeleka lokusezingeni kwebasebenti ngalokuphatselene nekulimala nekugula emsebentini.LoMtsetfosivivinyo usungula Luhlelo Lwekulawula Temphilo Nekuphepha kantsi uhambisana netindlela letihambembili letisetjentiswa kulamanye emave. Ubuye ucindzetele kutsi kube netindlela tekuhlola bungoti lokutawentiwa ngumcashi kanye neluhlelo lolukhona lwasemsebentini lwekuhlola nekulawula tingoti lolusungulwe lwasetjentiswa kwehlisa emazinga ekulimala kwetisebenti.D. Imilayeto1. Imiyaleto yekuhalalisela1.1. IKhabhinethi ibongela Mengameli Ramaphosa, ngekumenywa Ngumtimba Lobusako Wemhlangano Wemisebenti Wamhlabawonkhe kutsi ayoba ngomunye wabosihlalo kuKhomishani Yavelonkhe Ngemisebenti Letako.  1.2. Mengameli ubuye wamenywa kutsi ayokhuluma kulomhlangano, lotawube ubungata kuhlangana lihlandla le-100. Ngalesikhatsi alapho utawuhlonipha atfulele sigcoko lobetawuhlanganisa iminyaka lelikhulu lebekunguMengameli Nelson Mandela. IKhabhinethi ibona Emave ase-Afrika kulomtimba lobusako weNhlangano Yetetisebenti Yemhlabawonkhe (i-ILO) ngekuhola letingcogco eGeneva kantsi ibonga letingcogco letibanjwe ngulenhlangano lebusako kulelive etigodzini tayo lapho ibusa khona.2. Emavi Endvudvuto2.1. IKhabhinethi indlulisa kulila kwayo emndenini nakubangani baNdvuna longasekho naNdvuna wekucala Wetimali kuhulumende wentsandvo yelinyenti, Mnu Derek Keys, lowadlala indzima lebaluleke kakhulu ekundluliseni ngebuchwepheshe kweLitiko Letetimali kuhulumende lebekakhetfwe ngekwentsandvo yelinyenti nga-1994.   3. I-Ramadan3.1. IKhabhinethi yendlulisa tilokotfo letinhle kummango wemaMuslim ngalesikhatsi bacala kuzila bazilela lenyanga lengcwele yaRamadan kuleliviki lelitako. Ngalesikhatsi saRamadan, emaMuslim azila kudla kusukela ekuseni lidzimate liyoshona, ngalesikhatsi bacitsa sikhatsi bagcila ekukholweni kwabo.E. Imikhosi Letako1. Mengameli Ramaphosa namuhla ngamhlati-10 Mabasa 2018, utawuvakashela Litiko Letekuvikela neLitiko Lekubusa Ngekubambisana Netendzabuko (i-CoGTA), njengencenye yemitamo yakhe yekungenelela akhulumisane nebaholi kucinisekisa kwekutsi umsebenti wahulumende uhambisana kahle. Lokuvakasha kuyincenye yekwephumelelisa setsembisa Mengameli lawasenta naketfula Inkhulumo yakhe yekucala yEbunjalo Belive ngeNdlovana 2018 kwekutsi utawuvakashela onkhe ematiko ahulumende.2. Sekelamengameli David Mabuza namuhla ngamhlati-10 Mabasa 2018, utawutfula inkhulumo Kungcungcutsela yesi-3 Yemkhandlu Wekutfutfukisa Basebenti waseNingizimu Afrika e-Emperors Palace eJozi ngaphansi kwengcikitsi letsi:  Budlelwano lobuvuselela umsebenti nekufundza . Lengcungcutsela yemalanga lamabili itawuhlanganisa baholi lababalulekile etimbonini, bochwepheshe kutemisebenti netifundziswa kutococisana ngetindzaba letihlukene, kufaka ekhatsi tiphakamiso tekubuketana nekungasebenti kwelusha, kuniketwa emandla lokusezingeni Nesikhatsi Sekwentiwa Kwemisebenti Ngetheknoloji Yesimanjemanje.3. IKhabhinethi nayo indlulisa lesimemo kubantfu baseNingizimu Afrika kutsi bangenelele ekubungateni lokutawenteka umnyaka wonkhe kweminyaka lelikhulu yaBabe Nelson Mandela naMake Albertina Sisulu, labasita ekwakheni sisekelo sembuso wentsandvo yelinyenti eNingizimu Afrika lesiyitfokotelako namuhla. Litsimba Lelikomidi laboNdvuna lelisebenta ngekubungatwa kweMinyaka Lelikhulu yaNelson Mandela na-Albertina Sisulu likhiphe loLuhlelo Lwavelonkhe kuleliviki. Imininingwane yalokubungata ingatfolakala kuwebhusayithi yahulumende (www.gov.za), lapho khona tinhlelo tekucocisana nahulumende letihleliwe noma imisebenti kungatfolakala khona.F. Kubekwa etikhundleniKonkhe kubekwa etikhundleni kuya ngekucinisekiswa kweticu tabo kanye nekuvunywa lokufanele.1. Mk Lerato Mataboge njengalomele i-dti kuBhodi ye-Export     Credit Insurance Corporation of South Africa SOC Limited.2. Mk RS Mogaladi njengeLisekela Lemcondzisi Jikelele: Kwesekela Sikhungo neKuchumanisa ku- CoGTA.Imibuto:Ms Phumla Williams   Libambela Lalokhulumela IKhabhinethiMakhalekhukhwini: 083 501 0139"
Sitatimende Semhlangano weKhabhinethi wamhla tinge-23 Inkhwekhweti 2018,24 May 2018,https://www.gov.za/speeches/statement-cabinet-meeting-23-may-2018-24-may-2018-0000,https://www.gov.za/ss/speeches/sitatimende-semhlangano-wekhabhinethi-wamhla-tinge-23-inkhwekhweti-2018-24-may-2018-0000,"Ikhabhinethi yahlangana ngaLesitsatfu, mhla tinge-23 Inkhwekhweti 2018, eTuynhuys, eKapa.    A. Tindzaba Letimcoka Telive1. Budlova lobuCondziswe kuBulili (i-GBV)1.1. Ikhabhinethi ibuhlaba kakhulu budlova lobucondziswe kubomake nebantfwana. Tehlakalo letisandza kwenteka taNonkululeko Mpanza naNompumelelo Mhlongo eThokoza, Ekurhuleni; Katlego Joja eMamelodi, Tshwane; Promise Mthembu KwaZulu-Natal; naJabulile Nhlapo, sitjudeni saseNyuvesi yaseNingizimu Afrika (i-Unisa), tenta kutsi kubukwe ngeliso lelibukhali lizinga lebudlova lobubeka engotini timphilo tabomake nebantfwana betfu.  1.2. Ikhabinethi ivakalisa kudzabuka kwayo lokukhulu emindenini nakubangani balabomake nalabantfwana. Loludzaba lwebugebengu lobentiwa kubomake nebantfwana lusidzinga sonkhe kutsi sihlanganyele ngemandla ekulweni nabo.1.3. Ikhabinethi iyachubeka nekucinisa ema-ejensi ebacinisekisi bekugcinwa kwemtsetfo ekulweni nekutsi kuvinjwe lobudlova lobucondziswe kubulili (i-GBV). Emkhatsini weMitsetfosivivinyo levunywe yiKhabhinethi leyendlulile kuneMtsetfosivivinyo weKuchibela Inchubo yeKubukana neBugebengu wanga-2018, lochibela Umtsetfo weNchubo yeKubukana neBugebengu, wanga-1977 (Umtsetfo-51 wanga-1977). LoMtsetfosivivinyo utawelula luhlu lwemacala etemacasi mayelana nekushushiswa futsi lokubaluleke kakhulu kutsi utawuvumela emacala etemacasi kutsi ayiswe etinkantolo noma ngabe sekungemuva kweminyaka lenge-20 entiwe.1.4. Letinyatselo tekungenelela tengeta kutinhlelo nome-ke tinyatselo letinyenti hulumende lasevele atihlelile, atimise ngemumo. Sekuvulwe tikhungo tetunakekela, emaThuthuzela Care Centres, letinge-54 kulo lonkhe lelive letisebenta njengetikhungo lotfola kuto tonkhe tinsita lotidzingako, letinciphisa kuhlukubeteka lokuchubekako tiphindze futsi tinciphisa nesikhatsi sekuphetfwa kwemacala ebugebengu betemacasi.1.5. Hulumende sewusungule Tinkantolo teMacala eTemacasi letinge-75 letitawubukana tiphindze futsi tephetse emacala ebudlova betemacasi lobentiwa kubomake. Ngetulu kwaloko, Luphiko Lwemaphoyisa LwaseNingizimu Afrika (i-SAPS) selusungule tikhungo leti-1 047 etiteshini temaphoyisa kulo lonkhe lelive letitawubukana netidzingo tiphindze tisite bahlukunyetwa be-GBV.1.6. Liviki leKuvikela Bantfwana litawubanjwa kusukela mhla tinge-27 Inkhwekhweti kuya kumhla ti-2 Inhlaba 2018. Ikhabhinethi imema batali, banakekeli bebantfwana kanye nemimango kutsi isebentisane nema-ejensi lacinisekisa kugcinwa kwemtsetfo nome emaphoyisa kutsi bavikele bantfwana. Ikhabhinethi igcizelela kutsi uma ngabe usola kutsi umntfwana wakho unyamalele, ufanele kutsi ubike masinyane esiteshini semaphoyisa.1.7. Sifanele kutsi sisebentisane njengelive lelitsandza kuthula kanye futsi neligcina umtsetfo kulwa nabo bonkhe bugebengu lobentiwa kubomake nebantfwana. Ikhabhinethi imema bonkhe labanelwati nganoma ngubuphi bugebengu lobentiwa kubantfwana kutsi bashayele lucingo lwe-Childline lwamahhala ku: 0800 055 555 noma lucingo lwe-Crime Stop ku: 086 0010111. Uma ngabe ungumake lohlukubetwako noma uma ngabe kukhona make lomatiko lohlukubetwako, inombolo yamahhala yeSikhungo seLusito se-GBV ngu: 0800 428 428 noma (0800 GBV GBV).  1.8. Ikhabhinethi isimema sonkhe kutsi sisebentisane sente lokunyenti kuvikela budlova lobentiwa kubomake nebantfwana, sesekele labasindze ekuhlukunyetweni sibuye futsi sente kutsi bahlukubeti bajeziswe. Kungumsebenti wawonkhewonkhe kubika labo labalimata, basebentise ngalokungafanele babuye futsi bahlukubete bomake nebantfwana kute kutsi lababhebhetseli bangabanjwa, baboshwe babuye futsi bagwetjwe.2. Temnotfo Ikhabhinethi iyakwemukela kukhula kwemnotfo lokuhle kwemisebenti lenge-260 000 lebonakele ekoteni yekucala yanga-2018, kuLuklayo lweTemisebenti lweKota yakamuva lolukhululwe Lihhovisi Lelubalobalo laseNingizimu Afrika (i-StatSA). Lokukhula kwemisebenti kwabangelwa kukhula kwetimboni letisitfupha kuleti leti-10. Lizinga lekungasebenti kwebantfu labasha, nanoma kunjalo, liyachubeka nekuba setulu ku-52.4%, bese kutsi lizinga lebatfola misebenti linge-12.2% kuphela. Ikhabinethi iyachubeka nekumema imikhakha yemmango kutsi ichubeke isebentisane ekulweni nekungasebenti kwelusha. Ngekwemoya we-'Thuma Mina   Send Me  loshisekeliswe nguMengameli Cyril Ramaphosa eNkhulumeni yeBunjalo beLive (i-SoNA) yakhe yekucala yangeNdlovana 2018, Ikhabhinethi imema bonkhe bantfu baseNingizimu Afrika, ikakhulu umkhakha lotimele, kutsi usite wakhe ematfuba emisebenti ubuye futsi utjale imali khona lapha ekhaya kute kutsi bantfu balapha eNingizimu Afrika bangene emnotfweni.3. TemandlaIkhabhinethi ikwemukela njengeligcatsi kwetfulwa kwemklamo wemandla elilanga i-Xina Solar One Concentrated Solar Power Project eNyakatfo Kapa. Ungulomunye weMiklamo leSikhombisa yeMandla eLilanga longaphasi kweLuhlelo lweKutsenga Mandla laVusekelwako Kutikhicitimandla letitiMele lelingaphasi kweLitiko Letemandla.Siphehligezi seXina Solar One sitawunika i-Eskom gezi lohlobile ngaphasi kwesivumelwane sekutsenga gezi seminyaka lenge-20. Loku kutawusho kutsi ati-95 000 emakhaya aseNingizimu Afrika latawutfola gezi lohlobile, ikakhulu ngetikhatsi lapho asetjentiswa kakhulu khona. 4. INyakatfo nshonalanga 4.1. Ikhabhinethi itfole umbiko wesibili lovela kuLikomidi leTindvuna (i-IMIC) lomayelana neNyakatfo Nshonalanga futsi iyenetiseka ngenchubekelembili yekutintisa kulesifundza. 4.2. Emhlanganweni losandza kwendlula, Ikhabhinethi ivumile kutsi iNyakatfo Nshonalanga ibekwe ngaphasi kweSigaba se-100 (1) seMtsetfosisekelo waseRiphabhuliki yaseNingizimu Afrika wanga-1996. Ikhabhinethi iphindze futsi yakhulisa linani lemalunga e-IMC ngekufaka Indvuna yeTemfundvo Lesisekelo; yeTemisebenti Yahulumende Nekuphatsa; yeTekuhlaliswa Kwebantfu; yeTekutfutfukiswa Kwetenhlalalakahle; yeTekuvakasha; yeTemvelo neyeTekutfutsa.4.3. I-IMC icelwe kutsi ichubeke nemsebenti kulesifundza iphindze futsi yeluleke Ikhabhinethi mayelana nekutsi ngumaphi ematiko alesifundza lafanele kutsi afakwe ngaphasi kweSigaba se-100 (1) (a) noma sigaba se-100 (1) (b) seMtsetfosisekelo. 4.4. Ngenca yalomsebenti, Ikhabhinethi ivumile kutsi ematiko lasihlanu alesifundza afanele kutsi afakwe ngaphasi kweSigaba se-100 (1) (b): (1) Lihhovisi laNdvunankhulu; (2) Litiko Letekuphepha Kwemmango Nekuphatfwa Kwetitfutsi;(3) Litiko Letemfundvo Lesisekelo Nekutfutfukiswa Kwetemidlalo; (4) Litiko Letemphilo;(5) neLitiko Lemisebenti Yahulumende Nemigwaco. Ematiko laSihlanu atawufakwa ngaphasi kwesigaba se-100(1) (a):(1) Litiko Letetimali, Temnotfo Nekutfutfukiswa Kwetemabhizinisi aHulumende;(2) Litiko Lahulumende Wendzawo Nekuhlaliswa Kwebantfu; (3) Litiko Letekutfutfukiswa Kwetasemaphandleni, Temvelo Netekulima;(4) Litiko Letekutfutfukiswa Kwetenhlalakahle;(5) neLitiko Letekuvakasha.  Ikhabhinethi ivumile kutsi timbalelwano letifanele tifanele kutsi titfunyelwe kuMkhandlu weTifundza waVelonkhe (i-NCOP) nekutsi kuchumana nalabatsintsekako labafanele eNyakatfo Nshonalanga kufanele kutsi kwenteke. Umsebenti wekuphenya weKlasta yeTebulungiswa, Tekuvikela Bugebengu neTekuphepha ufanele kutsi uchubeke kuto tonkhe letindzaba letidzinga kutsi kungenelele ema-ejensi lacinisekisa kugcinwa kwemtsetfo nome emaphoyisa. 5. Tebudlelwane Bemave Emhlaba5.1. Ikhabhinethi itihlabe kakhulu tento tekucalana tebudlova lentiwe ngumbutfo lohlomile wema-Israeli emnyeleni waseGaza, letiholele ekushoneni kwebantfu labanyenti labangasiwo emasotja. Ngenca yaloluhlaselo lwakamuva lwema-Israeli lolungenangcondvo naloluyingoti kabi, hulumende waseNingizimu Afrika utsetse sincumo sekubuyisa emuva ekhaya Lincusa Sisa Ngombane kute kube ngulapho kukhishwa satiso lesisha khona.5.2. Ikhabhinethi incusa Umbutfo weTekuvikela wema-Israeli kutsi uphume uphele eGaza Strip uphindze futsi uyekele lokuhlasela ngesidvumo lokubudlova nalokubhubhisako endzaweni yebantfu basePalestine. Tento tabo tibeka lenye insayeya ekusonjululweni kwalomphelo kwetincabano, lokufanele kwentiwe yimibuso lemibili, iPalestine ne-Israel, baphilisane ngekuthula lomunye ngakulolu luhlangotsi nalomunye ngakulolu lolunye luhlangotsi. 5.3. Ikhabhinethi igcizelela simemo lesentiwe ngemave lamanyenti langemalunga aMhlabuhlangene (i-UN) kutsi kube neluphenyo lolutimele lwekuphenya ngalokubulawa, ngembono wekutsi labo labatsintsekako batiphendvulele ngalesento. 6. Kubanjwa inkunzi kwetimoto letitfutsa imali (-CIT)Ikhabhinethi ikhatsateke kakhulu ngalokukhula kwelizinga lokubanjwa inkunzi kwetimoto letitfutsa imali iphindze futsi iyabala lobugebengu lobenteka emini kalo bha lobungenahlazo. Siyachubeka nekuncoma ema-ejensi lacinisekisa kugcinwa kwemtsetfo ngekusebenta ngekushesha ekubambeni labasolwa siphindze futsi sibonga nemalunga emmango lasite maphoyisa kutsi kubanjwe labasolwa.Emalunga emmango langenteka kutsi atfole lwatiso ngebugebengu acelwa kutsi alekelele futsi atsinte ema-ejensi lacinisekisa kugcinwa kwemtsetfo.B. Tincumo TeKhabhinethi7. Umkhandlu weMabhizinisi eMbuso waMengameli (i-PSEC)Ikhabhinethi ikuvumile kusungulwa kwe-PSEC kutsi sihlalo wayo kube nguMengameli Ramaphosa. Imigomo lebanti lekutawusetjentelwa etukwayo kuhlela kabusha emabhizinisi embuso (ema-SOE) abe ngemathulusi ekutfutfukisa umnotfo lasebenta ngemphumelelo.Le-PSEC itawubukana nekwengamela ngekwepolitiki kanye nekuphatsa ngekwendlelalisu lelitsite lelibalulekile. Emkhatsini wetintfo letawugcila kuto itawucinisa luhlakamsebenti lwekwengamela lwalama-SOE kanye nekucinisekisa kutsi tinyatselo tekungenelela letitsite tiyafezekiswa kute tisimamise letinkampani. Emalunga e-PSEC atawufaka ekhatsi Tindvuna letifanele, bocwepheshe, tisebenti kanye netinhlangano temmango. Emagama emalunga e-PSEC atawumenyetelwa ekuhambeni kwesikhatsi. Le-PSEC itawakhela etukwemsebenti lowentiwe yi-IMC   SOE lowasungulwa ngeNdlovana 2015, sihlalo wayo bekuLisekelamengameli.8. Ikhabhinethi iyivumile Inchubomgomo yeMisebenti yeBuciko (ye-IP) yeRiphabhuliki yaseNingizimu Afrika-Sigaba se-1. Lenchubomgomo ifake ekhatsi emagalelo lavela kutetfulo netinkhulumo letetfulwe ngulabatsintsekako. Iphendvula kusimemo seLuhlelo Lwekutfutfukisa Lwavelonkhe (ku-NDP) lugcizelela kakhulu kucanjwa kwalokusha, kukhicita lokwentiwe kwaba ncono kanye nekufuna ngemandla mnotfo losekelwe kulwati.Sigaba se-1 seNchubomgomo ye-IP sesekelwa emkhatsini walokunye nguMtsetfosisekelo, yi-NDP, Luhlelo loLukhulu lwaVelonkhe lweTidzakamiva, Luhlakamsebenti lwaVelonkhe lweNchubomgomo yeTimboni kanye neLuhlelo lweKusebenta lweNchubomgomo yeTimboni (i-IPAP). Itawusebenta njengelithulusi lenchubomgomo lelibalulekile ekukhutsateni kucamba lokusha, kwendlulisa bucwepheshe, lucwalingo nekutfutfukisa, imisebenti yekucamba, kuvikela batsengi, kutfutfukiswa kwetetimboni kanye nalokubanti kakhulu, kukhula kwemnotfo9. Ikhabhinethi ikuvumile kutsi Iphalamende icinisekise Sivumelwane seKwaliwa kweTikhali teNozi. Lesivumelwane singumphumela wemtamo wetinhlangano letitimele  wekulwakukhicitwa kwetikhali tenozi lowetfulwa nga-2010. Sisingenelelo lesibalulekile ekulahlweni phasi kwetikhali tenozi kanye nemnyama longasi lekukudzala ukhona etingcogcweni temave lamanyenti tekulahla phasi tikhali tenozi.LeSivumelwane sihambisana ngalokuphelele netinchubomgomo taseNingizimu Afrika lekukudzala tikhona tekulahla phasi tikhali, umtsetfo wangekhatsi kuleli kanye netivumelwano temave emhlaba. 10. Ikhabhinethi ikuvumile kuChitjelwa kweSivumelwane seKuvikelwa ngekuBonakalako kweMikhicito yeNozi, kutsi kwetfulwe ePhalamende. Sivumelwane seKuvikelwa ngekuBonakalako kweMikhicito yeNozi ngilo kuphela lithulusi lemave emhlaba lelibophana ngekwemtsetfo kutekuvikelwa ngekubonakalako kwemikhicito yenozi. Lesivumelwane lesichitjelwe siligcatsi lelibalulekile lemitamo yemave emhlaba yekwenta kancono kuvikelwa ngekubonakalako kwemikhicito netikhungo tenozi ngekubeka emazinga lafananako ekuvikela. Kufaka ekhatsi emkhatsini waletinye tintfo, kuvikelwa ngekubonakalako kwemikhicito yenozi ekusetjentisweni ngekhatsi kulelive, kulondvolotwa nekutfutfwa, kanye nekuvikelwa kwemikhicito netikhungo tenozi ekuhlaselweni. 11. Ikhabhinethi ikuvumile kungenisa ngekubambisana Inkhomfa ye-10 yeMave Emhlaba yeTikhungo te-Ombud yeMibutfo Yekuvikela, Lihhovisi le-Ombud yeTemphi, lehlelelwe kubanjwa ngeMphala 2018. Lona ngumkhosi longeniswa minyaka yonkhe lohlelwe Sikhungo seKulawulwa ngekweNtsandvo yeLinyenti seMibutfo Yekuvikela, lesotinte eGeneva, eSwitzerland, futsi kutawuba kwekucala ngca kutsi ungeniswe e-Afrika ngekubambisana.C. Imitsetfosivivinyo12. Ikhabhinethi iwuvumile Umtsetfosivivinyo wekuChibela Tikimu teTekwelashwa wanga-2018 kutsi ushicilelwe kuGazethi yaHulumende kute kutsi ummango uphawule ngawo. LoMtsetfosivivinyo uchibela Umtsetfo weTikimu teTekwelashwa wanga-1998 (Umtsetfo-131 wanga-1998) kuwenta uhambisane Nemtsetfo Lodzingidvwako weMshwalensi waVelonkhe weTemphilo (i-NHI) kanye neLuhlaka lweMtsetfosivivinyo weKusita ngeTimali we-NHI. LoMtsetfosivivinyo ufuna kutsi, emkhatsini waletinye tintfo, wente kancono kulawulwa kwemboni yetikimu tetekwelashwa kanye nekwenta luhlakamsebenti lwekulawula luhambisane netingucuko letenteke kuleminyaka ilishumi leyendlulile kulomkhakha. LoMtsetfosivivinyo utawenta siciniseko sekutsi bazuzi bavikeleke kancono uphindze futsi ukhutsata kufinyelela kancono ekusitweni ngetimali ngumkhakha lotimele. 13. Ikhabhinethi ikuvumile kwetfulwa ePhalamende kweMtsetfosivivinyo wekuChibela SiKweliti seMbuso wanga-2018. LoMtsetfosivivinyo uchibela Umtsetfo weSikweliti seMbuso wanga-1957. Wenta kutsi kube netimiso tekukhokhela ngalokuphelele ticelonkhokhelo lekudzinga kutsi tikhokhwe nguMbuso letavela ngenca yekutsi kwelashwe kabi bantfu labebalashwa tisebenti teMbuso. Loku kutawenta kutsi kwehle lifutse letikhokhelo letisigadla kubhajethi yetibhedlela tahulumende. Letichibelo titawukhulisa imali lengasetjentiswa tibhedlela tetifundza kutsi tinikete tinsita temphilo. 14. Ikhabhinethi ikuvumile kushicilelwa kweMtsetfosivivinyo waVelonkhe weTingucuko teSimo seLitulu wanga-2017 kute kutsi ummango uphawule ngawo. LoMtsetfosivivinyo uvumela kuhambisana netinchubomgomo letinemtselela emphendvulweni yaseNingizimu Afrika yekugucuka kwesimo selitulu. Utawucinisekisa, kusuka kwalelive liye kukhabhoni lesezingeni leliphasi kanye nakumnotfo lomelana nekugucuka kwesimo selitulu. Lesi sinyatselo lesengetiwe emitameni yeNingizimu Afrika yekufezekisa Inchubomgomo yaVelonkhe yeKubukana neKugucuka kweSimo seLitulu kukhutsata kutfutfuka lokusimeme nekwenetisa lilungelo lekuba nendzawo lengasiyo ingoti kutemphilo nekuphila kahle, njengobe kuvikelekile kuMtsetfosisekelo.  15. Ikhabhinethi ikuvumile kwetfulwa ePhalamende kweMtsetfosivivinyo wekuChibela Tinchubo teBugebengu wanga-2018, lochibela Umtsetfo weTinchubo teBugebengu wanga-1977.  LoMtsetfosivivinyo wekuChibela lophakanyiswako welula luhlu lwemacala etemacasi mayelana nekushushiswa futsi lokubaluleke kakhulu kutsi utawuvumela kwetfweswa emacala noma ngabe sekwendlule iminyaka lenge-20 entiwe. Letichibelo tinika Inkantolo lePhakeme yaseNtasi neGauteng emandla ekukhipheni sehlulelo selicala laLevenstein.  Lelicala laveta kutsi Sigaba se-18 seMtsetfo weTinchubo teBugebengu wanga-1977 awuhambisani neMtsetfosisekelo futsi awusebenti kangangobe uvimbela, kuto tonkhe timo, lilungelo lekushushisa mayelana nawo onkhe emacala etemacasi, ngaphandle kwalawo labhalwe kusigaba-18 (f), (h) na-(i) waloMtsetfo ngemuva kwekuphela kweminyaka lenge-20 kusukela ngesikhatsi kwentiwa lelicala.Letichibelo titawunika Umkhandlu Wetebushushisi Wavelonkhe (i-NPA) indzawo lebanti yekushushisa ngekubona kwawo emacaleni etemacasi ngekuya kweSahluko se-2 seMtsetfosisekelo.  D. Imikhosi Letako16. Sifundvo seLilanga le-Afrika seMinyaka Lelikhulu yaNelson MandelaMengameli Ramaphosa utawetfula Sifundvo seLilanga le-Afrika seMinyaka Lelikhulu yaNelson Mandela kuNkhomfa yekuVusetelwa kwe-Afrika, mhla tinge-24 Inkhwekhweti 2018 kuSikhungo seTinkhomfa seMave Emhlaba e-Inkosi Albert Luthuli eDurban. Lomkhosi uyincenye yemigubho yemnyaka wonkhe yekukhumbula imphilo taMengameli wetfu wekucala wentsandvo yelinyenti, Babe Nelson Rolihlahla Mandela kanye neyesikhonkhwane seMzabalazo Make Albertina Nontsikelelo Sisulu. Lemikhosi yentiwa kulo lonkhe lelivekati kanye nasemhlabeni wonkhe.17. Lilanga Le-Afrika Lilanga le-Afrika libanjwa njalo ngemnyaka mhla tinge-25 Inkhwekhweti kulo lonkhe lelivekati kuhlonipha kuSungulwa kweNhlangano yeBunye be-Afrika (i-OAU)  manje leyatiwa kakhulu ngekutsi Bunye be-Afrika (i-AU)   nga-1963. Lukugujwa kwetive kanye nebantfu labahlukahlukene base-Afrika kanye nesimemo sekubumbana kwalelivekati. INingizimu Afrika igubha Lilanga le-Afrika ngemikhosi yekugubha nekufundzisa yenyanga yonkhe yeNyanga ye-Afrika. Lemikhosi inetinzuzo tetepolitiki kanye netetenhlalo nemnotfo kubantfu baseNingizimu Afrika kanye nebaleLivekati. Ingcikitsi yaleNyanga itsi: ""Umnyaka waNelson Mandela   Kwakha i-Afrika Lencono neMhlaba Loncono .E. Imibiko18. Kudvudvuta Ikhabhinethi yendlulisele emavi endvudvuto emndenini nakubangani besigayigayi lebesingumtfwebulititfombe futsi lowahlonishwa ngendvondvo yeSive, i-Order of Ikhamanga, Mnu. Sam Nzima. Lesigayigayi sasebentisa ikhamera yaso kuveta lunya lwembuso welubandlululo. Utawukhunjulelwa sitfombe sakhe lesisikhonkhwane saHector Pieterson  mhla ti-16 Inhlaba 1976, lesaphocelela umhlaba kutsi unake uphindze futsi utsatse tinyatselo utitsatsele lombuso welubandlululo ngalolunya lwawo. Ikhabhinethi yendlulisela kudzabuka nemavi ayo endvudvuto emndenini waDkt. Phillip Nchipi Tabane, lowendlule emhlabeni ngemuva kwekugula sikhatsi lesidze mhla ti-18 Inkhwekhweti 2018. Njengemsunguli weMalombo Jazzmen, bekangulomunye webaculi baseNingizimu Afrika labebanesiphiwo lesikhulu. Ikhabhinethi yendlulisela emavi ayo endvudvuto emndenini nakubangani baMnu. Sonwabo Eddie Funde lobekaLincusa laphambilini leNingizimu Afrika eGermany lobekaphindze futsi abe nguSihlalo weBhodi yeNhlangano Yetekusakata Ngemoya yaseNingizimu Afrika (i-SABC).Ikhabhinethi iyadzabuka kakhulu ngekushona kwemantfombatana lamabili ngemuva kwekudzilika kwelubondza eDurban. Sendlulisela emavi etfu endvudvuto emndenini yawo.19. TihalalisoIkhabhinethi incoma Vusumuzi Ndlovu lophumelele waba wesikhombisa kumiklomelo yemncintiswane wekupheka we-S. Pellegrino Young Chef 2018 losandza kubanjwa eMilan. Kuphumelela kwakhe kwente iNingizimu Afrika yatigcabha.Ikhabhinethi ihalalisela Hekkie ""Hexecutioner"" Budler losandza kwetfweswa sicoco sekuba ngushampeni wesibhakela wesisindvo se-junior flyweight ku-International Boxing Federation (i-IBF), i-World Boxing Association (i-WBA) Super kanye na-Ring Magazine. Budler ngumshayisibhakela waseNingizimu Afrika wekucala ngca kutfola ticoco letimbili letinkhulu ngesikhatsi sinye ngemuva kwekwetfweswa ngeticoco te-junior flyweight te-IBF ne-WBA.F. Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.20. Mk. Boitumelo Mosako ubekwe wabaSikhulu leSikhulu seTimali (i-CFO) eBhange leTekutfutfukisa laseNingizimu Afrika (i-DBSA).21. Bacondzisi labangesibo besigungu lesiphetse beBhodi yeLibhange leKutfutfukiswa kweMhlaba neTekulima:a. Mnu. Mabotha Arthur Moloto (uyaphindvwa kubekwa abe nguSihlalo);b. Mk. Dudu Hlatshwayo (uyaphindvwa kubekwa abe nguSekelasihlalo);c. Mk. Susan Ann Lund (uyaphindvwa kubekwa);d. Mk. Matome Sydney Makgoba;e. naDkt. Steven Thomas Cornelius.22. Ibhodi yeTekuvakasha yaseNingizimu Afrika:a. Dkt. Tanya Ethel Abrahamse (uyaphindvwa kubekwa);b. Mnu. Enver Duminy (uyaphindvwa kubekwa);c. Mk. Michelle Julie Constant (uyaphindvwa kubekwa);d. Mnu. Thebeetsile Ikalafeng (uyaphindvwa kubekwa);e. Mnu. Yacoob Abba Omar (uyaphindvwa kubekwa);f. Mnu Monwabisi Peter Fandeso (Sihlalo);g. Mk Pamela Bulelwa Yako;h. Mk. Kathleen Elizabeth Rivett-Carnac;i. Mk. Dawn Elizabeth Robertson;j. Mnu. Ravi Nadasen;k. Mk. Lindiwe Sangweni-Siddo;l. Mnu. Mohamed Baba;m. Mk. Nomzamo Bhengu (simeleli seLitiko Letekuvakasha).23. Mnu. Dinizulu Kumalo Percival Sechemane ubekwe wabaSikhulu leSikhulu (yi-CEO) yakaRand Water. 24. Advocate (Dkt.) Seswantsho Godfrey Lebeya ubekwe wabayiNhloko yaVelonkhe yeLitiko yeLuphenyo lweMacala laHamba Embili (Bolohheya).25. Mnu. Goodman Ntandazo Vimba ubekwe waba ngu-CEO ku-Ejenti yeKwesekela Sakhiwonchanti saMasipala kuLitiko Letekubusa Ngekubambisana Netendzabuko.26. Mnu. Lindokuhle Cedric Mkhumane ubekwe waba  Lisekela leMcondzisi Jikelele: Kutfutfukiswa kweMabhizinisi aHulumende Netemabhizinisi, kuLitiko Letekutfutfukiswa Kwemabhizinisi Lamancane.27. Mnu. Phakamani Hadebe ubekwe waba Sikhulu leSikhulu saka-Eskom Holdings SOC Ltd (Eskom) futsi ngekwesikhundla sakhe uphindze abe lilunga (Umcondzisi loMkhulu) weBhodi.28. Bacondzisi labangesibo besigungu lesiphetse beBhodi ye-South African Express:a. Mk. Mmakeaya Magoro Tryphosa Ramano (Sihlalo);b. Mnu. Ronald Ozzy Lamola;c. Mnu. Thulani Matiki Norman Kgomo d. Nkst Thandiwe January-McLean;e. Mnu. Kugan Harikrishna Thaver;f. Mnu. Bongisiwe Mpondo;g. Mk. Hlengiwe Thandeka Makhathini;h. Dkt. Thabi Leoka;i. Mnu. Ahmed Ismail Bassa;j. Mnu. Trevor Abrahams (uyaphindvwa kubekwa)29. Bacondzisi labangasibo besigungu lesiphetse beBhodi yeTransnet:a. Mnu. Popo Molefe (Sihlalo);b. Mk. Mpho Emily Letlape;c. Mnu. Louis Leon von Zeuner;d. Mk. Ursula Nobulali Fikelepi;e. Mk. Dimakatso Catherine Matshoga;f. Mk. Ramasela Joyce Ganda;g. Solw. Edward Christian Kieswetter;h. Mnu. Aluwani Percy Ramabulana;i. Dkt. Fholisani Sydney Mufamadi;j. Mk. Vivien McMenamin;k. Advokhethi Oupa Motaung;l. naMk. Gratitude Ramaphaka.Imibuto ingacondziswa ku:Mk. Phumla WilliamsLibambela laloKhulumela Ikhabhinethi Makhalekhikhini: 083 501 0139"
Sitatimende Semhlangano weKhabhinethi wamhla ti-6 Inhlaba 2018,8 Jun 2018,https://www.gov.za/speeches/statement-cabinet-meeting-6-june-2018-8-jun-2018-0000,https://www.gov.za/ss/speeches/statement-cabinet-meeting-6-june-2018-8-jun-2018-0000,"Ikhabhinethi yahlangana ngaLesitsatfu, mhla ti-6 Inhlaba 2018, e-Union Buildings, ePitoli.A. TindzabaTalelive Lakitsi1. TemnotfoIkhabhinethi ikucaphele kwehla nga-2,2% kweMkhicito Wonkhe Welive lakitsi (i-GDP) ekoteni yekucala ya-2018. Lihhovisi Lelubalobalo laseNingizimu Afrika (i-StatsSA) likhiphe lamanani kuleliviki. Imboni yetekulima, eyetimayini neyetekukhicita tifake sandla kulokwehla kulekota yekucala. Ikhabhinethi seyinike Tindvuna teKlasta yeTemnotfo umsebenti wekutsi tihlangane masinyane tikhulumisane ngetinyatselo letiya embili mayelana nalamanani lakhishiwe.Lemiphumela ye-GDP yenta kutsi kubukwe ngeliso lelibukhali sidzingo sekutsi yonkhe imikhakha yalelive lakitsi isebentisane kute kwesekelwe umnotfo walapha eNingizimu Afrika. Temabhizinisi netetisebenti tidzinga kutsi tichubeke tisebentisane nahulumende ekwesekeleni imitamo lefana neLisu leMaphutu Layimfica kubasela kukhula kwemnotfo nekwakha imisebenti ledzingwa kakhulu.Yinye yetinsika tayo letibaluleke kakhulu Luhlelo lweKusebenta lweNchubomgomo yeTimboni (i-IPAP), leligcile ekukhuliseni kukhicita, kwakha imisebenti kanye nemikhicito letfunyelwa ngaphandle kwalelive lakitsi. Ikhabhinethi iyetsemba kutsi i-IPAP itawusita ekukhuliseni umkhakha wetfu wetimboni newetemnotfo.Ekuhambeni kwalomnyaka, hulumende utawungenisa Ingcungcutsela yeLutjalomali yeMave Emhlaba kuveta iNingizimu Afrika njengendzawo yelutjalomali. Inhloso yalomkhosi kusebentela kukhicita tigidzigidzi tetigidzigidzi leti-R1,2 kulutjalomali lolusha kuleminyaka lesihlanu letako, kutawuba nelifutse lelikhulu ekukhuleni kwemnotfo nasekwakheni imisebenti.2. LutjalomaliIkhabhinethi iyakwemukela kwetfulwa kwefekthri lensha lesezingeni lemhlaba yekukhicita imikhicito yetheknoloji yelwati lwetekuchumana eMonti eMphumalanga Kapa mhla ti-5 Inhlaba 2018 yiYekani Manufacturing, lekuyinkampani yebantfu labamnyama ngalokuphelele. Lolutjalomali lwesigidzigidzi sinye lutawakha imisebenti lemisha le-1 000 lesezingeni lelingulonalona kwengeta kutisebenti letikhona letinge-450, linyenti lato lekulusha nabomake.Lolutjalomali luzuze kuSibonelelo seSakhiwonchanti seTikhungo teMnotfo Letikhetsekile nakuSikimu saBosotimboni labaMnyama (bo-BIS). I-BIS ibone Litiko Letekuhwebelana Netetimboni (i-dti) livuma ticelo tibonelelo tekwesekela bosotimboni labamnyama laba-103 kuleminyakatimali lemibili leyendlulile. Letinye tinkampani leti-48 nato tesekelwa ngekutsi tifinyelele imakethe, letisiphohlongo tato tiseMphumalanga Kapa.3. Umholo Wavelonkhe Lolizingancane (i-NMW)Ikhabinethi iyakwemukela kuphasiswa kweMtsetfosivivinyo we-NMW Libandla Lsavelonkhe (i-NA). Ivakalisa kubonga kwayo kubo bonkhe labatsintsekako kuMkhandlu waVelonkhe weKutfutfukisa Umnotfo neTisebenti (i-Nedlac) ngendzima yabo labayidlalile ekufinyeleleni kulesivumelwane. Loku kucala inchubo yekunciphisa sikhebesi semholo, ikakhulu kulabo labahola kancane. Tingaliganiselwa kutigidzi le-6,4 tisebenti taseNingizimu Afrika letitawuzuza uma loMtsetfosivivinyo sewusayiniwe waba ngumtsetfo. Ikhabinethi, nanoma kunjalo, iyakuvuma kutsi usesemkhulu umsebenti lodzinga kutsi wentiwe kute kuvalwe sikhebesi sekungalingani lesisesekhona kulelive lakitsi.Manje loMtsetfosivivinyo utawutfunyelwa kuMkhandlu weTifundza waVelonkhe (i-NCOP) kute kuvunyelwane ngawo ngembi kwekutsi Mengameli awusayine ube ngumtsetfo.4. Tinsitakalo letisisekeloIkhabhinethi iyatfokota ngemiphumela yeLubalo lwaBomasipala loluNgesilo lweTimali lwanga-2017 lolukhishwe yi-StatsSA. Lemiphumela ikhombise kutsi tinyenti takhamuti letitfole tinsitakalo letisisekelo tamahhala njengagezi, emanti nekuhanjiswa kwendle nga-2017 uma kucatsaniswa nanga-2016. Hulumende uyachubeka nekutinikela ekuniketeni tonkhe takhamuti tinsitakalo letisisekelo temalanga onkhe, ikakhulu bantfu labaphuyile. Umklamo wemanti wakamuva kakhulu Mhlathuze Water Project eRichards Bay, KwaZulu-Natal lebite imali letigidzi letinge-R96, lotawetfula emanti empompi kumakhaya langetulu kwala-6 000.5. Tingcoco tekubonisana ngemiholo yetisebenti tahulumendeIndvuna yeLitiko Letemisebenti Yahulumende Nekuphatsa yatise Ikhabhinethi ngetingcoco tekubonisana ngemiholo yeTisebenti taHulumende. Ikhabhinethi iyakutfokotela kutinikela kwabo bonkhe labatsintsekako ekutfoleni tisombululo letikahle letitawuzuzisa bonkhe badlalindzima. Ikhabhinethi iyakucinisekisa kutinikela kwahulumende ekuchumaneni netisebenti ngalokuphelele kute kutsi bafinyelele esivumelwaneni lesikahle sabo bonkhe labatsintsekako.6. Tibonelelo tahulumendeIkhabhinethi iyabacinisekisa bazuzi betibonelelo tahulumende kutsi hulumende utawuchubeka nekubanika lensitakalo lebaluleke kangaka, njengobe ichitjelwe nguMtsetfosisekelo weRiphabhuliki yaseNingizimu Afrika wanga-1996. Kutawuchutjekwa nekuphakelwa kwetibonelelo tahulumende futsi nenchubo yekutsi kusetjentiswe likhadi lelisha esikhundleni selikhadi lelidzala le-Ejensi yeKucinisekiswa kweTenhlalakahle eNingizimu Afrika (le-SASSA) kutawuchubeka kute kube sekupheleni kweNyoni 2018.Lubanjiswano lolusemkhatsini we-SASSA neTemaposi taseNingizimu Afrika lunemiphumela lemihle ngoba kusukela ngeNkhwekhweti 2018 sebanyenti bazuzi labetako batontjintja emakhadi abo.Ikhabhinethi icela imimango kutsi ingayinaki lemilayeto lemifishane (ema-SMS) lekhona lecondzisa bazuzi betibonelelo tahulumende kutsi baphindze futsi babhalise kute bagweme kutsi bangakhokhelwa. Lemilayeto lengemanga ifuna kubanga kudzidzeka kubantfu labaphuyile nekutsi futsi ibambelele hulumende ekucinisekiseni kutsi bazuzi bakhokhelwa tibonelelo tahulumende ngalokungenatihibe ngekungehluleki.7. TaseNyakatfo NshonalangaIkhabhinethi itfole umbiko wesitsatfu wenchubekelembili kuLicembu Lekusebenta Letindvuna (ku-IMTT) lomayelana neNyakatfo Nshonalanga. Ikhabhinethi iyenetiseka ngenchubekelembili leyentiwe ekusebentiseni Sigaba se-100(1) (a) na-(b) kumatiko esifundza saseNyakatfo Nshonalanga. Kuphindze futsi kwavunywa kutsi ngalokuchubekela embili i-IMTT itawubika kuKhabhinethi kanye ngenyanga kwentela kutsi lamacembu latfunyelwe kulesifundza akwati kuchubeka nemsebenti.Ikhabhinethi ikuvumile kuvakashela Inyakatfo Nshonalanga mhla ti-7 Inhlaba 2018 kuyokhulumisana neSigungu Lesiphetse Inyakatfo Nshonalanga, Sishayamtsetfo seSifundza kanye nebacwaningimabhuku bangaphandle lababukene nalesifundza.8.  UmbhikishoIkhabhinethi iyayigceka imibhikisho lenebudlova lesandza kwenteka kulo lonkhe lelive lakitsi, futsi ibuhlungu kakhulu ngetento tebudlova nekwesabisa tigulane nabonesi nabodoktela esibhedlela iCharlotte Maxeke Johannesburg Academic Hospital. Babhikishi labasebentisa lilungelo labo lekubhikisha bafanele kutsi balisebentise ngaphandle kwekunyatsela emalungelo alabanye bantfu, ikakhulu labo labahlaseleka kalula. Kute linani nebukhulu betikhalo lobungesekelwa budlova kanye nekwesabisa lokubonakele kuleliviki leliphelile.9.  Kuphepha nekuvikelekaIkhabhinethi iyalemukela iphindze futsi iyalesekela 'lelisu lekungenelela liletse lutinto' lolwentiwa Luphiko Lwetemisebenti Yemaphoyisa LwaseNingizimu Afrika (i-SAPS), lolutawubambisana nebantfu baseNingizimu Afrika emitameni yekwenta imimango yetfu ibe ngulephephile. Kubonakala kwemaphoyisa lamanyenti lembetse inyifomu lahamba ngetinyawo nalahamba ngetimoto   lesekelwa luphiko lwe-SAPS lwasemoyeni, kuchubeka kwekulawula kungena nekuphuma etindzaweni letitsite nekuphenya, nekuvimba emigwacweni nekuphenya lokungaphelimandla basolwa labafunwako   kutawenta umsebenti lomkhulu lochubekako wekucinisekisa kutsi bantfu kulelive letfu baphephile futsi bativa baphephile.Imimango ikhutsatwa kutsi iletse lwatiso lwekuphepha kwayo esiteshini semaphoyisa sendzawo noma ishayele inombolo yamahhala ye-Crime Stop ku: 086 00 10111. Ikhabhinethi icela emalunga emmango kutsi ayisebentise kahle ngalokunesibopho lenombolo ye-Crime Stop. Kusetjentiswa budlabha kwalenombolo kungaba nemtselela lomubi kumuntfu loshaye lucingo afuna lusitololuphutfumako.10. Inyanga yeLushaIkhabhinethi icela bonkhe bantfu baseNingizimu Afrika kutsi badlale tindzima tabo etinhlelweni nakumiklamo yekuhlomisa lusha ngemakhono ngeNyanga yeLusha ngeNhlaba. Lomnyaka ngumnyaka welikhulu wekutalwa kwaTata Nelson Rolihlahla Mandela naMake Albertina Nontsikelelo Sisulu. INyanga yeLusha yanga-2018 itawusingetfwa ngaphasi kwalengcikitsi letsi: Phila umshiyandvuku: Locondze ebusheni lobuhlome ngemakhono etemnotfo netenhlalo .Bashisekelwa yimishiyandvuku yabo letikhonkhwane, bantfu labasha badzinga kuhlonyiswa emakhono kute kutsi badlale indzima leshukumako ekutfutfukiseni imimango yabo ngembono wekusebenta ngekubambisana kute kutfutfukiswe iNingizimu Afrika. Hulumende usebenta ngekutikhandla kucinisekisa kutsi lusha lufinyelela lusito lolunyenti kanye netinhlelo tahulumende letifundzisako letitawenta kancono kuhlanganyela kwabo emnotfweni.11.  Luhlolo lolwendvulela luhlolo lwekuphela kwemnyaka neluhlolo lwangeNhlabaIkhabhinethi icela batali nebanakekeli bebantfwana kutsi besekele, ngetindlela letifanele, bantfwana lababhala luhlolo lolwendvulela luhlolo lwekuphela kwemnyaka kanye neluhlolo lwangeNhlaba letibhalwa kulo lonkhe lelive lakitsi.Ikhabhinethi iyabonga kakhulu mayelana nendzima ledlalwa bothishela ekwakheni baholi betfu bakusasa babe futsi bakha tindzawo letikahle naletiphephile tebantfwana betfu kutsi bafundzele kuto. Siphindze futsi sikhutsata bonkhe bafundzi kutsi bachubeke bafundze futsi baphokophele kwenta kahle kakhulu.Ikhabhinethi iphindze futsi yemukela kuvulwa kwetikolwa etindzaweni letehlukene eNyakatfo Nshonalanga, kufaka ekhatsi iKoster neRustenburg. Loku kwenteka ngemuva kwemibhikisho nekuphatamiseka kwekufundzisa nekufundza kuletindzawo. Ikhabhinethi icela batali, bafundzi kanye nabothishela kutsi basebente ngekubambisana ekwetameni kubuyelwa sikhatsi lesibalahlekele baphindze futsi batinikele ngalokuphelele etinhlelweni tekuvala sikhebesi.12. Somiso nemliloIkhabhinethi ikhumbuta bantfu baseNingizimu Afrika kutsi lelive lisesebukene nesomiso. INingizimu Afrika ingulelinye lemave emhlaba lange-30 lome kakhulu futsi timvula letiphasi kunaleto letetayelekile setente lesimo saba sibi. Bonkhe bantfu bafanele kutsi bachubeke babambisane nahulumende ekongeni emanti kute kutsi kucinisekiswe kutsi kunemanti lenele awonkhewonkhe.Njengoba sesingena kubusika, Ikhabhinethi icela yonkhe imimango kutsi icaphele ngalokwendlulele kuvimba kusha kwemikhukhu nemililo yemadlelo. Hulumende uyachubeka nekusebentisana nemimango kukhutsata tindlela tekuphepha kulesikhatsi lapho khona bantfu labanyenti basebentisa tinhlobo letinyenti letehlukene temafutsa nekubasa kute batigcine bafutfumele.13.  Isayensi neTheknolojiIkhabhinethi iticaphele tindzaba letimnandzi letenteke emkhakheni wesayensi yetinkhanyenti kulemphelansontfo leyendlulile ngesikhatsi tati tetinkhanyeti lebetisebenta ne-Catalina Sky Survey e-Arizona, e-USA, titfole i-asteroid lencane (i-2018 LA) eceleni kwemkhondvo lohamba Inyanga, lekwatsi ngemuva kwema-awa latsite wabese uchumana neMhlaba.Umphumela lowaba lapho wekuchuma lowatfumela emagagasi emsindvo lasezingeni leliphasi kakhulu kutsi bantfu bangakhona kuwuva ageleta adzabula emkhatsini watfolwa ngesilandzelelimsindvo losezingeni leliphasi kakhulu kutsi bantfu bangawuva eNingizimu Afrika, lesakhishwa njengencenye yeNchubo yeMave Emhlaba yeKulandzelela yeSivumelwano leSikhulu seKuvala Kulingwa kweMikhicito neTikhali teNozi.Loku kugcamisa likhono lelikhulako lesimanjemanje lekuklaya sibhakabhaka kutfolwe ma-asteroid lacondze Umhlaba kanye nelikhono leNingizimu Afrika lelibonwa mhlabawonkhe.B. Tincumo TeKhabhinethi14. Ikhabhinethi ivumile kutsi kwetfulwe ePhalamende umbiko wanga-016/17 lomayelana nekusebenta kweLuhlelo lweSephulelo Semtselo seLucwalingo neKutfutfukisa (i-R&D). Loluhlelo lwesephulelo selwente tinkampani kutsi tikhone kwenta umsebenti wato we-R&D, kutsi ukhicite buciko bengcondvo tibuye futsi takhe imikhicito lemisha. Loluhlelo lwesephulelo, lolwetfulwa ngeLweti 2006, kungumanje lufuzekiswa Litiko Letesayensi Netheknoloji kanye neLuphiko Lwetemisebenti Yekugcogca Umtselo eNingizimu Afrika (i-SARS) neTemafa Avelonkhe.Kusukela ngeNdlovulenkhulu 2016 kuya kuNdlovana 2017, kutfolwe ticelo tesephulelo semtselo se-R&D leti-153 letivela kutinkampani leti-117, kuletinkampani letinge-58 bekukwekucala kutsi tifake ticelo. Leticelo betitemiklamo ye-R&D lenge-571 yelinanimali lelilinganiselwa kutigidzigidzi leti-R3,6. Kuyayitfokotisa Ikhabhinethi kukhula kwelinani letinkampani letitjala imali ku-R&D futsi iyachubeka nekumema emabhizinisi kutsi atjale imali ku-R&D. I-R&D iyachubeka nekuba yinsika lebalulekile yemitamo yetfu yekukhulisa umnotfo.15. Ikhabhinethi ikuvumile kushicilelwa kweluklayo lwanga-2016/17 lolumayelana nnemali hulumende lasita ngayo imisebenti yeteSayensi neTheknoloji. Njalo nje ngemnyaka loluklayo lulandzelela kusebenta kwemkhakha wesayensi netheknoloji, kanye neligalelo lawo ekukhuleni nekutfutfuka kweNingizimu Afrika. Ikhabhinethi ikucaphele kutsi umkhawulo webhajethi sewubangele kutsi lusebentisomali lwe-R&D lukhule kancane kuwo onkhe ematiko.16. Ikhabhinethi ikuvumile kubuyeketwa kweLuhlakamsebenti lweNchubomgomo Lwekucinisekisa Kufaneleka Kwetinsita Tekujezisa Ngalenye Indlela Kunekuboshwa eNingizimu Afrika. Loluhlakamsebenti lwenchubomgomo lwasungulwa nga-2010 ngekuhambisana neMtsetfo weBulungiswa beBantfwana, wanga-2008 (Umtsetfo we-75 wanga-2008). Lenchubo yekubuyeketa ifuna kucinisekisa kutsi batfulitinsita kanye netinhlelo tekujeziswa ngalenye indlela ngaphandle kwekuboshwa ngaso sonkhe sikhatsi tihambisana nemazinga lamancane labekiwe. Tahluko letisitfupha tichitjelwe kute kwentiwe kancono emazinga etinsitakalo letinikwa bantfwana labatfolakale bente lokuphambene nemtsetfo.17. Ikhabhinethi ilivumile Lisu Lekubonisana Kwesigodzi Ngetekuphepha Kwemvelo kanye nekuphunyeleliswa kwalo. Ibhayotheknoloji itsatfwa njengemkhakha lobalulekile longasita kutinhlelo tekukhulisa umnotfo kanye nelithulusi lelikhulu ekulweni nendlala nebuphuya, ikakhulu emaveni lasatfutfuka.Lelisu litawuchuba kuhwebelana kwangekhatsi e-Afrika kanye nekwenta kancono nekucudzelana kwalesigodzi nemave emhlaba. Litawenta kancono kubambisana kweNingizimu Afrika nekuvana ngekhatsi kulesigodzi se-Afrika.C. Imitsetfosivivinyo18.  Ikhabhinethi iwuvumile Umtsetfosivivinyo weMshwalensi waVelonkhe weTemphilo (we-NHI) wanga-2018 kutsi ushicilelwe kuGazethi yaHulumende kute kutsi ummango uphawule ngawo. LoMtsetfosivivinyo ufuna kusungula Sikhwama se-NHI saseNingizimu Afrika, njengemtimba wahulumende, kute kutsi kufinyelelwe tinsita temphilo letisimeme, letifananako, letingabiti kakhulu futsi netisezingeni lelisetulu. Uphindze futsi ubeke imisebenti, emandla kanye netibopho teSikhwama se-NHI.LoMtsetfosivivinyo uniketa luhlakamsebenti lwekutsengwa kwetinsitakalo ngalokunemdlandla ngulesikhwama egameni lebasebentisi uphindze futsi wakhe tindlela tekusetjentiswa kwemitfombolusito yalesikhwama ngalokulinganako, ngalokuyimphumelelo nangalokwenetisako kute kuhlangabetwane netidzingo tetemphilo tebasebentisi. Kuleliviki lelitako Indvuna yeTemphilo itawubamba umhlangano nebetindzaba icacise lokucuketfwe nguloMtsetfosivivinyo.19. Ikhabhinethi ikuvumile kwetfulwa ePhalamende kweMtsetfosivivinyo wekuChibela Imitsetfo yeTesayensi neTheknoloji wanga-2018. LoMtsetfosivivinyo uhlanganisa imigomo lelawula kusebenta nekwenganyelwa kwemitimba yahulumende lebika eNdvuneni yeTesayensi neTeknoloji. Loku kutawucinisekisa kungagucugucuki kwato tonkhe tidzingo lekufanele kutsi kuhlangabetwane nato kanye netinchubo letifanele kutsi tilandzelwe.D. Imikhosi Letako20. Ingcungcutsela yeMave LaSikhombisa Latinjinga (i-G7)Ikhabhinethi iyakwemukela kumenywa kweNingizimu Afrika kutsi ingenele Ingcungcutsela ye-G7 letako eCanada. INingizimu Afrika yahlanganyela kulengcungcutsela eminyakeni lesikhombisa leyendlulile futsi lesimemo siyinkhomba yelitsemba leliciniseke kabusha emnotfweni waseNingizimu Afrika.Hulumende wetfu utawufuna kusebentisa lelitfuba ameme batjalimali kutsi bafake timali emnotfweni wetfu bavule emabhizinisi. Lutjalomali luyadzingeka kute kutsi umnotfo ukhule kanye nasekwakheni imisebenti ngekwelizinga lelitawehlisa kakhulu emazinga lakhona kwamanje ekungasebenti.21. Umkhosi weNingizimu Afrika ne-India weKugubha Iminyaka lenge-125Njengencenye yemgubho wemnyaka elikhulu yekutalwa kwaNelson Mandela na-Albertina Sisulu, Ikhabhinethi iyakwemukela kugujwa kwemkhosi mhla ti-7 Inhlaba 2018 wekukhumbula kukhishwa ngendlovuyangena kwaMahatma Gandhi esitimeleni eSiteshini ePietermaritzburg eminyakeni le-125 leyendlulile. Lesehlakalo lesi sandzisa injulolwati yaGandhi ye-Satyagraha (kubhikisha ngekuthula), leyaba nemtselela lomkhulu kubuholi betfu betepolitiki yaphindze futsi yafaka ligalelo emzabalazweni wetfu wenkhululeko.22. Kuvakasha kweMbuso waseSaharawi Arab Democratic RepublicMengameli Cyril Ramaphosa ungenise umlingani wakhe waseSaharawi Arab Democratic Republic, Brahim Ghali, mhla ti-4 Inhlaba 2018 ngesikhatsi seKuvasha kweMbuso kulelive lakitsi.Ikhabhinethi ivakalisa kuvelana kwayo nebantfu baseSaharawi ekulweni kwabo balwele inkhululeko uphindze futsi umema wonkhe emave emhlaba kutsi asite bantfu baseSaharawi ngelusito labaludzingako.E.  Imibiko23.  Kudvudvuta23.1.  Ikhabhinethi ibambisana naMengameli Ramaphosa ekutfumeleni emavi ekulila  emndenini nakubangani bebafana labasihlanu labashone emlilweni uma kusha imikhukhu yaseMasiya ePhilippi, eKapa.Lomlilo uphindze washiya ebaleni bahlali labange-30 balemikhukhu bangenandzawo yekuhlala. Hulumende usebenta ngekutikhandla kucinisekisa kutsi bonkhe bantfu baseNingizimu Afrika banetindlu, baphephile kantsi futsi bahleti ngekukhululeka.24.  Tihalaliso24.1.  Ikhabhinethi ihalalisa ngemuva kwesikhatsi, ifisela sigayigayi saKhongolose, i-African National Congress, Babe Andrew Mokete Mlangeni lusuku loluhle lwekutalwa. Babe Mlangeni ugubhe lusuku lwakhe lwekutalwa lwe-93 ngaLesitsatfu, 6 Inhlaba 2018. Waba kanye nebantfu bekucala labatfunyelwa kuyoceceshelwa imphi ngaphandle kweNingizimu Afrika futsi ngemuva kwekuboshwa ekubuyeni kwakhe, watfolakala anelicala wabese ugwetjwa kudzilikelwa lijele eRobben Island.24.2.  Ikhambinethi ihalalisale umbhowuli weProteas lonesivinini lesikhulu (i-fast bowler) Kagiso  KG  Rabada, lowente letibukwako kuMiklomelo yeKhilikitsi yaseNingizimu Afrika lesandza kubanjwa eSandton, eGauteng. Uhlonishwe ngemiklomelo lesitfupha, lefaka ekhatsi imiklomelo yemdlali wemnyaka wekhilikitsi lovelele, i-Cricketer of the Year Award, kanye nemklomelo wemdlali lokhetfwe ngulabanye badlali, i-Player s Player of the Year Award.Kube ngumnyaka lomuhle kakhulu kuRabada lekutsi emkhatsini walokunye lakuzuzile, ukhuphuke waba sendzaweni yekucala eluhlwini lwemabhowula emhlabeni emidlalweni yekhilikitsi ledlalwa tinsuku letisihlanu (ma-Test). Kwamanje ungulohola embili ekutsatseni iwikhethi nga-2018 nakhona futsi esendzaweni yesikhombisa ehlwini lwemabhowula emidlalweni yekhilikitsi yeMave Emhlaba yeLusuku Lunye (ema-ODI).24.3. Ikhabhinethi iyakwemukelwa kubekwa esikhundleni kwaSiya Kolisi njengakabuteni wekucala lomnyama ecenjini leSpringbok wemidlalo lemitsatfu leluchungechunge letawudlalwa ne-England. Siyetsemba kutsi utawenta iNingizimu Afrika kutsi itigcabhe ngaye njengakabuteni wetfu, futsi utawufaka labanye inshisekelo ngaletento takhe nebuholi ngekhatsi enkhundleni nangaphandle kwenkhundla yetemidlalo.24.4. Ikhabhinethi iyakwemukela kubekwa esikhundleni kweNdvuna yeTimali Nhlanhla Nene njengaSihlalo weBhodi yeTindvuna yeNew Development Bank (i-NDB). Le-NDB libhange lekutfutfukisa lemave lahlukahlukene lelasungulwa yiBrazil, Russia, India, China kanye neNingizimu Afrika (i-BRICS) nga-2014. Umsebenti walo kugcogca imitfombolusito yesakhiwonchanti nemiklamo yekutfutfuka lokusimeme ku-BRICS nakuleminye iminotfo nakumave lasakhansa, kugcwalisa imitamo yetikhungo tetimali temave lahlukahlukene netetigodzi ngenhloso yekukhulisa nekutfutfukisa emave emhlaba.F.  Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.25. Kuphindza kubekwa esikhundleni kwaMnu Ebrahim Mohamed njengaKhomishani weKhomishini yaVelonkhe yeBatsengi.26.  Ibhodi ye-South African National Accreditation System:a.    Mk. Fezile Flip Wetes;b.    Mnu. Lulama Lloyd Mayedwa;c.    Mnu. Tom Tshitangano;d.    Mnu. Samuel Mlangeni;e.    Mk. Lerato Herriette Mothae;f.    Dkt. Matshwenyego Sarah Mohlala;g.    Mk Patricia Lindi Tlou;h.    naMk. Anna-Marie Lotter (uyaphindvwa kubekwa esikhundleni sekuba ngummeleli we-dti).27.  Sikhungo Savelonkhe Sesayensi Yekukala saseNingizimu Afrika (i-NMISA):a.    Mnu. Ndwakhulu Samuel Mukhufhi (uyaphindvwa kubekwa esikhundleni njengeSikhulu leSikhulu (i-CEO)).28.  Emalunga langekho kusigungu lesiphetse eBhodi ye-NMISA:b.    Mnu. Molelekoa Petrus Mohlomi;c.    Mnu. Odirile Welcome Dingoko;d.    Mk. Bavelile Gloria Hlongwa;e.    Mk. Nobom Gcinashe Mfabana;f.    Mk. Lindie Lankalebalelo;g.    Mk. Jabu Vuyiswa Mogadime (uyaphindvwa kubekwa esikhundleni);h.    naDkt. Tshengedzeni Demana (ummeleli we-dti).29.  Kuphindvwa kubekwa esikhundleni kweMnu. Rakesh Garach njengaSihlalo Longekho kuSigungu lesiPhetse weBhodi yeMalunga eSikhwama saVelonkhe sekuHlonyiswa Emakhono (i-NEF).30.  Ibhodi ya-South African Special Risk Insurance Association:a.    Mnu. Norman Tinyiko Baloyi (Umcondzi naSihlalo lengekho kuSigungu Lesiphetse);b.   Mk. Priscilla Onkgodisitse Mokonyane (Umcondzi neLisekelasihlalo Longekho kuSigungu Lesiphetse);c.   Mk. Bajabulile Luthuli (Umcodzi weSigungu Lesiphetse);d.   kanye neMnu. Christiaan Johannes van Dyk (Umcondzi Longekho kuSigungu Lesiphetse).Imibuto ingacondziswa ku: Mk. Phumla Williams   Libambela laloKhulumela IkhabhinethiMakhalekhikhini: 083 501 0139"
Sitatimende seMhlangano weKhabhinethi mhla tinge-20 Inhlaba 2018,21 Jun 2018,https://www.gov.za/speeches/statement-cabinet-meeting-20-june-2018-21-jun-2018-0000,https://www.gov.za/ss/speeches/sitatimende-semhlangano-wekhabhinethi-mhla-tinge-20-inhlaba-2018-21-jun-2018-0000,"IKhabhinethi ibambe umhlangano ngaLesitsatfu, mhla tinge-20 Inhlaba 2018, e-Union Buildings ePitoli.A. Tindzaba Letimcoka1. UMkhandlu Wetekuphepha waMhlabuhlangene (i-UNSC)1.1. IKhabhinethi ivakalisa kudvumisa kwayo emalunga aMhlabuhlangene (i-UN) lasekele kakhulu iNingizimu Afrika kutsi ibelilunga lesikhashana le-UNSC  kusukela nga-2019 kute kube ngumnyaka wanga-2020                1.2. Lokuketfwa kuta ngemuva kwesincumo lesingazange siphikiswa sekubita Umhlangano Wemhlaba wonkhe Wekuthula ngenhloso yekuhlonipha Mengameli waphambilini Nelson Rolihlahla Mandela ngeNyoni 2018. Umnyaka wanga-2018 ngumnyaka wekugubha iminyaka lelikhulu yekutalwa kwaMengameli wekucala weNingizimu Afrika lebuswa ngetsandvo yelinyenti. Bulunga betfu ku-UNSC sibukinela ekuhlonipheni umshiyandvuku kanye nemisebenti yaMadiba.1.3. INingizimu Afrika itawusebentisa bulunga bayo ekukhutsateni leto tintfo letibekwe embili kutsi kutawucalwa ngato tentiwe ku-Ajenga yanga-2063 yeNhlangano yeMave Ase-Afrika (i-AU), lokuluhlakamsebenti lwendlelalisu yekuntjintja tenhlalomnotfo talelivekati eminyakeni lenge-50 letako.2. Tinkhulumiswano ne-Eskom ngemaholo 2.1. IKhabhinethi iyakwemukela kungenelela lokwentiwe yiNdvuna yeMabhizinisi aHulumende kuletinkhulumiswano temaholo emkhatsini nebalawuli baka-Eskom netisebenti. Kuphakelwa kwagezi nguletinye tetintfo letimcoka ekukhuliseni umnotfo wetfu kanye nekudala ematfuba lamanengi emisebenti.2.2. IKhabhinethi icela onkhe emacembu kutsi asite ekusombululeni letinkhulumiswano tekwenyuswa kwemaholo kute kube nekusimama kanye nenhlalakahle kulelive. 3. Imishuco yasemigwacweni lengubotselawayekela3.1. IKhabhinethi iyakusola kakhulu lokuvinjwa kwemigwaco leminyenti lengubotselawayeka lokusandza kwentiwa bashuci kuletinye tincenye talelive. Imigwaco lengabotselawayeka iyincenye lemcoka yesakhiwonchanti setekutfutsa lesekela kutfutfwa kwemphahla kanye nekusita imikhakha leminyenti yetemnotfo. Hulumente wetfu lobuswa ngentsandvo yelinyenti lesekelwe kumtsetfosisekelo wenta kutsi kube netindlela lapho bantfu bangavakalisa khona lokubagongonyako ngaphandle kwekutsi badale kutsi kube nekutsikameteka.3.2. Tento tebugebengu tebuhonga nekutsikameta ngeke tivunyelwe ngako-ke Ikhabhinethi icela emaphoyisa noma tisebenti tekucinisekisa kugcinwa kwemtsetfo kutsi titsatse tinyatselo letidzingekile, letihambisana neMtsetfosisekelo waseNiningizimu Afrika wanga-1996, kucinisekisa kutsi benti balobo bubi babukana nesandla semtsetfo sebulungiswa.B. Tincumo teKhabhinethi4. Liviki leKwatisa Ngalamafishane NgeLuhlelo Lwekusebenta4.1. IKhabhinethi yatisiwa ngemibiko yenchubekelembili yekusebenta lekhicitwa kabili ngemnyaka  yesikhatsi lesisukela mhla ti-01 Imphala 2017 kute kube mhla tinge-30 Indlovulenkhulu 2018. IKhabhinethi yayidvumisa inchubekelembili leyentiwa etintfweni leti-14 lebetibekwe embili kutsi kutawucalwa ngato tentiwe yaphindze futsi yativumela letinyatselo tekungenelela letiphakanyisiwe kuleto tindzawo letikhombise inchubekelembili lehamba kancane. Onkhe emaklasta atawubamba imihlangano nebetindzaba kubachazela ngenchubekelembili nangetindzawo letidzinga kutsi kungenelelwe.4.2. Luphiko Lwahulumende Lwetekuchumana Nelwatiso (i-GCIS) litawuchumanisa lemihlangano yebetindzaba nemaklasta. Luhlelo lwalemihlangano lutawushicilelwe ku: www.gov.za khona nje madvute.5. Kutjelwa ngalamafisha lokumayelana nemihlangano yekubonisana nemkhakha wetetimayini5.1. IKhabhinethi yatjelwa ngalamafisha yiNdvuna Yetetimbiwa Gwede Mantashe mayelana nemhlangano wetinsuku letimbili lowabanjwa ngeNdlovulenkhulu 2018 balingani betenhlalo labebamelelwe tinhlangano temabhizinisi netetisebenti. Bonkhe balingani betenhlalo bavumelana ngesidzingo sekuvusetela inkhulumiswano yetenhlalo emkhakheni wetetimayini kanye nekutfola tingenelelo letimcoka letidzingekako ekucinisekiseni kutsi umkhakha wetetimayini ubekwa endleleni yekukhula lokungukhukhulelangoco kanye nalokusimeme.5.2. Labalingani betenhlalo baphindza futsi bachubeka bacoca ngekwehla kwemkhicito wetimbiwa ekoteni yekugcina kanye netindlela letibanti letiphatselene nekutjala timali etimayini, umkhicito nemisebenti. Bavumelene ngekutsi kunesidzingo sekucoca ngembononchanti wetfu sonkhe lomacondzana nemkhakha wetimayini, nekuvumelana futsi ngekudzingeka kwekuhlangana kanye nekuncikana emkhatsini wekuntjintja nelikhono lekukhona kumelana nemcudzelwano.5.3. IKhabhinethi iphindze futsi yatiswa ngalamafisha mayelana nemacembu lamabili alabatsintsekako emikhakha leminengi lasungulelwe kutsi aphotfule Umculu Wetimayini. Nasekuphotfulwe konkhe lokubonisana, lomculu utakwetfulwa kuKhabhinethi kutsi iwemukele kwekugcina.6. Luhlakamsebenti Lwesikhashana Lwesabelotimali Savelonkhe sanga-2019 (Liphepha Lekugunyata) 6.1. IKhabhinethi ikuvumile kukhishwa kweLuhlakamsebenti Lolubeka Embili Tintfo Lekumele Tentiwe Kucala kuSabelotimali sanga-2019 kanye netikhatsi tekucedzela Luhlakamsebenti Lolubeka Embili Tintfo Lekumele Tentiwe Kucala kuSabelotimali sanga-2020.6.2. Loluhlakamsebenti luphakamisa tinhlelo letibeka embili tintfo lekumele kutsi kucalwe ngato tentiwe kuSabelotimali sanga-2019 letitakwenta kutsi hulumende akhone kubukana netinsayeya letintsatfu tebuphuya, kuswelakala kwemisebenti kanye nekungalingani ngekusebentisa imitfombolusito nemali lekhona. 7. Temandla  7.1. IKhabhinethi iluvumile luhlelo Lwekihlanza Nekuvala Tikhungo letiyincenye yeTikhungo Letibalulekile Letingasetjentiswa Temkhicito YeNozi (Sigaba se-1) kanye netinye tikhungo temikhicito yenozi letisebentako kwanyalo (Sigaba se-2) letisendzaweni yasePhelindaba. Letikhungo tiyakhonjiswa kwanyalo emabhukwini eKoporasi yaseNingizimu Afrika yeMandla eNozi. IKhabhinethi ivumile kutsi lenchubo kufanele kutsi ichutjelwe embili ngekubonisana neLihhovisi leteMafa aVelonkhe.C. Imicimbi Letako8. Umhlangano Wenkhundla Yemhlaba Yetemnotfo (i-WEF)  8.1. Mengameli Cyril Ramaphosa utawube abambe Umhlangano we-WEF ePark Hyatt Hotel eRosebank mhla tinge-28 Inhlaba 2018 ngaphasi kwengcikitsi letsi:  Kuvusetelwa Kwemnotfo waseNingizimu Afrika   indzima yeteMabhizinisi.  Lomcimbi utawuhlanganisa ndzawonye bosomabhizinisi bendzawo nebemave angaphandle labalinganiselwa kulaba-100 kanye netiphatsimandla taHulumende waseNingizimu Afrika kute kucocisanwe mayelana nematfuba elutjalotimali nebudlelwane.8.2. Lomhlangano netebemabhizinisi be-WEF wendvulela Ikhomfa yahulumende yeLutjalotimali lehlelwe kutsi ibe sekupheleni kwalomnyaka, lokuhloswe ngayo kuhlanganisa lutjalotimali lwetigidzigidzi leti-US$100 eminyakeni lesihlanu letako.9. Umhlangano Wenhlangano Yetemtselo WekuhwebelanaYemave laseNingizimu ye-Afrika (i-SACU) 9.1. Mengameli Ramaphosa utawuhola litsimba lelitawuhambela loMhlangano we-SACU lotawubanjwa mhla tinge-29 Inhlaba 2018 eBotswana. Mengameli utawusebentisa lokuhlangana kutsi ahlangane neLihhovisi laMabhalane weNhlangano yekuTfutfukisa Emave laseNingizimu ye-Afrika (i-SADC) ngenhloso yekucocisana ngekucalisa kwekusebenta kwetinhlelo tesifundza. 9.2. NjengaSihlalo wanyalo we-SADC, iNingizimu Afrika ikwesekele njalo kuhlanganiswa ngalokubanti kwesifundza ngekusebentisa i-SACU ne-SADC, kanye nekuhola embili ekugcugcuteleni tebumboni kulesifundza kanye nekuhlangana ngekusebentisa tindlela tekukhula letahlukahlukene.10. IKhomfa yeSikhungo seteManti saseNingizimu Afrika (i-WISA)10.1. IKhomfa neMbukiso we-WISA lobanjwa ngeminyaka leMibili yanga-2018 utawubanjwa kusukela mhla tinge-24 kuya mhla tinge-27 Inhlaba 2018 lapha eKapa. Sifundza lesingaseNingizimu ye-Afrika sibukane nekubete nenkinga yekungabi nemanti lanele, kantsi tincenye letinyenti taseNingizimu Afrika kulesikhatsi lesisandza kwendlula tihlangabetane nesomiso lesidvonse sikhatsi lesidze kanye netimo tekungabi nemanti.10.2.  Lekhomfa kulindzeleke kutsi ihanjelwe titfunywa leti-2 000 letitawucocisana ngetindlela letitawucinisekisa kufezekiswa kweNhloso yeNtfutfuko yaMhlabuhlangene lengunombolo yesitfupha, lencike ekutseni kube nekufinyelela kutfola emanti lahlobile kanye nekuhanjiswa ngemanti kwekungcola kubo bonkhe ngemnyaka wanga-2030.D. Imilayeto11. TekudzabukaIKhabhinethi ivakalisa kudzabuka kwayo lokukhulu:11.1. Emndenini nakubangani beMhlonishwa Sibusiso Radebe, lolilunga lePhalamende laKhongolose (i-ANC), waseMpumalanga, lobulewe ngesikhatsi balinga kumtsatsela ngenkhani imoto yakhe eGauteng. Umhlonishwa Radebe utawukhunjulwa njengemuntfu lomusha losishikashiki lesisebente ngekutikhandla ekutfutfukiseni timphilo tebantfu baseNingizimu Afrika.11.2. Emndenini nakubangani baMk. Joyce Mashamba, ekushoneni kwakhe labekadze anguMphatsiswatiko (i-MEC) wetekuLima eLimpopo. Lesishikashiki saphambilini setenkhululeko sike saba ngumphatsiswatiko etikhundleni tesifundza letehlukahlukene kusukela kwacala intsandvo yelinyenti.11.3. Emndenini nakubangani baMnu. Billy Modise, labekadze aSisebenti Lesikhulu saphambilini seLuphiko Lemitsetfo Yekutiphatsa Emikhosini NasemicimbiniYembuso nalose futsi waklonyeliswa ngemklomelo wesive, i-Order of Luthuli. Watiwa kakhulu ngemsebenti wakhe wekusungula inshukumo lelwa nelubandlululo emaveni eNordic ngetikhatsi tabo-1960. 11.4. Emindenini yalabo labatsatfu labashonile labebasebenta emayini yaseSibanye-Stillwater i-Kloof Ikamva edvute naseWestonaria eGauteng nekutsi icela bonkhe labatsintsekako kulomkhakha kutsi bachubeke babeke kuphepha embili etimayini takitsi.11.5. Esiveni seMampondo ngekukhotsama kweMake weNkhosi yesive seMaMpondo aseNyandeni, Indlovukazi Fikelephi  Bongolethu  Ndamase.11.6. Emindenini nakubangani baMnu. Ismail Bassa neMnu. Sayaad Hitig, labashone ngesikhatsi kuhlaselwa endlini yelisontfo leMasulumane, i-mosque, eMalmesbury eNshonalanga Kapa.12. KuhalaliselaIKhabhinethi itsandza kwendlulisa umlayeto wayo wekuhalalisela lalabalandzelako:12.1. KuDkt. Robert Gess, umcwaningi lohamba embili waseNingizimu Afrika wetidalwa taselwandle ngeSikhatsi se-Devonian kanye netilwane letinemgogodla nome tinhlanti tasemandvulo kanye netilwane takudzaladzala letinemilente lemibili nome lemine, ma-tetrapods. Watfola lokukholelwa ekutseni ifosili lenetigidzi letinge-360 teminyaka budzala. Letinhlobo letimbili, letinsha letibitwa ngekutsi, i-Tutusius ne-Umzantsia, tilwane letinemgogodla letinemilente lemine tanchanti tase-Afrika tasesikhatsi seminyaka leyengca letigidzi letinge-70. Lokutfolakala kwaloku kubeka live letfu njengaliholako emhlabeni kutesayensi nelucwaningo.12.2. KuBongumusa Mthembu ngekuvikela sicoco semjaho wekugijima we-Comrades Marathon kanye na -Ann Ashworth ngekuphumelela emjahweni wekugijima wabomake. IKhabhinethi futsi ihalalisela Xolani Luvuno ngekutimisela kwakhe nekubeketela kwakhe logijime ngetimboko wadzimate wafika ekugcineni kwemjaho.12.3. KuDkt. Siyabonga Cwele, Indvuna yeTakhiwonchanti TekuChumanisa neTinsita teLiposi, emva kwekukhetfwa kutsi abe nguSihlalo weNhlangano yeMave eMhlaba yetekuChumana ngeSathelayithi (i-ITSO). INingizimu Afrika ingusihlalo we-ITSO kwekucala kantsi itawuba kulesikhundla iminyaka lemibili. Lelive litawusebentisa lokuba ngusihlalo kwalo ekuchubeleni embili lokutsandvwa livekati lase-Afrika kanye native letisatfutfuka letisetinhlanganweni temave emhlaba.Imibuto ingacondziswa ku: Mk. Phumla Williams   Libambela laloKhulumela IkhabhinethiMakhalekhikhini: 083 501 0139"
"Sitatimende seMhlangano weKhabhinethi mhla ti-04 Kholwane 2018 ",5 Jul 2018,https://www.gov.za/speeches/statement-cabinet-meeting-4-july-2018-5-jul-2018-0000,https://www.gov.za/ss/speeches/statement-cabinet-meeting-4-july-2018-5-jul-2018-0000,"IKhabhinethi ibambe umhlangano ngaLesitsatfu, mhla ti-04 Kholwane 2018, e-Union Buildings, ePitoli.A. Tindzaba Letimcoka1. Inyanga yaMandelaIKhabhinethi icela bonkhe bantfu baseNingizimu Afrika kutsi  Babe nguMshiyandvuku Nesibonelo Semisebenti Yakhe  njengaloku kusondzela Lusuku LwaMandela Lwemave eMhlaba mhla ti-18 Kholwane 2018. BakaMhlabuhlangene (i-UN) bavumelana ngalolusuku, loluvumela kutsi bantfu baseNingizimu Afrika kanye nebemhlaba wonkhe kutsi bahloniphe Mengameli wetfu waphambilini nalophindze ahlonishwe futsi abe silomo semave emhlaba, Nelson Rolihlahla Mandela. Hulumende umemetele ngalokusemtsetfweni kutsi Kholwane yiNyangayaMandela, njengaloku kuyinyanga yelusuku lwekutalwa kwakhe. Njencenye yekugubha likhulu leminyaka imikhakha leyehlukahlukene seyicale kwenta imitamo leminengi yekukhumbula umsebenti kanye nemshiyandvuku waMadiba. NgaLesihlanu, kutawube kukhunjulwa ngendlela lekhetsekile kukhatsateka kwakhe lokumacondzana nekweswelakala kwemisebenti kanye nebantfu labasha labangasebenti, ngesikhatsi umkhankhaso i-Wear South African, ngekuhlanganyela neNelson Mandela Foundation (i-NMF) kanye nenyonyana i-South African Clothing and Textiles Workers Union (i-SACTWU) betfula tikibha taNelson Mandela eDurban.Tikibha letentiwe kuleli tiyatfolakala etitolo letitsengisako bese kutsi inzuzo letawutfolakala ekutsengisweni kwato itawuya ku-NMF kute isite ngetimali ekwenteni imisebenti lehambisana nembononchanti wakhe kanye nemphilo yakhe. Indvuna yeTekutfutfukisa Umnotfo, Umnu. Ebrahim Patel, utawube akhuluma netivakashi egameni lahulumende. IKhabhinethi icela bonkhe bantfu baseNingizimu Afrika kutsi basekele umkhankhaso we-Buy Local nekugcoka ngekutingcabha timphahla letentiwe kulelive.IKhabhinethi icela bonkhe bantfu kutsi babe yincenye yalenshukumo yekuletsa ingucuko. Ngekutsi sisebente ngekuhlanganyela ndzawonye njengesive lesingabandlululi ngebuhlanga nangekwebulili, singawuhlonipha siwatise umshiyandvuku waMadiba. Ikhabhinethi icela bonkhe bantfu baseNingizimu banikele ngemizuzu lenge-67 yesikhatsi sabo ngamhla ti-18 Kholwane ngekutsi bafake ligalelo ekuguculeni timphilo talabo labaswelako. 2. LutjalotimaliIKhabhinethi iyakwemukela kufakwa kwa-Old Mutual eluhlwini lwetinkapani letihweba ngemasheya e-JSE. Lokufakwa kwalenkapani lenemali lelinganiselwa etigidzigidzini le-US$10 (tigidzigidzi letinge-R130) oluhlwini lwetinkapani letihweba ngemasheya e-JSE kuyivoti lemcoka yekwetsemba live laseNingizimu Afrika Kanye netimakethe tetimali tendzawo.IKhabhinethi iyadvumisa kutsi kufakwa kwa-Old Mutual eluhlwini lwetinkapani letihweba ngemasheya eNingizimu Afrika kubuyisela emuva ekhaya lenkapani etimphandzeni tayo e-Afrika futsi kucedza sikhatsi sekuba yinkapani lebeyisolo ihweba ngamasheya wayo amanengi eLondon lapho beyitinte khona. Kutinikela kwebaka-Old Mutual kutsi bakhe sikhwama setigidzi letinge-R500 ngenhloso yekukhutsata intfutfuko yetemnotfo tasekhaya, ikakhulu emabhizinisi lamancane banikati bawo lokubantfu labamnyama, kutawukhutsata imitamo yalelive ekwakheni umnotfo lofaka wonkhe wonkhe. Sicela lamanye emabhizinisi emkhakheni wetetimali kutsi asungule tindlela tekutfutfukisa ngetimali letifanana naleti ngekutsi ticocisane nahulumende.Umhlangano Wenkhundla Yemhlaba Yetemnotfo weLutjalotimali usite ekutseni ukhangise ngeNingizimu Afrika njengendzawo yelutjalotimali lolwengetiwe nalolusha. Lomhlangano wekubonisana bewuhanjelwe litsimba lelikhulu letisebenti letinkhulu temafemu alaleli kanye newemave emhlaba, lacocisane naMengameli Cyril Ramaphosa kanye nelitsimba leTindvuna teKhabhinethi. Letinkhulumiswano tibe lusito ekutfoleni tinyatselo tekukhulisa emazinga elutjalotimali nekutsi futsi atinyatselo letimcoka letiholela kuKhomfa Yelutjalotimali letawubitwa nguMengameli ngasekupheleni kwalomnyaka.3. Kutsatfwa Kwemhlaba IKhabhinethi iyakudvumisa lokucala kwenchubo yePhalamende yekumbandzakanya ummango ekubuketeni Sigaba se-25 seMtsetfosisekelo waseNingizimu Afrika wanga-1996, lovumela kutsi kube nekutsatfwa kwemhlaba nguhulumende ngaphandle kwesincepheteliso unikwe ummango. IPhalamende isungule Likomidi Lekubuketa Umtsetfosisekelo kutsi libambe imihlangano yekulalelwa luvo lwemmango eveni lonkhana ngemuva kwekuphasisa sishukumiso lesimayelana nekutsatfwa kwemhlaba nguhulumende ngaphandle kwesincepheteliso unikwe ummango. Lemihlangano yekulalelwa kweluvo lwemmango itawubanjwa kuto tonkhe toyimfica tifundza kute kube yinyanga yeNgci 2018.IKhabhinethi icela onkhe emacembu lanenshisekelo kutsi atimbandzakanye ngekuthula kulemihlangano yekulalelwa luvo lwemmango futsi icela ummango kutsi ivumele imibono lengafanani letawushiwo ngulabanye, kute kucinisekiseke kutsi wonkhe umuntfu utfola litfuba lelifanele lekutimbandzakanya kulemihlangano yekulalelwa kweluvo.IKhabhinethi iphindze futsi yacoca ngetikhalo tebaholi bendzabuko letimayelana nendzaba yemhlaba. Ngaleyo ndlela, ikhetse licembu leTindvuna kutsi licocisane nebaholi bendzabuko kute kukhulumisanwe futsi kutfolwe likhambi lekusombulula ngemfanelo loko labakhala ngako. Indvuna yeLitiko Letekubusa Ngekubambisana Netendzabuko, Dkt. Zweli Mkhize, nguye lohola lelicembu futsi wesekelwa yiNdvuna yeTekulima, Emahlatsi Netinhlanti Senzeni Zokwana, Indvuna yeTekutfutfukiswa kweTindzawo Tasemaphandleni Netingucuko Kutemhlaba Maite Nkoana-Mashabane kanye neNdvuna yeTekuchumana Nomvula Mokonyane. 4. Sikhatsi Sekutsela IKhabhinethi ikhutsata bonkhe labakhokha umtselo kutsi bangenise emafomu abo emtselo emnyaka wesikhatsi sekutsela sa-2017/18, lesicale mhla ti-01 Kholwane 2018. Kugcogcwa kahle ngemphumelelo kwemalingena yemtselo kucinisekisa emandla ekutimela kwendlela yekugcogca timali tahulumende, kungeniswa ngesikhatsi futsi nalokungiko kucinisekisa kutsi bakhokhi bemtselo bahambisane nemtsetfo. Imalingena yemtselo isita hulumende kutsi akhokhele imiklamo leletsa tinsita kubantfu kanye nekuphumelelisa letinye tinhlelo tekutfutfukisa tenhlalomnotfo.5. Kwenyuka KwentsengoYyaphetiloliIKhabhinethi ikubonile lokwenyuka kwentsengo yemafutsa lokusandza kwenteka, lokulandzele emva kwalokunye kwenyuka kwentsengo lokwenteke enyangeni leyendlulile. Lokunye kwenyuka kwemafutsa kulindzelekile futsi kulenyanga letako. Intsengo Yawoyela Loluhlata leluhlobo la-Brent lebekwa ngeDola ngiyo lebe nemtselelela entsengweni yaphethiloli, dizili kanye napharafini. Lizinga lemali yetfu nalicatsaniswa nelidola laseMelika lehle ngetulu kwe-1% kusukela kucale inyanga yeNkhwekhweti kulomnyaka. Lokugucugucuka kwelizinga lemali yetfu, lokubanga kwehla nekwenyuka kwentsengo, kube nelifutse lelibi kubatsengi, ikakhulu labo labaphuyile. Lokwenyuka kwentsengo yaphethiloli kunemtselela etindlekweni tetekutfutsa kanye nasentsengweni yekudla, ikakhulu ekudleni lokungumgogodla kanye nasemitsini yekwelapha.  IKhabhinethi icinisekisa bantfu baseNingizimu Afrika kutsi hulumende kukhona imitamo layentako yekusombulula letinsayeya imimango lephuyile lebukene nato. Temafa Avelonkhe tikhetse emalunga elitsimba letingcweti layimfica kutsi tibukete loluhlelo lolukhona njenganyalo letimphahla letingadvonselwa Intselantsengo (i-VAT) kwanyalo lokutitintfo letakhiwo tinhlobo tekudla lokumcoka leti-19. Mengameli Ramaphosa uhola litsimba, lelakhiwa ngulabamelele hulumende nemkhakha lotimele, kute lihehe batjalitimali labanyenti kutsi bete kulelive kute sikhulise umnotfo wetfu kute sidale ematfuba emisebenti ladzingeka kakhulu, ikakhulu ebantfu labasha labangasebenti. IKhabhinethi icela umkhakha lotimele kutsi ufake sandla welekelele, ngekutsi utsi kubambelela kancane ekwendluliseleni lelifutse lalokwenyuka kwentsengo yemafutsa kubatsengi. Loku kutawusita kakhulu ekuvikeleni labaphuyile, lokungibo labatawutsintseka ngco lokuntjintjantjintja kwentsengo. Kukhulisa umnotfo wetfu kutawusita kakhuku ekusimamiseni umnotfo walelive. Ikhabhinethi icela futsi umkhakha lotimele kutsi uhlanganyele ekusebenteni nahulumende kute kuzuze bonkhe bantfu baseNingizimu Afrika labatsintsekile, ikakhulu labaphuyile.6. Kukhokwa Kwetibonelelo Temali YahulumendeIKhabhinethi itjeliwe ngalamafishane yiNdvuna yeTekutfutfukiswa Kwetenhlalakahle, Mk. Susan Shabangu, mayelana nekubambeleleka lokusandza kwenteka eveni lonkhe ekukhokheleni bazuzi tibonelelo temali tahulumende. IKhabhinethi iyadvumisa kutsi tibonelelo temali yahulumende tisisekelo sekuphila kulawo malunga emmango wetfu laphuyile ngako-ke siyadzabuka kakhulu ngaloko kutsikameteka lokwentekile. IKhabhinethi icolisa kakhulu kubo bonkhe labo labaphatseke kabi. Indvuna Shabangu icinisekise Ikhabhinethi kutsi letinkinga letentekile tibangelwe nguletingucuko tekukhokhela tibonelelo temali kusuka eluhlelweni loludzala kuntjintjela eluhlelweni lolusha lwe-Ejensi Yekucinikiswa Kwetenhlalakahle eNingizimu Afrika/Liposi laseNingizimu Afrika. Ucinisekise Ikhabhinethi kutsi linyenti lebazuzi labatsintsekile sebakhokhelwe. Kwanyalo, emacembu latinikele asebenta ngekutikhandla kusimamisa loluhlelo kute kuvikelwe kutsi kungaphindzi futsi kwenteke kubambeleleka lokufute loku esikhatsini lesitako.7. Luphenyo LwetemphiloIKhabhinethi iyawemukela umbiko wesikhashana lokhishwe namuhla Luphenyo Lwekuchudzelana Kwetimakethe lomayelana nemboni yekunakekela ngetemphilo letimele. Sihlalo waloLuphenyo Lijaji Lelikhulu laphambilini Sandile Ngcobo kantsi ulalele bufakazi balabatsintsekako labanyenti kuleminyaka lemitsatfu leyendlulile. Lombiko wesikhashana utawuvuleleka kutsi ummango utawuphawula ngawo sikhatsi lesitinyanga letimbili. Umbiko wekugcina utawunikwa Indvuna Yetekutfutfukiswa Kwetemnotfo ekupheleni kwa-2018 bese wetfulwa ePhalamende.8. Sivumelwane SaseKhartoum IKhabhinethi iyasemukela lesivumelwane lesimayelana nekuyekela kulwa kwesiphelane emkhatsini weMengameli Salva Kiir waseSouth Sudan naRiek Machar, kanye nekusayinwa kweSivumelwane saseKhartoum. Loku kuvusa litsemba lekutsi kutawuphela lemphi lehlasele lelive. Lesivumelwane sifaka ekhatsi kutsi lokumiswa kwetikhali kufaka ekhatsi kungahlaselani, kwehlukaniswa kwemabutfo emphi lahlalelene edvute, kukhishwa kwawo onkhe emabutfo emphi lahlanganyele, kuvulwa kwetikhungo letiniketa lusito lwetenhlalakahle nekukhululwa kwetiboshwa temphi kanye nalabatfunjwe ngekwepolitiki. Lesivumelwane siphindze futsi sivumele emalunga eLubumbano Lwase-Afrika (i-AU) neMtimba Lohlanganisa Bohulumende weTentfutfuko kutsi utfumele emabutfo kutsi ayowugadza lokumiswa kwetikhali.IKhabhinethi igcugcutela onkhe emacembu kutsi asebentisane ngekuhlanganyela kucinisekisa kutsi lokumiswa kwetikhali ekugcineni kuholela ekutseni kuphele lemphi kanye nekucinisekisa kutsi kuba nekuthula nentfutfuko kutemnotfo eSouth Sudan.9. Indzawo Yekuhweba Lokukhululekile Kulelivekati lase-Afrika (i-AfCFTA)IKhabhinethi iyakwemukela kusayina kweNingizimu Afrika sivumelwane se-AfCFTA ne-AU. Kusayinwa kwalesivumelwane yiNingizimu Afrika kwenta linani lemave lelisayinile lifinyelele kulange-49. I-AfCFTA isondzeta lelivekati ekudalekeni kwendzawo yekuhweba ngekukhululeka lenkhulukati emhlabeni. Kulindzeleke kutsi kutfolakale tinzuzo tetenhlalo netemnotfo letinkhulu kuwo onkhe emave alelivekati.Ngekusho kwa-UN, kucatjangwa kutsi i-AfCFTA itawukhutsata kuhwebelana kwalapha ngekhatsi e-Afrika nge-35% ngekwenta kutsi kubete tihibe temtselo wemphahla lengenako. Lesivumelwane sitawudala sifundza e-Afrika esinebantfu labatigidzigidzi letingetulu kwa-1.2 nemnotfo lolinganiselwa kutithriliyoni leti-US$2.5.Indvuna Yetekuhwebelana Netetimboni, Dkt. Rob Davies, utawucala lenchubo yekwenta kutsi lesivumelwane sivunywe nayiPhalamende.10. I-Ajenda yase-AfrikaIKhabhinethi iyawemukela Umhlangano weSitfupha Wenhlangano Yemtselo Wekuhwebelana ye-Afrika lengaseNingizimu (i-SACU) lobanjwe mhla tinge-29 Inhlaba 2018 lapha eBotswana, lebewuhanjelwe nguMengameli Ramaphosa. Lomhlangano ugcizelele kubaluleka kwekuhlanganiswa kwesifundza lekhutsata kuhlanganiswa kwemnotfo, kutfutfukiswa kwetimboni kanye nekukhicita mikhicito yomnotfo leyahlukahlukane emaveni angemalunga e-SACU.Mengameli Ramaphosa uphindze futsi wahola litsimba leliye e-Islamic Republci of Mauritania, eMhlanganweni we-31 weSeshini Leyetayelekile yeTinhloko teMibuso naHulumende ba-AU. Lomhlangano ubanjwe kusukelwa mhla ti-01 kwate kwabamhla ti-02 Kholwane 2018 ngaphasi kwengcikitsi letsi:   Kuphumelela eMphini Yekulwa Nenkhohlakalo: Indlela Lesimeme Yekuholela i-Afrika eNgucukweni.  Lomhlangano uvete litfuba lelingakavami lekucabanga kanye nekusombulula tinsayeya letitsite letiphatselene nekulwa nenkhohlakalo e-Afrika.Mengameli Ramaphosa kwanyalo uVakashelwe ngekweMbuso ngumlingani wakhe waseGhana,  Nana Addo Dankwa Akufo-Addo, kusukela mhla ti-04 kuya mhla ti-05 Kholwane 2018, kute kuciniswe budlelwane bemave lamabili. INingizimu Afrika neGhana ayachubeka ngebudlelwane lobucinile bebungani nekubumbana. Kubambisana ngeluhwebo nelutjalotimali emkhatsini waletive letimbili kufaka ekhatsi tetimayini, tetitolo letinkhulu, temshwalensi, tesayensi netheknoloji, tekutfutsa, tekuvakasha, tekubhanga, tekuchumana, tekwakha, tetinsita, tekunika imvume yekusebentisa luphawukwateka, tekwakha timphahla, tekudoba, tekukhangisa, tekuhamba ngemoya netemandla.B. Tincumo teKhabhinethi11. IKhabhinethi iwuvumile iphepha lemcondvo neluhlelo leLusuku neNyanga Yavelonkhe yaBomake ngeNgci 2018. Ingcikitsi yalomnyaka itsi:  Iminyakala le-100 ya-Albertina Sisulu: Bomake Babumbene eKuchubeleni iNingizimu Afrika Embili.  Luhlelo lwalonyaka lwenteka ngasikhatsi sinye neminyaka lelikhulu yekutalwa kwaTata Nelson Mandela, Make Albertina Sisulu kanye nekusungulwa kwembutfo webantu lababomake, iBantu Women s League. Imikhosi yaleNyanga yaBomake itawuhlanganisa ndzawonye sive futsi yakhe budlelwane lobutawubukana ngco netinkinga letimcoka bomake kanye nemantfombatana lababukene nato, ikakhulu budlova bebulili, kutfutfukisa bomake kutemnotfo, kufinyelela kutfola umhlaba, kwenta tintfo letiyingoti kanye naletinye tindzaba talomkhakha engcikitsini yeLuhlelo Lwekutfutfukisa Lwavelonkhe Lekutfutfukisa (i-NDP) kanye netivumelwano letisayinwe yiNingizimu Afrika nemave emhlaba. Indvuna eHhovisi laMengameli lebukene naBomake, Bathabile Dlamini, utaluchaza lonkhe loluhlelo esikhatsini lesitako.C. Imitsetfosivivinyo12. IKhabhinethi ikuvumile kungeniswa ePhalamende kweMtsetfosivivinyo waVelonkhe wekuChibela Tekugembula wanga-2018. LoMtsetfosivivinyo sewuvele umikisiwe kutsi ummango uyowucocisana ngawo nabo bonkhe labatsintsekako labafanele.LoMtsetfosivivinyo uyangenelela ekugembuleni lokwenteka nge-elekthroniki, kukhangisa kugembula kanye netindzawo tekugembula. Uphindze futsi wente kutsi sikhundla seBhodi yaVelonkhe yekuGembula lekhona njenganyalo sitsatfwe nguMlawuli waVelonkhe wetekuGembula (i-NGR). Ngekusebentisana nemitimba yesifundza, i-NGR itawusungula tidzingosimo letisezingeni tekusebenta letitawusebenta njengelizinga lelincane lekukhomba indlela imitimba letilawulako njengemkhakha wemjaho wemahhashi.13. IKhabhinethi ikuvumile kungeniswa ePhalamende kweMtsetfosivivinyo wekuChibela tekuChudzelana wanga-2018. Lesichibelo senta kutsi kungetwe ligunyakwenta lemitimba yekuchudzelana neSigungu kulungiswe inking yengcebo yemnotfo lesetandleni tebantfu labambalwa, kugucuka  emnotfweni waseNingizimu Afrika lokuhamba ngesivinini selunwabu kanye nekusetjentiswa kabi kwemandla ngemafemu lagcamile nalamakhulu.LoMtsetfosivivinyo sewuvele ufakiwe kugazethi kute kutsi ummango uphawule ngawo kanye nekucocisana nabo bonkhe labatsintsekako labafanele.D. Imicimbi Letako14. Umshuco wemadvodza, i-100 Men MarchNgaphasi kwemkhankhaso wavelonkhe wa-Send Me   Thuma Mina  loholwa Luphiko Lwahulumende Lwetekuchumana Netekwatisa (i-GCIS), umshuco loyinchophamlandvo lobitwa  Iminyaka le-100 yaNelson Mandela na-Albertina Sisulu: Umshuco weMadvodza Wekulwa Nebudlova Lobucondziswe Kubomake Nebantfwana  utawubanjwa ngaLesibili, mhla ti-10 Kholwane 2018.Lomshuco, lohlanganiswa yi-GCIS kutsi wenteke, utawucala ngesimbi ye-10:00 usuke eChurch Square uyophelela etjanini lase-Union Buildings ePitoli.IKhabhinethi imema onkhe emadvodza kanye nebafana kutsi bangenele lomkhankhaso we- Send Me   Thuma Mina  batimbandzakanye kulomshuco, batsatse sincumo sekulwa nalesibhuku sebudlova lobentiwa kubomake nasebantfwaneni. Emadvodza lavela emikhakheni leyahlukahlukene, izinhlanga, izinhlangano zepolitiki kanye nezinhlobo zenkholo lezahlukahlukene atawuhlangana abe munye kulesincumo sabo sekulwa nebudlova lobucondziswe kubomake nakubantfwana.15. Liviki Lavelonkhe LetimbizoHulumende utawucala Liviki Lavelonkhe Letimbizo kusukela mhla ti-09 kuya mhla ti-15 Kholwane 2018, lapho emalunga eSigungu saVelonkhe atawucocisana ngco netakhamuti eveni lonkhana. Enye yetinhlelo letimcoka tentsandvo yelinyenti yaseNingizimu Afrika kube kutinikela kwahulumende etinhlelweni tekumbandzakanya ngaso sonkhe sikhatsi ummango ngenhloso yekuchaza tinchubomgomo kanye nemasu ahulumende.IKhabhinethi igcugcutela yonkhe imimango ngemoya wa- Thuma Mina  kutsi utimbandzakanye kuleZimbizo netiphatsimandla tahulumende futsi isebentise lelitfuba ekuvakaliseni tinsayeya tekuletfwa kwetinsitakalo kubantfu.16. Umhlangano we-10 we-BRICS INingizimu Afrika ikulungele kutsi ngemoya weBuntfu kubanjelwe umhlangano we-10 weBrazil, iRussia, India, iChina neNingizimu Afrika (i-BRICS) kusukela mhla tinge-25 kuya mhla tinge-27 Kholwane 2018, e-Sandton Convention Centre eGauteng. NgaLesihlanu, mhla ti-06 Kholwane 2018, Mengameli Ramaphosa uhlelwe kutsi acocisane neLicembu laseNingizimu Afrika ngesikhatsi badla sidlo sasekuseni mayelana nekulungela kubamba Umhlangano we-BRICS.Lengcikitsi itsi:  i-BRICS e-Afrika: Kuhlanganyela eKukhuleni Lokufaka Wonkhe Wonkhe neKwabelana ngeMphumelelo Ngematfuba Esikhatsi Sekwentiwa Kwemisebenti Ngetheknoloji Yesimanjemanje,  ikhombisa leto tintfo letibekwe embili letimcoka emalunga e-BRICS letawucala ngato atente, ikakhulu kulwela kutsi kudaleke sive lesifaka wonkhe wonkhe kanye nebudlelwane bemhlaba wonkhe lobutawuletsa imphumelelo kulo lonkhe luntfu. Lengcikitsi iphindze futsi ihambisane futsi icinisekise lisukuhlela lekuchubekisela embili kuba ngusihlalo kweNingizimu Afrika weNhlangano Yekutfutfukisa Emave laseNingizimu ne-Afrika kanye ne-Indian Ocean Rim Association.INingizimu Afrika itawusebentisa lokuba ngusihlalo kwayo kucinisekisa kuchubelembili i-BRICS kanye nekugcizelela ngco ematfuba aletfwa Sisikhatsi Sekwentiwa Kwemisebenti Ngetheknoloji Yesimanjemanje.17. Umhlangano Wekubonisana weTindvuna tase-Afrika teBuciko neMasiko.Litiko leteBuciko neMasiko ngilo lelibambe loMhlangano Wekubonisana weTindvuna tase-Afrika teBuciko neMasiko eDurban kusukela mhla ti-05 kuya mhla ti-06 Kholwane 2018. Lomhlangano uhlose kubika ngekufinyelala kutfola lwatiso lolumayelana nelifutse lemtapomabhuku netinsita telwatiso ngekubuka simotintfo se-AU Agenda 2063, lokuluhlakamsebenti lwelisukuhlela lwekugucula tenhlalomnotfo e-Afrika kuleminyaka lenge-50 letako.  18. Itheleskopi ye-MeerKAT /i-Square Kilometer Array (i-SKA)  Mengameli Ramaphosa ulindzeleke kutsi atfule itheleskopi yemsakato lenetindishi leti-64, leyatiwa ngekutsi i-MeerKat, njengaleyendvulela i-SKA. I-MeerKAT ibekwe emakhilomitha lange-90 ngaphandle kwelidolobha lelincane laseCarnarvon eNyakatfo Kapa.I-MeerKAT itawudlala indzima lemcoka ekwandziseni lwati kutsi Umhlaba nendalo yonkana kwadaleka njani, kusebenta njani futsi kungaba nemtselela lonjani macondzana nelikusasa. Kuphotfulwa kwaletheleskopi kutawukhomba libanga lelimcoka leselihanjiswe lekumele kutsi iNingizimu Afrika kanye ne-Afrika yonkhana iligubhe ngenjabulo.E. ImilayetoKudzabuka19. Ikhabhinethi ivakalisa kudzabuka kwayo kuMengameli waphambilini Jacob Zuma, nakumndeni wakhe nebangani ngekushiywa emhlabeni yindvodzana yakhe, Vusi Nhlakanipho Zuma, ekucaleni kwaleliviki.20. IKhabhinethi ivakalisa kudzabuka kwayo emndenini kanye nakubangani bemtfwebulitfombe lowatiwako, David Goldblatt longasekho emhlabeni. Live letfu liyatigcabha ngemsebenti wakhe ngekuveta kuchasatwa kanye nesihluku selubandlululo.21. IKhabhinethi ivakalisa kudzabuka kwayo emndenini nakubangani besisebenti sasemayini lesishone lapha Khomanani Mine yeSibanye-Stilwater eDriefontein eMpumalanga futsi ikhatsatekile ngekuphepha kwebasebenti basemayini kulemayini.Kuhalalisela22. IKhabhinethi ihalalisela Umtapomabhuku waVelonkhe waseNingizimu Afrika (i-NLSA), logubhe iminyaka lenge-200 wabakhona. Ekucaleni kwalomnyaka, i-NLSA ikhumbule lelibamba leseyilihambile ngekhangisa ngembukiso lonesihloko lesitsi:  Indlu Yemcebo Welwati. 23. IKhabhinethi iyasemukela sincumo lesitsatfwe Luphiko lweteMfundvo, Tesayensi Nemasiko lwaMhlabuhlangene (i-Unesco) kutsi kumenyetelwe ngalokusemtsetfweni kutsi i-Makhonjwa Mountains eMpumalanga, letiphindze futsi tatiwe ngekutsi yi-Barberton Greenstone Belt, njengeNdzawo yeMasiko yeMhlaba. Lena yiNdzawo yeMasiko yeMhlaba ye-10 yaseNingizimu Afrika.  IKhabhinethi icela bonkhe labatsintsekako emkhakheni wetekuvakasha kutsi bakhangise tonkhe tindzawo temasiko taseNingizimu Afrika ngobe tekuvakasha tingulokunye lokutfutfukisa umnotfo welive letfu tiphindze futsi tidale ematfuba kubantfu bendzawo.24. IKhabhinethi ikhumbula ngekutigcabha umgubho we-63 loyinchophamlandvo wekwemukela Umculu weNkhululeko losisekelo seMtsetfosisekelo waseRiphabhliki yaseNingizimu Afrika. Lamuhla imitsetfomgomo yawo lemcoka iyavela kumitsetfomgomo yeNhlangano yeLubumbano lwe-Afrika (i-OAU) yaphambilini (kwanyalo leseyatiwa ngekutsi yi-AU) nekutsi i-UN yenta kutsi Simemetelo seMalungelo eLuntfu Mhlaba Wonkhe ahambisane nalemitsetfomgomo.  F. KucashwaKonkhe kucashwa kutawuya ngekucinisekiswa kweticu kanye nekwentiwa kweluhlolokufaneleka lolufanele.25. Umnu. Sibusiso E Bukhosini njengeSisebenti Lesikhulu (i-CEO) se-iSimangaliso Wetland Park Authority. 26. Adv Mmadikeledi Suzan Malebe njengeLisekela leMcondzisi Jikelele (i-DDG): Kulawulwa Kwetimbiwa, eLitikweni Letetimbiwa (i-DMR).27. Mk. Buyisiwe Faith Ntokozo Ngcwabe njenge-DDG: Inchubomgomo Yetimbiwa Nekugcugcutela, kuLitiko Letimbiwa.IKhabhinethi iphindze futsi yacasha kulemitimba lelandzelako: 27.1 Umkhandlu i-Financial Reporting Standards Council.27.2 Ibhodi yeSouth African National Biodiversity Institute(i-SANBI).27.3 Emapaki aVelonkhe aseNingizimu Afrika (i-SANParks).27.4 Sikhwama Setingoti Temgwaco (i-RAF).Kwelulwa kwesikhatsi semalunga lakuFinancial Reporting Standards Council: a. Umnu. Garth Dennis Coppin;b. Mk. Dumisani Manana;c. Ms Christine Ramon (Lisekela laSihlalo);d. Mk. Dawn Earp;e. Umnu. Khaya Dludla;f. Umnu. Bruce Mackenzie;g. Mk. Tania Wimberley;h. Dkt. Suresh P Kana (Sihlalo); kanyei. na-Adv. Rory Wayne Voller.IBhodi ye-SANBI:a. Dkt. Lesley Thulani Luthuli;b. Mk. Thandiwe Godongwana;c. Sol Brian William van Wilgen;d. Dkt. Crispian Garth Olver;e. Mk. Ntsoaki Mngomezulu;f. Mk. Venete Jarlene Klein;g. Mk. Beryl Ferguson;h. Mk. Judy Hermans;i. Labamelele Litiko Letesayensi Netheknoloji;j. Mk. Skumsa Mancotywa (Lomelele Litiko Letemvelo (i-DEA); kanyek. naDkt. Moshibudi Rampedi. Emalunga eBhodi ye-SANParks:a. Mk. Joanne Yawitch;b. Dkt. Kungeka Njobe;c. Mk. Sophie Molokoane;d. Mk. Tanya Abrahamse;e. Adv Tshepiso Mphahlane;f. Mk. Tasneem Essop;g. Dkt Urshanie Govender;h. Sol Elizabeth Mokotong;i. Umnu. Tale Daniel Motsepe;j. Umnu. Lourence Benard Mokgakane (Lomelele bantfu neteMapaki);k. Umnu. Shonisani Munzhedzi (Lomelele i-DEA ); kanyel. neMnu. Fundisile Mketeni.Bacondzisi labangekho eSigungwini Lesiphetshe eBhodini yeSikhwama seTingoti Temgwaco (i-RAF): a. Dkt. Peter Mathebula   Sihlalo;b. Mk. Koko Mashigo;c. Dkt. Fanie Bale;d. Umnu. Moses Nyama;e. Dkt. Nomonde Mabuya-Moloele;f. Umnu. Thulani Tshabalala;g. Mk. Dineo Molefe;h. Dkt. Mohamed Fazel Randera;i. Umnu. Khotso Mothobi (uyaphindvwa kubekwa); kanyej. naDkt. Maria Peenze (uyaphindwa kubekwa).Imibuto icondziswa ku:Mk. Phumla WilliamsLibambela Lesikhulumi seKhabhinethi Makhalekhikhini: 083 501 0139"
Sitatimende Semhlangano weKhabhinethi wamhla tinge-22 Ingci 2018,23 Aug 2018,https://www.gov.za/speeches/statement-cabinet-meeting-22-august-2018-23-aug-2018-0000,https://www.gov.za/ss/speeches/sitatimende-semhlangano-wekhabhinethi-wamhla-tinge-22-ingci-2018-23-aug-2018-0000,"Ikhabhinethi yahlangana ngaLesitsatfu, mhla tinge-22 Ingci 2018, eTuynhuys, eKapa. A.  Tindzaba Letimcoka1.  Temnotfo1.1.  Tehlakalo temnotfo letisandza kwenteka eTurkey tiholele ekutsini kube nekwehla lokukhulu kwetinhlobo temali temave lasatfutfuka, kufaka ekhatsi Lirandi laseNingizimu Afrika.1.2.  Kuphuma kwemali kulamave iye kulamanye emave kukhule ngemandla kwaphindze futsi kwakhula nembuyiselo yelutjalomali, lokwente kutsi umnotfo nematfuba emisebenti kukhule kancane. Tikweleti taseTurkey letibalwe ngetimali talamanye emave emhlaba kanye nemazinga lamancane etingodla tetinhlobo tetimali temave emhlaba afaka lelive enkingeni yekuphuma kwemali kulelive iye kulamanye emave ngelizinga lelikhulu, njengobe simo semnotfo netimali sicala kutinta kumave lasatfutfukile.  1.3.  Ikhabhinethi iyakucaphela kutsi iNingizimu Afrika inetinhlelo letsembele kuto letifaka ekhatsi libhangengodla lelitimele, luhlelo lolubukene nekwehla nekwenyuka kwentsengo ngalokungagucuki ngekhatsi kumkhakha locondziwe, sikweleti lesisezingeni leliphasi setimali takulamanye emave kanye nelisu lokusebentisa imali ngendlela lefanele naleyongako. Ikhabhinethi itimisele kusebentisa letinhlelo.1.4.  Ngaso sona leso sikhatsi, hulumende utawuchubeka nekwenta lushintjo lolutawusita kukhulisa umnotfo luphindze futsi lente kancono kufaneleka kwetincumo tetfu tenchubomgomo.1.5.  Hulumende utawuchubeka abambisane nebemabhizinisi, tisebenti kanye netinhlangano temmango kubuyisa litsemba kutemnotfo aphindze futsi abukane netihibe letibambe kukhula kwemnotfo. Uma sisebenta ngekubambisana singenta emasu etfu abe tento talokubonakalako lokuchubela embili umnotfo waseNingizimu Afrika.2.  Intselantsengo (i-VAT)2.1.  Ikhabhinethi iyawemukela umbiko lowetfulwe Licembu leTingcweti leNdvuna lelabuyeketa luhlu lwetintfo letatfolakala kutsi atikhokhiswa i-VAT labese licela kutsi kufakwe nesinkhwa lesimhlophe, fulawa wesinkhwa, fulawa wekubhaka emakhekhe, imikhicito yetishubelo kanye nenyifomu yesikolwa.   Ikhabhinethi ikhutsata bantfu baseNingizimu Afrika kutsi bavakalise imibono yabo mayelana nalombiko, lovuleleke kutsi ummango uphawule ngawo kute kube ngumhla tinge-31 Ingci 2018. Indvuna yeTimali, Mnu. Nhlanhla Nene, utawubese utsatsa sincumo lesicinile mayelana nekutsi ngutiphi tiphakamiso lafanele kutsi atifezekise. Tetfulo tingabhalwa phasi bese titfunyelwa ku:vatsubmissions@treasury.gov.za3.  Inyanga yaBomake3.1.  Ikhabinethi imema tonkhe takhamuti kutsi tichubeke nalomkhankaso kucinisekisa tekuphepha kanye nekuhlonyiswa kwabomake ngemakhono eveni letfu. Sincoma yonkhe imikhakha yemmango ngekuhola imitamo lehlose kulwa nebudlova bebulili (i-GBV).3.2.  Lapho Inyanga yaBomake iya ngasekupheleni, Ikhabhinethi iyachubeka nekuhlonipha bomake ngendlela lefananako naleyo lekuhlonishwa ngayo bomake banga-1956 labashuca bacondza e-Union Buildings ePitoli balwa nembuso lohlukubetanako lebewufuna kusebentisa imitsetfo yemapasi lebandlululako kubukela phasi sitfunti sabo.3.3.  Kusukela kwacala umbuso wetfu wentsandvo yelinyenti nga-1994, sekuhanjwe emagcatsi lamakhulu kucinisekisa kutsi bomake nabo batfokotela emalungelo lafanako newemadvodza kutemfundvo, temsebenti, imphahla, bundlalifa kanye nakutebulungiswa. Ekushukumiseni umnotfo lozuzisa bonkhe ebantfu, sisebenta ngekutikhandla kute sicinisekise kuhlanganyela kwabomake kutemnotfo kanye nekuchuba umnotfo lozuzisa wonkhe umuntfu.3.4.  Njengencenye yekugubha umkhosi weNyanga yaBomake, Litiko Letekulima, Temahlatsi Netinhlanti   libambisene neLitiko Letekutfutfukiswa Kwetindzawo Tasemaphandleni Netingucuko Kutemhlaba, kanye neTotal South Africa   ngaLesine, mhla tinge-23 Ingci 2018 litawube libambe umcimbi wemnyaka wekuklomelisa somabhizinisi longumake, i-19th Annual Female Entrepreneur Awards, eMonti eMphumalanga Kapa.3.5.  Hulumende, akanye nebalingani bakhe, utawube abambe Ingcungcutsela yaVelonkhe yeTebulili kute kwentiwe sivumelwane mayelana nekutsi kubukwana kahle kanjani neludzaba lwebudlova lobumiselwe kubulili.3.6.  Indvuna Yeyemaphoyisa, Mnu. Bheki Cele, wente emalunga eLuphiko Lwetemisebenti Yemaphoyisa LwaseNingizimu Afrika (i-SAPS) kutsi atinikele kabusha ekubekeni embili emacala  lafaka ekhatsi kuhlukunyetwa kwabomake nebantfwana. Uma ngabe make noma umntfwana abika licala lebugebengu noma kuhlukunyetwa, lifanele kutsi lilandzelelwe ngekushesha lokulifanele liphindze futsi liphetfwe masinyane. 4.  Kutsatfwa kwemhlabaIkhabhinethi ibonga bantfu baseNingizimu Afrika ngekutsi bahlanganyele emihlanganweni yephalamende yekulalelwa kweluvo lwemmango mayelana nekukhonakala kwekubuyeketwa kweSigaba se-25 seMtsetfosisekelo waseNingizimu Afrika wanga-1996 kute ukhone kuvumela kutsi kutsatfwe umhlaba ngaphandle kwesincempehetelo ubuyiselwe kubanikati bawo labafanele. Likomidi lasePhalamende leKubuyeketwa kweMtsetfosisekelo seliyiphetsile imihlangano yekulalelwa kweluvo lwemmango kuto tonkhe Tifundza. Tingcogco talemihlangano yekulalelwa kweluvo lwemmango kanye nemibono lebhalwe phasi manje sekutawubukwa yiPhalamende.Tingcoco letimayela neludzaba lwekuba ngumnikati wemhlaba eNingizimu Afrika tibaluleke kakhulu futsi uma sisebenta ngekubambisana singacinisekisa kutsi kuhlelwa kabusha kwemhlaba kungaphindze futsi kusite ekukhuliseni umnotfo wetfu ikakhulu emkhakheni wetekulima kuphindze futsi kulungise kuba nemhlaba ngalokungalingani kulelive lakitsi.Mengameli Cyril Ramaphosa usungule Likomidi leTindvuna sihlalo walo lekuLisekela laMengameli David Mabuza kutsi achumanise aphindze futsi afezekise tinyatselo letitawusheshisa kwabiwa kwemhlaba, kwelulwa kwelilungelo lekuhlala emhlabeni lotsite, kwesekelwa kutekulima kanye nekulungiswa kwekungalingani kwendzawo, ngekhatsi kuluhlelo lolubanti nalolukhulu lwekwabiwa kwemhlaba nekutfutfukiswa kwetekulima.5.  Umklamo Wekwakhiwa Kwesakhiwonchanti Sekuhanjiswa Kwendle Lesisezingeni Lelifanelekile Etikolweni (i-SAFE)5.1.  Ikhabhinethi iyakwemukela kwetfulwa kweMklamo i-SAFE nguMengameli Ramaphosa, njengencenye yesisombululo setinsayeya tekuhlanteka letibukene naletinye tikolwa talelive letiphuye kakhulu.5.2.  Umklamo i-SAFE uholwa Litiko Letemfundvo Lesisekelo, libambisene neNational Education Collaboration Trust kanye neNelson Mandela Foundation.5.3.  Ikhabhinethi imema yonkhe imikhakha yemmango, kufaka ekhatsi emabhizinisi lamakhulu kanye netinhlangano letingekho ngaphasi kwahulumende (ema-NGO), kutsi tiwesekele lomtamo lohlose kunciphisa takhiwonchanti letisalele emuva tetikolwa letisemimangweni lephuyile6.  Sikhwama Savelonkhe Sekusita Titjudeni Ngetimali (i-NSFAS)Indvuna yeTemfundvo Lephakeme Nekucecesha, Mk. Naledi Pandor, watise Ikhabinethi ngetinsayeya i-NSFAS lebukene nato. Kute kutsi kube nekutinta kanye nekusombulula ngemphumelelo tinsayeya i-NSFAS lebukene nato mayelana nekukhokhela timali tetitjudeni letifanele, Ikhabhinethi iyakwesekela kukhetfwa kweMlawuli, Dkt. Randal Carolissen.Kukhetfwa kwaDkt. Carolissen kuhlakata Ibhodi ye-NSFAS lekhona kwamanje. LoMlawuli akanye nalabanye baphatsi batawusebentela kubukana ngemphumelelo nemsebenti losemuva kanye naletinye tinsayeya talesikhungo kute kucinisekiswe kutsi kusitwa kwebafundzi ngetimali kulawulwa ngalokusezingeni leliphakeme nga-2019, kanye nekutsi tonkhe tindzaba letingakasonjululwa tanga-2017 na-2018 tiyasonjululwa.7.  Kudzilitwa emsebentiniIkhabhinethi iyakhatsateka ngetimemetelo letisandza kwentiwa mayelana nekutsi kungenteka kutsi kube netisebenti letitawudzilitwa emisebentini nekulahleka kwemisebenti kuletinye timboni, letifaka ekhatsi timayini kanye nakutikhungo tetindzaba. Sigcizelela sicelo setfu sekutsi bemabhizinisi abacabange ngekudzilita tisebenti emsebentini njengesisombululo sekugcina, nekutsi bahlolisise letinye tindlela letikhona letinsha tekwenta imisebenti isimame.  Hulumende uyachubeka nekusebentisana nebemabhizinisi kanye netisebenti, futsi uyachubeka nekuba nelitsemba lekutsi uma sisebenta ngekubambisana, singawukhulisa umnotfo wetfu siphindze futsi sakhe ematfuba emisebenti lemisha.8.  TekusakataIkhabhinethi iyatemukela tindzaba tekutsi Inhlangano Yetekusakata Ngemoya YaseNingizimu Afrika (i-SABC) itawukhombisa imidlalo ye-English Premiership League kumabonakudze. Nanoma nje loku kutawuba litfuba lekungenisela i-SABC imali, hulumende unelitsemba lekutsi kukhonjiswa kwalemidlalo kumabonakudze angeke kwente imidlalo yakuleli ingasakatwa kuphindze futsi kwente simo setimali salomsakato sibe sibi kakhulu, njengoba nje ubukene netinsayeya tekubabete imali.Ikhabhinethi iyasemukela Simemo Sekufaka Sicelo selayisense yekusakata yetinsitakalo tekusakata letikhokhelwako letawuniketwa nguMtimba Lotimele Wetekuchumana WaseNingizimu Afrika (i-Icasa).Nanoma nje ludzaba lwekuniketa emalayisense lwe-Icasa kuphela, ngekuhambisana neSigaba-192 seMtsetfosisekelo, lenchubo yekuniketa emalayisense ifanele kutsi yentiwe ngendlela lengaphatamisi lusakato lolungakhokhelwa uma sekutfutfwa ekusakateni ngekwe-analogi kuyiwa ekusakateni ngekwedijithali noma-ke ngendlela lengakhutsati kucudzelana. Ifanele yente siciniseko sekutsi tinkapani letitfole emalayisense lamasha ticudzelana ngalokufanele nangalokuvulekile.B.  Tincumo TeKhabhinethi1.  Ikhabhinethi ikuvumile kwetfulwa ePhalamende kweSivumelwane sekusungula Indzawo Yekuhweba Lokukhululekile Kulelivekati lase-Afrika (i-AfCFTA) itosisayina. Lesivumelwane sitawuholela ekufinyeleleni timakethe letinsha letinemandla kulo lonkhe leli lase-Afrika, ikakhulu etimakethe letinsha letiseNshonalanga ne-Afrika naseNyakatfo ne-Afrika. Sitawuphindze futsi sente kutsi kube nematfuba ekutsi imikhicito yaseNingizimu Afrika itsengiswe ngaphandle kulamanye emave. Loku kutawuhambisana nendlela yekutfukuka lehlanginisile kulelivekati. Sitawubanga kutfutfuka kwetimboni, lutjalomali kanye nekwakheka kwematfuba emisebenti kulelivekati.2.  Lucwaningo lwelayisense yemagagasi emoya ekusakataIkhabhinethi iyivumile imiphumela yelucwaningo lolwakhishwa nguMkhandlu weLucwaningo lweTesayensi neTimboni (i-CSIR), lebeluhlose kutfola linani lemagagasi emoya ekusakata langafinyelelwa ngalokuvulekile nekuniketa emalayisense kulomkhakha. Lolucwaningo luyavuma kutsi ilayisense yemagagasi emoya ekusakata inganikwa  tinkampani teThekhinoloji Yekuchumana Levulekile Lete Tincingo (i-WOAN) kanye netinye tinkampani tetekuchumana.  Loku, emkhatsini waletinye tintfo, kutawuzuza tibopho tenchubomgomo yavelonkhe, tindleko tekuchumana; kususe tihibe tekungena kwemabhizinisi lamancane netinkampani letisemkhatsini, kuphindze futsi kusimamise lutjalomali lolukhona kwamanje. Indvuna Yetakhiwonchanti Tetekuchumanisa Netinsita Teliposi, Dkt. Siyabonga Cwele, utawubamba umhlangano lophelele nebetindzaba etfule, acacise lombiko.3.  Inchubekelembili eNyakatfo NshonalangaIkhabhinethi itfole umbiko wesine wekungenelela kweSigaba 100(1) eNyakatfo Nshonalanga. Ikhabhinethi iyenetiseka ngesigaba sekufezekiswa, lokuhambisana nemagcatsi lamanyenti lasahanjiwe mayelana nekufakwa kwalomklamo kulesifundza ngaphasi kwelulawulo.  Sivumelwane seKuvisisana (i-MoU) emkhatsini wahulumende wavelonkhe newesifundza lesivela kuLicembu leTindvuna  Lelisebentako (i-IMTT) lelibukene neludzaba lwaseNyakatfo Nshonalanga sesisayiniwe;Balawuli labasihlanu bematiko labekwe ngaphasi kweSigaba 100(1)b bakhetsiwe futsi babekwa ngalokusemtsetfweni njengetikhulu letitawuphendvula.Tinchubo temtsetfo letifanele kanye neticondziso emkhatsini weTindvuna Tavelonkhe letifanele kanye nabaphatsiswatiko (bo-MEC) tisayinwe ngekuhambisana neSigaba 100(1)(b); kuphindze futsiKwakhetfwa umchumanisijikelele wekulawula lungenelelo lwaseNyakatfo Nshonalanga. Ikhabhinethi ichubeke yabonga kungenelela ngekushehsa kweMbutfo weTemphi waseNingizimu Afrika (i-SANDF) kanye ne-Ejenti yekweSekela Sakhiwonchanti saMasipala (i-MISA) enhlekeleleni yekuvuta kwemaphayiphi lahambisa indle kuMasipala weNdzawo eDitsobotla eNyakatfo Nshonalanga. Kuvuta kwemaphayiphi lahambisa indle, lokube yingoti kutemphilo kulommango, sekulungisiwe.  Ikhabhinethi iwuncomile umsebenti lowentiwe Balawuli kute kube ngumanje ngaphasi kwebuholi be-IMTT, sihlalo wayo lekuyiNdvuna Nkosazana Dlamini Zuma.4.  Lisu Lemtfombolusito Loluhlanganisile (i-IRP)Ikhabhinethi ikuvumile kushicilelwa kwe-IRP lenelwatiso lwakamuva kute kutsi ummango uphawule ngayo. Luhlelo Lwekutfutfukisa Lwavelonkhe (i-NDP) lukhomba tidzingo teNingizimu Afrika kutsi itjale imali kutakhiwonchanti temnotfo letinyenti letentelwe kwesekela tinjongo temnotfo netenhlalo tesikhatsi lesisemkhatsini nesikhatsi lesidze. Sakhiwonchanti semandla siyincenye lebalulekile leyesekela imisebenti nekukhula kwemnotfo kulo lonkhe lelive lakitsi; sidzinga kutsi sibe nemandla lamakhulu futsi sikhulu ngalokwenele kutsi sihlangabetane netidzingo tetimboni, temabhizinisi kanye nebantfu emakhaya.     Kwephetfwa kwale-IRP kutawuniketa kuciniseka lokufanele kubadlalindzima betimboni kanye nebatsengi mayelana nekucinisekiswa kwekutfolakala kwagezi esikhatsini lesisemkhatsini nalesidze. Indvuna Yetemandla, Mnu. Jeff Radebe, kanye nelitiko batawukhulumisana neSigungu Sekulawula (i-EXCO) seMkhandlu waVelonkhe weKutfutfukisa Temnotfo neweTisebenti (i-Nedlac) ngaLesihlanu, mhla tinge-24 Ingci ngaloluhlaka lwembiko, lotawuphindze futsi ushicilelwe kuGazethi yaHulumende nakuwebhusayithi yeLitiko Letemandla (www.energy.gov.za) kungakendluli Umsombuluko, mhla tinge-27 Ingci 2018.5.  Ikhabhinethi iyivumile Inchubomgomo yeKuchumana yaHulumende, letawusebenta kuye wonkhe hulumende. Lenchubomgomo ibeka imigomo nemazinga etisebenti tahulumende tetekuchumana. Iphindze futsi iphocelela onkhe ematiko ahulumende kutsi abe nebhajethi lephelele yetekuchumana kanye neyetisebenti tephiko letekuchumana. Lenchubomgomo itawusebentisana kahle naNdlela Lefanele Yekutiphatsa kweTisebenti taHulumende lekhona kwamanje.6.  Ikhabhinethi iluvumile Luhlelolisu lweKugcina lweKulungisa Kungcoliswa kweMoya eMimangweni yaseNingizimu Afrika leMinyetelene Lehola Umholo Lomncane kutsi lufezekiswe. Loluhlelolisu luniketa indlela lechumene yekunciphisa kungcoliseka kwemoya lokuphatselene nemafutsa efosili emimangweni leminyetelene lehola imiholo lemincane.  Umoya lokhona kwamanje lojikeletako kulemimango weNdlule Emazinga Emoya Wemvelo labekiwe kuTekulawulwa Kwesimondzawo Kwavelonkhe: Umtsetfo weLizinga leMoya, wanga-2004 (Umtsetfo-39 wanga-2004). Loluhlelolisu luniketa tinyatselo tekungenelela tekunciphisa kungcola luphindze futsi luphakamise tinhlelo tekucaphelisa letitawugcamisa imiphumela yetemphilo yalokungcola lokuchubekako. Luphindze futsi lunikete letinye tinhlobo temandla letingasetjentiswa.  7.  Ikhabhinethi iluvumile Luhlelolisu Lwetitfutsi Lolungangcolisi Umoya, lokutawufaka ligalelo ekunciphiseni kubhunyiswa kwemimoya lengcolisa umoya (i-GHG) kusimondzawo. Kwamanje imimoya lengcolile lekhicitwa ngumkhakha wetitfutsi yenta-10.8% wemoya longcolile lobhunyiswako welinani lonkhe leliphelele le-GHG lebhunyiswako, bese kutsi titfutsi temgwaco tona tibhunyisa i-GHG lenge-91.2%.  Loluhlelolisu lungenisa tinyatselo tekungenelela letinyenti letitawenta kutsi kube nekubhunya lokuncane. Luphakamisa letinye tindlela tekutfutsa letibhunyisa i-GHG lencane kusimondzawo. Ummango wabonisana ngaleluhlelolisu nga-2017.8.  Ikhabhinethi ikuvumile kungeniswa kwemculu losungula Inhlangano Yetekuphepha Kwetekundiza (i-SASO) yeNhlangano Yekutfutfukisa Emave Langaseningizimi ne-Afrika (i-SADC) ePhalamende kutsi ivunywe. Lemculu uniketa luhlakamsebenti lwemtsetfo nesikhungo kutsi kusungulwe i-SASO, kute isite Emave langeMalunga e-SADC ngetekuphepha tetekundiza. Utawuphindze futsi uchube kutfutfuka kwesakhiwonchanti lesisebenta ngemphumelelo nalesenetisako sesakhiwonchanti seMalunga Emave e-SADC.9.  Ikhabhinethi iwuvumile Umtsetfo Losadzingidvwa weTebuciko, Emasiko neMafa nga-2018. Lomtsetfo Losadzingidvwa ucitsa tintfo letitsite teMtsetfo Losadzingidvwa weTebuciko, Emasiko neMafa wanga-1996. Lomtsetfo Losadzingidvwa ungumphumela wekubuyeketwa kweMtsetfo Losadzingidvwa wanga-1996, lobowudvumisa konkhe lokuzuziwe kuto tonkhe tinhlangotsi tetebuciko, temasiko nemagugu waphindze futsi wanaka netindzawo lebetiloku tichubeka nekuba yinsayeya ekuchubekiseleni embili kwakhiwa kwesive kanye nekubumbana kwetenhlalo kuntsandvo yelinyenti yetfu.  Lomtsetfo Losadzingidvwa uhlose kutsi kube nemkhakha waseNingizimu Afrika  lonemandla nalogucuka njalo wetebuciko, emasiko nemafa lotawufaka ligalelo ekwakhiweni kwesive, kubumbana kwetenhlalo kanye nekufaka ekhatsi kwetenhlalo netemnotfo.10.  Ikhabhinethi iluvumile Luhlakamsebenti Lwenchubomgomo lwaVelonkhe NgeMafa eMtfombolusito Longaphasi Kwemanti, lokuhlanganisa Sivumelwane seNhlangano yaMhlabuhlangene Yetemfundvo, Tesayensi kanye neTemasiko (i-Unesco), Umtsetfo weMafa languMtfombolusito waVelonkhe, 1999 (Umtsetfo-25 wanga-1999) kanye nemitsetfo yavelonkhe lefanele.Lenchubomgomo yesekeleke kumtsetfosimiso lotsi emafa etemasiko ngewabo bonkhe bantfu baseNingizimu Afrika. Ikhomba luhlu lwalabatsintsekako kanye netinyatselo letikhutsata emafa emtfombolusito longaphasi kwemanti, kanye nekwenta kutsi kwatiwe kubaluleka kwawo kanye nekwakhiwa kwemakhono.11.  Ikhabhinethi iluvumile Luhlelo Lwemnyaka lweSitembu lweMnyaka lwanga-2018 na-2019 lwePosi yaseNingizimu Afrika. Titembu tikhombisa emasiko aseNingizimu Afrika lehlukahlukene, kutatisa kwavelonkhe, umlandvo, emafa lanotsile, emachawe nemachawekati, simondzawo kanye nekutfutfuka kwetenhlalo netemnotfo. Letitembu tiphindze futsi tisebente njengemancusa lamancane eNingizimu Afrika njengoba phela tihamba umhlaba wonkhe emaposini lahlukahlukene.12.  Ikhabhinethi iwavumile emadizayini etinhlavumali tekukhumbula tebagcogci letitawukhishwa nga-2019 yinkampani lekhicita luhlavumali, i-South African Mint.C.  Imitsetfosivivinyo1.  Ikhabhinethi ikuvumile kwetfulwa ePhalamende kweMtsetfosivivinyo wekuChibela Imitsetfo yeLukhetfo wanga-2018. Lomtsetfosivivinyo uchibela imitsetfo lemitsatfu, lokunguMtsetfo weKhomishini yeLukhetfo, wanga-1996 (Umtsetfo-51 wanga-1996); Umtsetfo weLukhetfo, wanga-1998 (Umtsetfo-73 wanga-1998) kanye naHulumende waseKhaya: Umtsetfo weLukhetfo lwaMasipala, wanga-2000 (Umtsetfo-27 wanga-2000).LoMtsetfosivivinyo wenta tichibelo letinyenti kute ulungise inchubo yelukhetfo yeKhomishini yeLukhetfo Letimele (ye-IEC). Letinye taletingucuko tibeka kutsi i-IEC ingasebentisa yonkhe imitfombolusito lekhona yemininingwane kute itfole lwatiso loludzingekako kutsi ihlanganise ibuye futsi igcine luhlu lwebavoti lwavelonkhe. Uphindze futsi wale kusetjentiswa kweligama kanye nesifinyeto salo, idizayini yeluphawu noma kusetjentiswa kwetintfo noma letingete-IEC.2.  Ikhabhinethi ikuvumile kwetfulwa ePhalamende kweMtsetfosivivinyo wekuChibela Tekuchumana ngekwe-Elekthroniki. LoMtsetfosivivinyo uchibela Umtsetfo Wetekuchumana ngekwe-Elekthroniki, wanga-2005 (Umtsetfo-36 wanga-2005) kute unikete emandla Umtsetfo Losadzingidvwa weNchubomgomo ye-ICT (Ithekhinoloji Yelwati Lwetekuchumana) Lehlanganisiwe yaVelonkhe, kute iNingizimu Afrika intjintje ibe live lelifaka konkhe ekhatsi, lelinelwati lolwakha lokusha kanye nelisebentisa ithekhinoloji yesimanje. Uphindze futsi wente kutsi lomkhakha untjintje ngekucinisekisa kuhlonyiswa ngalokubanti kwebantfu labamnyama ngemakhono etemnotfo (i-BBBEE).  Emkhatsini walokunye, ubeka kutsi kwehliswe tindleko tetekuchumana. Uphindze futsi unciphise kuphindzeka kwetakhiwonchanti uphindze futsi ukhutsate kucudzelana lokumiselwe kutinsitakalo ngekwetinsitakalo te-WOAN.3.  Ikhabhinethi ikuvumile kushicilelwa kweMtsetfosivivinyo Wekuchibela Tindzaba Tetimali wanga-2018 kute kutsi ummango uphawule ngawo. Letichibelo temitsetfo lesihlanu:Umtsetfo Wekwehluleka Kukhokhela Tikweleti wanga-1963, kucinisa umtsetfosimiso wekulawula tivumelwane nome emakontileka emkhatsini walababili, ngekuhambisana netivumelwane te-G20;Umtsetfo Wetempensheni Yembutfo Wetemphi wanga-1976, kute ulungise kubandlulula ubuye futsi ucinisekise kutsanjiswa kwetebulili kute kwemukelwe tinhlobo letehlukene tebudlelwane;Umtsetfo weMabhange wanga-1990, kute uvumele tinkampani tahulumende kutsi tifake ticelo temalayisense ekuvula libhange, kuye ngekuvuma kweSigungu Lesiphetse;Umtsetfo Wempensheni weTisebenti taHulumende wanga-1996, kutsi untjintje umtsetfomgomo wekwehlukana ngalokucacile lokuphelele mayelana nedivosi, kucinisekisa kutsi impensheni lekhokhelwa lilunga lebelikadze liyindvodza/umfati wakhe kudivosi ayentiwa kutsi ibe sibopho sesikweleti; kanyeneMtsetfo weTingcweti letiBahlolimabhuku wanga-2005, kulungisa tinsayeya nemikhawulo Ibhodi Letimele Yekulawula Bahlolimabhuku lebukene nato ekwenteni umsebenti wayo wekulawula nekwengamela. 4.  Ikhabhinethi ikuvumile kwetfulwa ePhalamende kweMtsetfosivivinyo wekuChibela Tenkhambo Yekutiphatsa kweMbutfo weTemphi wanga-2018. Ulungisa kulawulwa kwenchubo yekushushiswa kwemalunga embutfo wetemphi, uyasungula uphindze futsi ubeke luphiko lwetemisebenti yemaphoyisa etemphi kanye nemihlangano yekujeziswa.LoMtsetfosivivinyo utocitsa lomtsetfo lokhona kwamanje Umtsetfo Wekwengetetela Tinyatselo Tenkhambo Yekutiphatsa yeMbutfo Wetemphi, wanga-1999 (Umtsetfo-16 wanga-1999). LoMtsetfosivivinyo lona utawenta Inkhambo Yekutiphatsa kweMbutfo weTemphi ihambisane ne-UN, ikakhulu emisebentini yemasotja yekugcina kuthula.   5.  Ikhabhinethi iwuvumile Umtsetfosivivinyo wekuChibela Tindzaba Tetinkampani wanga-2018 kutsi ushicilelwe kuGazethi yaHulumende kute kutsi ummango uphawule ngawo. LoMtsetfosivivinyo uchibela Umtsetfo weTinkampani, wanga-2008 (Umtsetfo-71 wanga-2008). Unciphisa umtfwalo wekulawula nekuphatsa kubanikati bemabhizinisi uphindze futsi wenta kancono kutsi iNingizimu Afrika ihehe labo labangaba batjalimali.D.  Imikhosi Letako1.  Inyanga yeTekuvakasha ngeNyoni yetfulwa mhla ti-16 Ingci 2018 eTsitsikamma eMphumalanga Kapa, ngaphasi kwengcikitsi letsi:  Tekuvakasha kanye netingucuko tedijithali , lehambisana nengcikitsi yeLilanga Letekuvakasha Lemhlaba leNhlangano yeTekuvasha yeMhlaba ye-UN lelitawubanjwa mhla tinge-27 Inyoni 2018.Ngekuya kwembiko weMkhandlu Wemhlaba Wetekuvakasha lowakhishwa ngeLweti 2016, umkhakha wetekuvakasha ucashe ebantfu labatigidzi leti-1.55 kuwona ngco nakuleminye imikhakha lesebentisana nayo eNingizimu Afrika, futsi ligalelo lalomkhakha kumkhicito wonkhe welive (i-GDP) tigidzigidzi leti-R118.Ikhabhinethi imema bonkhe bantfu baseNingizimu Afrika kutsi bawesekele lomkhakha wemnotfo lobaluleke kangaka. Kubalulekile futsi kutsi sisebentele kuba nemkhakha wetekuvakasha lofaka konkhe ekhatsi, lovula emabhizinisi, ematfuba emnotfo kanye nemisebenti emimangweni yetfu.2.  Ikhabhinethi iluvumile Luhlehlo Lwenyanga Lwetemisebenti Yahulumende lwanga-2018 ngaphasi kwalengcikitsi:  Thuma Mina: Kuyisa Temisebenti yaHulumende kuBantfu: Batho Pele:  Sibenu, Siyanakekela futsi Siyasebenta . Luhlelo loluphelele lwemisebenti yenyanga lutawufakwa kumawebhusayithi ahulumende (www.gov.za). 3.  Lilanga laVelonkhe Lekukhumbula le-SAPS mhla ti-2 Inyoni 2018, imisebenti yekukhumbula itawucala mhla tinge-31 Ingci. Kukhunjulwa emaphoyisa kanye nemaphoyisa langemavolontiya lafela emsebentini, bafa bevikela ebantfu baseNingizimu Afrika.Ikhabhinethi imema bonkhe bantfu baseNingizimu Afrika kutsi bahloniphe babuye bagubhe umkhosi bagubhele timphilo talamachawe nemachawekati lafela emsebentini wawo. Ikhabhinethi imema imimango yaseNingizimu Afrika kutsi itsatse umzuzwana wekubindza unome kuyo yonkhe imikhosi yetenkholo kusuka mhla tinge-31 Ingci kuya kumhla ti-2 Inyoni 2018, njengeluphawu lwekwesekela i-SAPS. Ngalesikhatsi imijeka itawundiziselwa phasi.4.  INingizimu Afrika itawungenisa Ikhomfa yeMave Emhlaba yeTesayensi, Itheknoloji, Bunjiniyela kanye neKuphatsa, letawube ihlelwe yi-Research World, kusukela mhla tinge-24 kuya kumhla tinge-25 Ingci 2018 eKapa. Lekhomfa, letawuniketa bahlanganyeli ematfuba ekwabelana ngemibono yabo naloko labahlangabete nako netetsameli temave emhlaba, icinisekisa kutsi iNingizimu Afrika iyindzawo lenguyonayona yekubambela imikhosi yemave emhlaba.5.  Ikhabhinethi imema bonkhe bantfu baseNingizimu Afrika kutsi bahlanganyele emikhosini yekugubha Inyanga yeMafa ngenyanga yeNyoni. Inyanya yeMafa igujwa njalo ngemnyaka kukhutsata sive kutsi sigubhe bunye baso ekwehlukahlukaneni kwaso futsi sichubeke sakhe live lapho khona bantfu balo babekelana baphindze bafutsi bahloniphane.E.  Imibiko1.  Kukhetswa kwebantfu labatawutfola kuhlonishwa ngeMiklomelo yeSiveIkhabhinethi igcizelela simemo saMengameli Ramaphosa lesicondziswe esiveni kutsi sikhetse takhamuti kanye nebekuhamba labadvumile nalabahloniphekile lesikholelwa ekutsini kubafanele kutsi batfole kuhlonishwa lokusezingeni lelisetulu, Imiklomelo yeSive Yekuhlonipha Emalunga Emmango. Umncamulajucu wekwenyula ngumhla ti-7 Inyoni 2018.2.  I-EidIkhabhinethi ifisele Emasulumane eNingizimu Afrika nasemhlabeni wonkhe jikelele tilokotfo letinhle ekugubheni umkhosi wabo we-Eid-ul-Adha itolo, ngaLesitsatfu mhla tinge-22 Ingci 2018. Angetulu kwala-2 500 Emasulumane lesuke eNingizimu Afrika aya eKingdom of Saudi Arabia ayohlangana nalamanye Emasulumane lalinganiselwa kutigidzi letimbili lavela emhlabeni wonkhe jikelele bahambela umkhosi longcwele we-Hajj.3.  Kudvudvuta3.1.  Ikhabhinethi ilandzela Mengameli Ramaphosa ekulileleni nekudvudvuta umndeni nebangani baMake Zondeni Sobukwe, lobekatiwa ngekutsi pheceleti  Mother of Azania  (Make we-Azania). Mengameli Ramaphosa umemetele kutsi umgcwabo wakhe utawuba nguMngcwabo Lokhetsekile Lochutjwa nguHulumende Lokumkhakha we-2. Bekalichawekati lemzabalazo nalowalwa walwela inkhululeko yabo bonkhe bantfu baseNingizimu Afrika, lowachubeka nebushoshovu bakhe wate wayongena kuntsandvo yelinyenti yetfu. Mhla tinge-28 Mabasa 2018   futsi njengencenye yekwelulwa kwemikhosi yekugubha Lilanga leNkhululeko   Mengameli Ramaphosa wahlonipha Make Sobukwe ngekumklomelisa i-National Order of Luthuli in Silver. Bekaphindze futsi abe ngumfati walobekanguMengameli wekucala wePan Africanist Congress uRobert Mangaliso Sobukwe. Umnyaka wa-2018 ungumnyaka wemkhosi weminyaka lenge-40 ashona Mnu. Sobukwe. Make Sobukwe utawubekwa endlini yakhe yekugcina ngeMgcibelo, mhla tinge-25 Ingci 2018, emathuneni aseKroonvale eGraaff-Reinet eMphumalanga Kapa.3.2.  Ikhabhinethi iphindze futsi ilandzela Mengameli Ramaphosa ekuvakaliseni emavi ekulila newendvudvuto mayelana nekuhamba emhlabeni kweMhlonishwa Kofi Atta Annan, lowake waba nguMabhalanejikelele we-UN (i-UNSG). Umnu. Annan waba ngumuntfu wase-Afrika lonsundvu wekucala kuba yi-UNSG futsi wasisebentisa sikhundla sakhe kute achubele embili i-ajenda yase-Afrika. Kuhamba kwakhe emhlabeni kukulahlekelwa lokukhulu emaveni emhlaba. 3.3.  Ikhabhinethi iphindze futsi ililela kuhamba emhlabeni kwemculi lodvumile wase-United States lobekasishoshovu semalungelo ebantfu, Aretha Franklin.3.4.  Ikhabhinethi ilandzela emave emhlaba ekwendluliseni emavi ekulila newendvudvuto iwacondzise kuHulumende wase-Itally nebantfu bakhona, kanye nemindeni yalabashonile, ngenca yekudzilika kwelibhuluho letimoto iMorandi ngasenyakatfonshonalanga yelidolobhakati lase-Itally iGenoa. Ikhabhinethi ifisela nalabo labalimele labasindzile kwelulama lokusheshako.3.5.  Ikhabhinethi ivakalisa emavi ayo ekulilela nekudvudvuta umndeni nebangani basopolitiki wetemnotfo lowatiwa kakhulu nesifundziswa sase-Afrika Samir Amin, lowendlule emhlabeni mhla ti-12 Ingci aneminyaka lenge-86. Imphilo yakhe yonkhe bekangummeli losebenta ngekutikhandla elwela inkhululeko yemave lasatfutfuka, futsi indlela bekacabanga ngayo yantjintja indlela besivisisa ngayo umbusobugovu kanye nembuso webukhosi lobubusa lamanye emave.3.6.  Ikhabhinethi iphindze futsi yendlulisa emavi ekulilela nekudvudvuta hulumende nebantfu base-India ngekushona kwebantfu esahlakalweni setikhukhula lesisandza kwenteka kanye nekuhhihlika kwetintsaba eKerala.3.7.  Kuphindze futsi kwatfunyelwa emavi ekulila newendvudvuto kuhulumende nebantfu baseSudan mayelana nekuncwila kwebantfwana besikolwa labange-24 emfuleni iNile River.F.  Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.1.  Mk. Deshni Subbiah njengeMcondzisi weBhodi ye-Export Credit Insurance Corporation of South Africa SOC Limited.2.  Mk. Thezi Rosemary Mabuza, uphindze wakhetfwa waba Lisekelakhomishina weKhomishini yaVelonkhe yeBatsengi.3.  Bacondzisi labangesibo besigungu lesiphetse beBhodi yeBacondzisi beLibhange leKutfutfukiswa kweMhlaba neTekulima:Adv Sandra Coetzee (uyaphindza kukhetfwa);naMk. Mathane Eveline Makgatho (uyaphindvwa kukhetfwa). 4.  Bacondzisi labangesibo besigungu lesiphetse beBhodi yeNhlangano yeTikhumulo Tetindiza yaseNingizimu Afrika (i-Acsa):Dkt. Nolulamo Nobambiswano Gwangwa (Sihlalo);Mk. Phydelis Ntombifuthi Mvelase;Mnu. Yershen Pillay;Mnu. Bonang Francis Mohale;Mnu. Pascalis Mathealira Mokupo;Mk. Nosizwe Nokwe-Macamo; kanyeneMnu. Nqobizitha Irvin Phenyane. 5.  Emalunga langesiwo esigungu lesiphetse eBhodi ye-Ejensi yeMigwaco yaVelonkhe yaseNingizimu Afrika (i-Sanral):Mnu. Themba Barrange Mhambi (Sihlalo);Mnu. Alderman Robert Haswell;Mk. Nkareng Mpobane;Mk. Thamsanqa Piet Matosa; kanyenaMk. Dladla. 6.  Umkhandlu Wekweluleka Kutekucamba Lokusha Wavelonkhe:Mk. Claire Busetti (uyaphindvwa kukhetfwa);Mnu. Paul Steenkamp (uyaphindvwa kukhetfwa);Mk. Thulile Mthethwa;Mk. Isaiah Clive Engelbrecht;Rejoyce Gavhi-Molefe;Solwati. Derrick Ian Swartz (Sihlalo);Dkt. Tiisetso Elizabeth Lephoto;Mk. Ilse Karg (uyaphindvwa kukhetfwa lobuye futsi abe ngummeleli weLitiko Letekuhwebelana Netetimboni (i-dti));Dkt. Molapo Qhobela (uyaphindvwa kukhetfwa);Solwati Crain Arthur Soudien (uyaphindvwa kukhetfwa);Dkt. Thulani Humphrey Dlamini (uyaphindvwa kukhetfwa);Mnu. Dhesigen Pydiah Naidoo (uyaphindvwa kukhetfwa);Dkt Shadrack Moephuli (uyaphindvwa kukhetfwa);Solwati Roseanne Denise Diab (uyaphidnvwa kukhetfwa);Dkt. Boitumelo Phakathi;naMk. Mamello Matikinca. 7.   I-ejensi Yasemkhatsini Yavelonkhe YaseNingizimu Afrika:Mk. Xoliswa Kakana (Sihlalo);Solwati Azwinndini Muronga;Mnu. Johan Prinsloo (uyaphindvwa kukhetfwa);Mnu. Willie van Biljon (uyaphindvwa kukhetfwa);Mnu. Eugene Jansen (uyaphindvwa kukhetfwa);Mnu. Ashley Naidoo (uyaphindvwa kukhetfwa lobuye futsi amelele Litiko Letemvelo);Mnu. Lindelwa Simphiwe Hamilton (uyaphindvwa kukhetfwa ubuye futse amelele Litiko Letekuvikela);Mk. Nomfuneko Majaja (lomelele i-dti);Mk. Mariam Paul (Litiko Letekuchumana lobuye futsi amelele Temaposi);Mk. Leago Stella Takalani;Mk. Lumka Msibi;Adv Icho Kealotswe Matlou;Mk. Matsie Matooane (uyaphindvwa kukhetfwa);Mk. Innocentia Mmule Pule (uyaphindvwa kukhetfwa);  naMk. Mbaliyethu Mfeka (uyaphindvwa kukhetfwa). 8.  Inhlangano Yelucwaningo Yavelonkhe (i-NRF):Solwati Tinyiko Maluleke (uyaphindvwa kukhetfwa);Solwati Nadine Felicity Petersen;Dkt. Sarah Mosoetsa (uyaphindvwa kukhetfwa);Dkt. Nompumelelo Obokoh (Sihlalo);Solwati Haroon Bhorat;Solwati Zebion Vilakazi;Solwati Sinah Saurabh;Solwati Nomalanga Mkhize;Solwati Glenda Elisabeth Gray;Dkt. Bongani Ngqulunga;Mk. Mpho Letlape (uyaphindvwa kukhetfwa);Mnu. Mashangu Ronny Lubisi (uyaphindvwa kukhetfwa);naMk. Claire Busetti (uyaphindvwa kukhetfwa). Imibuto ingacondziswa ku:Phumla WilliamsMakhalekhikhini: 083 501 0139  "
Sitatimende seMhlangano weKhabhinethi wamhla ti-5 Inyoni 2018,6 Sep 2018,https://www.gov.za/speeches/statement-cabinet-meeting-5-september-2018-6-sep-2018-0000,https://www.gov.za/ss/speeches/statement-cabinet-meeting-5-september-2018-6-sep-2018-0000,"Ikhabhinethi yahlangana ngaLesitsatfu, mhla ti-5 Inyoni 2018, eTuynhuys, eKapa. A. Tindzaba letimcoka1. Temnotfo 1.1. Ikhabhinethi imema yonkhe imikhakha kutsi yesekele imitamo leholwa nguhulumende lefukula kukhula kwemnotfo ngemuva kwekukhishwa kwetibalo letikhombisa kutsi umnotfo wetfu unciphe nga-0.7% ekoteni yesibili usuka ku-2.6% lobuyeketiwe ekoteni yekucala.1.2. Nanoma nje leminye imikhakha yemnotfo, njengewetimayini, tekwakha newetimali kube nentfutfuko ekukhuleni kwayo, loku kube ngulokungakeneli kutsi kusimamise ngalokuphelele kwehla kwaleminye imikhakha, ikakhulu umkhakha wetekulima.  1.3. Ngaseluhlangotsini lwekusetjentiswa kwemali, samba semikhicito letsengiselwe lamanye emave sikhulile, nanoma kunjalo loku kusimamiswe kwehla kwekusetjentiswa kwemali kwemakhaya kanye nekwehla kakhulu kweluhlu lwetintfo telutjalomali. Lutjalomali lwetinkampani letitimele lwakhula, kantsi lutjalomali lwemkhakha wahulumende lona lwancipha.1.4. Kungatinti kwesimo setimali emaveni emhlaba kanye nemphumela wesamba semkhicito wonkhe walelive (i-GDP) kubita kutsi hulumende asheshise imitamo yekususa tihibe letivimba kukhula kwemnotfo abe futsi esekela abatfu labaphuyile.  1.5. Kukhula kwemnotfo bekushaya ngelwelunwabu kakhulu kuleminyaka lemine leyendlulile. Loku kwentiwe tintfo letifanana netimo tesomiso emkhakheni wetekulima kanye netintsengo letiphansi temkhicito kanye futsi netihibe tetimiso takuleli, leticedze emandla kutelutjalomali nekwakhiwa kwemisebenti. 1.6. Hulumende utimisele, emkhatsini waletinye tintfo, kugucula ngalokuphelele inchubo yema-visa kute kwesekelwe umkhakha wetekuvakasha, kwephetfwa kwemitsetfo lebalulekile yetimayini kwesekela umkhakha wetimayini kanye nekuchubeka nekutintisa timali temabhizinisi ahulumende. 1.7. Letingcungcutsela letitako, leyetemisebenti neyelutjalomali, kanye neligcogco letinhlelo letimivusa tahulumende, litawuniketa imininingwane mayelana netingucuko letidzingekako ekugcugcuteleni kukhula kwemnotfo 1.8. Ikhabhinethi icinisekisa kutinikela kwahulumende ekusimamiseni timali kanye neluhlakamsebenti lwetimali lolubuyeketiwe lutawetfulwa eNkhulumeni yeNchubomgomo yeLwabiwomali lweThemu leseMkhatsini. (i-MTBPS) 2. Kuvakasha kwe-United Kingdom (UK) 2.1. Ikhabhinethi ilandzela Mengameli Cyril Ramaphosa ekwemukeleni kuvakasha ngekwemsebenti lokuyimphumelelo kwaNdvunankhulu Theresa May wase-UK, efaka ekhatsi iGreat Britain neNorthern Ireland. Lokuvakasha kutawenta iNingizimu Afrika itfole imiphumela lencono ngelutjalomali nekwabelana lokunemandla kwalamave lamabili. I-UK ingulelinye lemave longumtjalimali lomkhulukati eNingizimu Afrika, lonemafemu aseBritain langetulu kwalange-650 lakuleli lakitsi. Ekukhulumisaneni kwalamave lamabili, kucocisenwe ngekusebentisana nemitamo lebonakala kutsi ingaba khona.2.2. Ndvunankhulu May uphindze wanika Umkhuti weTemphi Lomkhulu Mengameli Ramaphosa nebantfu baseNingizimu Afrika i-SS Mendi Bell, kukhumbula kutinikela kwebantfu baseNiningizimu Afrika labangetulu kwalabange-600 labashona ngesikhatsi kucwila i-SS Mendi e-English Channel eminyakeni le-100 leyendlulile. 3. Ingcungcutsela yeForamu yeLubanjiswano lweChina ne-Afrika (i-FOCAC)3.1. Ikhabhinethi icabangisisile ngeLisu Lekusebenta laseBeijing (2019-2021), lolubeka kabanti ngemiphumela yeNgcungcutsela ye-FOCAC lenabosihlalo lababambisene lekunguMengameli Ramaphosa naMengameli waseChina, Xi Jinping.3.2. Kwakha budlelwane belubanjiswano nelisukusebenta lelibanti beChina ne-Afrika, iChina itinikele ekufezekiseni tinhlelo leti-10 tekubambisana ne-Afrika. Letinhlelo tikumkhakha weluhwebelwano; kuhlelwa kabusha kwetekulima; sakhiwonchanti; tinsita tetetimali; kukhula kwemnotfo nentfutfuko lesimeme lengamoshi simondzawo; kuchuba luhwebo nelutjalomali; kunciphisa buphuya kanye nekuphila kahle kwemmango; temphilo yemmango; kwakha budlelwane nalamanye emasiko, kanye nekuthula nekuphepha. Kulesikhatsi, kubambisana kwaletinhlangotsi letimbili kutawumiselwa kungcikitsi letsi:  iChina ne-Afrika: Kucondvwe kummango lonemandla kakhulu lonelikusasa linye lekuphumelela nhlangitsitotimbili ngekubambisana.""4. Intsengo yemafutsa etigitjelwa 4.1. Ikhabhinethi iyakwemukela kungagucuki kwentsengo yemafutsa etigitjelwa kulenyanga njengesisombululo sekuhhamuleka kwesikhashana lokwenteka kanye kwalabo labasebentisa tigitjelwa tawonkhewonkhe, bashayeli betimoto nebatsengi, Litiko Letemandla (i-DoE) libe lisafuna letinye tisombululo.   4.2. Tintfo letitsite temave emhlaba kufaka ekhatsi kukhuphuka kwentsengo ye-oyili lengakahlutwa kanye nemibono lengasikahle lemayelana nemave lasakhansa kuholele ekutsini intsengo yemafutsa etigitjelwa ikhuphuke ngemandla eNingizimu Afrika kusukela ngaMabasa kulomnyaka.   4.3. Ikhabhinethi ivakalise kukhatsateka ngalokukhuphuka kanye nemphumela lomubi lekunawo kubatsengi, kufaka ekhatsi emkhatsini waletinye tintfo, imiphumela lephatselene nelifutse lekukhuphuka nekwehla kwentsengo njengoba bakhiciti bendlulisela lokukhuphuka etitolo.4.4. Acabanga ngaloku, Indvuna yeTemandla, Mun. Jeff Radebe, wente lungenelelo lolukhetsekile egameni lahulumende kuvikela ummango kulokunye futsi kukhuphuka kwentsengo yemafutsa etigitjelwa, ngaphandle kwekukhuphuka ngemasenti la-4.9 ilitha ngayinye yemali leyintalo yaphethiloli letfolwa batsengisi letawubonelela kukhushulwa kwemiholo yemnyaka yetisebenti, njengalabo labasebenta kwetsa phethiloli kutigitjelwa, emagalaji. 4.5. Esikhatsini lapho khona umnotfo ubukene ngco netinkinga letinkhulu, Ikhabhinethi kuyayitfokotisa kutsi lolungenelelo lute lifutse esikhwameni semali yahulumende ngoba lusebentisa timali lesevele tikusimiso sekuncunywa kwentsengo yaphethiloli.5. Kuhlelwa kabusha kwemhlaba  5.1. Ikhabhinethi imema bonkhe bantfu baseNingizimu Afrika kutsi basebentise letinkhulumomphikiswane letimayelana neludzaba lwekuhlelwa kabusha kwemhlaba kucinisa kwakhiwa kwesive nekubumbana nekuvana kwesive. Inchubo yephalamende lechubekako itawucacisa iphindze futsi isivumele kutsi sichubekele embili sisive. Inchubo lebeka ebaleni, lemiselwe kumitsetfo neMtsetfosisekelo iyahambisana nekutinikela kwetfu ekutfoleni tisombululo sibumbene kute kutsi ummango ube ncono. 5.2. Ikhabhinethi iyakholwa kutsi lenchubo itawusenta sikhone kutfola imodeli yekwabiwa kabusha kwemhlaba levuna wonkhe muntfu.  5.3. Ngekusebenta sibambisene, singakha sive lesincono lapho khona emaphupho netifiso tabo bonkhe bantfu bakitsi titawufezeka.  6.  Emanti 6.1. Kuyayitfokotisa Ikhabhinethi kutsi Litiko Letemanti Nekuhanjiswa Kwendle selikuphetsile kwakhiwa kwelidamu, iCornelis River Dam eFreyistata. Lelidamu, lelentelwe kuzuzisa emakhaya la-2 690 nebantfu labalinganiselwa kulaba-10 674, litawucedza tinsayeya temanti letibukene nemmango waseWarden newase-Ezenzeleni ngaphasi kwaMasipala weNdzawo wasePhumelela. 6.2. INingizimu Afrika isabukene nekweswelakala kwemanti ngenca yetimo tesomiso futsi Ikhabhinethi icela bonkhe bantfu kutsi basebentise manti ngekucophelela baphindze futsi bachubeke nekuwonga.7. Temfundvo7.1. Ikhabhinethi ihalalisele Litiko Letemfundvo Lesisekelo (i-DBE) ekuphumeleleni kwetfula sikolwa semabanga laphasi iDelft South Primary School, ngaphandle nje kweKapa eNshonalanga Kapa. 7.2. Lesikolwa sakhiwe ngeluhlelo lwalelitiko Umtamo weKwetfula ngeKushesha Takhiwonchanti teTikolwa (i-ASIDI) sidle tigidzi letinge-R75. Sinemaklasi lange-45, ilabhorethri yabongcondvomshini neyesayensi, umtapolwati kanye nesikhungo setekudla. Lesikolwa lesiyincophamlandvo sitawuniketa indzawo lekahle yekufundza nekufundzisa bafundzi labalinganiselwa kulaba-1 578 bemmango waseDelft.7.3. Lesi sikolwa sekugcina setikolwa letinge-25 letetfulwe eNshonalanga Kapa nge-ASIDI. Kute kube ngumanje, luhlelo lwe-ASIDI selwakhe tikolwa letiyincophamlandvo letinge-205 kulo lonkhe lelive. Tikolwa letinge-685 tifakelwe emanti, letinge-486 tine tindlu tangasese letisesimeni lesifanele  bese kutsi letinge-372 tifakelwe gezi kwekucala ngca.8. Kufakwa kweticelo kuSikhwama Savelonkhe Sekusita Titjudeni Ngetimali (i-NSFAS) tanga-2019 8.1. Ikhabhinethi itemukele ticelo letinyenti letifakwe ngulabo labatawuba titjudeni esikhatsini lesitako ngemuva kwekuvulwa ngalokusemtsetfweni kwenchubo yekufaka ticelo te-NSFAS tanga-2019 mhla ti-03 Inyoni. Tingetulu kwe-45 000 titjudeni letikhona kwamanje nalabo labatawuba titjudeni labangene kuwebhusayithi ye-NSFAS ngelilanga lekucala. Kuphindze futsi kwentiwa nenchubekelembili ekukhokheleni timali tetitjudeni lebetikweletwa lebetisalele emuva. 8.2. Lenchubo yekufaka ticelo imiselwe kunchubo lensha leyenta tincumo tekusita ngemali tisheshe futsi manje ticelo tiyagcwaliswa tifakwe kalula titjudeni ngaphandle kwekunaka tindzawo letibuya kuto. 9. I-Listeriosis9.1. Ikhabhinethi iyasemukela simemetelo sekutsi kubhendvuka kwe-Listerisis sekuphelile futsi ikhombisa ngemandla lifutse lelisu lekusebenta ngekubambisana ekubukaneni ngalokuphutfumako leLitiko Letemphilo (i-DoH) kanye neSikhungo saVelonkhe seTifo Letitsatselwanako, lesesekelwa yiNhlangano yeTemphilo yeMhlaba (i-WHO), kulawula nekucedza lokubhedvuka. 9.2. I-DoH yente luhlelo lwekugadza lolutawuvikela kutsi ingaphindzi futsi ibhedvuke. Onkhe emafekthri lakhicita inyama letsengwa seyilungele kudliwa kanye nenyama yenkhukhu afanele kutsi abe netindlela tekuphepha letihlala time ngemumo, ngekuya kweMtsetfosimiso-R607 lowashicilelwa mhla ti-14 Inhlaba 2018. Kuyachubeka kuhlolwa kwemafekthri, ngekuya kwemitsetfosimiso yekuhlanteka lelungisiwe. 10. Tinsolo tekudlambumbulu nalokuphelelwe sikhatsi10.1. Ikhabhinethi incoma sinyatselo lesitsetfwe ngekushesha yiNdvuna yeTemphilo, Dkt. Aaron Motsoaledi, kubuka tinsolo tekudlambumbulu nalokuphelelwe sikhatsi lapha eNingizimu Afrika. I-DoH itfole tikhalo letinyenti futsi ikwemukele konkhe kukhatsateka mayelana nemavidiyo langakagunyatwa lajikeleta etinkhundleni tekuchumana laphatselene nekudla.10.2. Kusukela ngeNgci, kube nemitamo yamasinyane lenemandla yekuhlola kudla etindzaweni tekudla letehlukene futsi kusachutjekwa kuyahlolwa kuletinye tincenye talelive lakitsi. 10.3. Kwengeta, imboni yekudla icelwe kutsi icinisekise bungibo bekudla lokungenteka kutsi kudlambumbulu kantsi letinye tiphatsimandla tahulumende letilawulako letivela kuLitiko Letekulima, Temahlatsi neTinhlanti, neleTekuhwebelana neTetimboni, kufaka ekhatsi Ikhomishini yeBatsengi yaVelonkhe (i-NCC), ibandzakanyeka ekucinisekiseni tinsolo temmango temazinga ekudla langesiwo. 10.4. Ikhabhinethi icela ummango kutsi ubocaphela ekwenteni umehluko emkhatsini wemagama lasetjentiswako laphatselene nekudla: Umbhalo lotsi 'best-before' usho sikhatsi lesidze imikhicito leyonyisiwe nalekheniwe yafakwa etikoteleni lengahlala ngaso eshelufini solo isengakabi nguleseyimoshekile, futsi akusiyo inkhomba yekuphepha.Umbhalo lotsi 'sell-by' ubhalwa ekudleni lokonakala masinyane lokugcinwa emafrijini futsi kusukela ngaKholwane kulomnyaka uphelelwe ngemandla waba ngulongasebenti, ngekuya kwetiphatsimandla temave emhlaba.Umbhalo lotsi 'use-by' noma 'expiry date' lusuku lwekuphelelwa sikhatsi futsi kusho kutsi kudla lokunaloluphawu akusafaneli kutsi kudliwe ngemuva kwalolusuku. Mayelana nekudla lokonakala masinyane, loku kusho kutsi lokudla akusalungi kutsi kungadliwa.  Imikhicitombumbulu  (ma-counterfeit goods) yimikhicito letsengiswa ngeligama lalenye inkampani kantsi ligama lelitsi  kudlambumbulu  (i-fake food) lisetjentiswa tinkhundla tetekuchumana kusho kudla lokwandziswe linani lako ngetintfo letingesiko kudla sibili lokufanele. 10.5.  Ikhabhinethi igcizelele ticelo tayo letente kumalunga emmango kutsi avete bufakazi lobuphatsekako bekudla lokwentiwe ngetintfo letiyingoti nemakhemikhali. 10.6. Ngetulu kwaloko, Ikhabhinethi ikugcekile kuhlasela nekuntjontjela titolo ngetikhatsi tetibhelu njengendlela yekulwa nekutsengiswa kwekudla lokusolekako. Letento tebugebengu angeke tibeketelwe futsi ema-ejensi lacinisekisa kugcinwa kweMtsetfo angeke angabate kubopha nekushushisa labo bantfu labatawutfolakala babhebhetsela noma benta letento tebugebengu. Ikhabhinethi icela emalunga emmango lati lapho kunekudla lokusolekako kutsi ashayele lucingo loluphutfumako lwe-DoH ku: 011 386 2003/6 kanye ne-NCC ku: 012 428 7000.11. Kukhokhwa kwetibonelelo tahulumende11.1. Ikhabhinethi iyayemukela inchubekelembili leyentiwe yiNdvuna yeTekutfutfukiswa Kwetenhlalakahle Susan Shabangu, kulubanjiswano lolusemkhatsini we-Ejensi yaseNingizimu Afrika yeKucinisekisa Tenhlalakahle (i-SASSA) kanye neTeliposi taseNingizimu Afrika (i-SAPO) kutsi itsatse ematomu kuCash Paymaster Services ichubeke nekukhokhwa kwetibonelelo tahulumende kusukela mhla lu-1 Imphala 2018.  11.2. Kute kube ngumanje i-SASSA seyisuse emakhadi lamadzala e-SASSA yafaka lamasha laligolide lalinganiselwa kutigidzi letisihlanu kepha kusadzinga kutsi kuntjinjwe lamanyenti latinkhulungwane. Ikhabhinethi icela ngemandla kulabo labasenemakhadi lamadzala kutsi bawantjintje.11.3. I-SAPO itawuphindze futsi ikhokhele labo bazuzi labangakakhoni kukhipha imali yabo kuma-ATM. Mayelana nekutfola lwatiso lolubanti, bazuzi besibonelelo sahulumende bangashayela i-SASSA kulenombolo yamahhala ku:0800 60 10 11 ngetikhatsi tekusebenta. 12.  Ingoti yesitimela 12.1. Ikhabhinethi ifisela bagibeli besitimela labalimele ekungcubutaneni kwetitimela letimbili takaMetrorail e-Eloff Extension eSelby, ngaseningizimu yeJozi, kwelulama lokusheshako iphindze futsi icela kutsi kuphutfunyiswe luphenye lwembangela yalengoti kuvikela kwenteka kwalenye futsi. B. Tincumo TeKhabhinethi1. Ikhabhinethi ivumile kutsi Luphiko Lwetemisebenti yeMaphoyisa (i-SAPS) lukhiphe Tibalobalo teBugebengu taVelonkhe tanga-2017/18.1.1. Letibalobalo tebugebengu temnyaka tenta hulumende akwati kulandzelela imigomo lebalulekile, ikakhulu kuncishiswa kwebugebengu lobumatima lobubikiwe, njengobe kubekiwe kuLuhlakamsebenti lweLisukuhlela lweThemu Lesemkhatsini lwanga-2014-2019. Letibalobalo tebugebengu tingaphindze futsi tisetjentiswe njengetinkhomba tekucaphelisa kusesenesikhatsi kucinisa imisebenti yetekuvikela bugebengu netinhlelolisu tematiko ahulumende lahlukene. 2. Ikhabhinethi yatisiwe ngengenchubekelembili leseyentiwe ekulawuleni kujeziswa kwetisebenti tahulumende letenta ibhizinisi nemitimba yahulumende. Kukhutsata tento tekulawula letilungile naletingito tetikhulu letikhulu tahulumende eluhlangotsini lolubalulekile lwekwakha hulumende longafihli lutfo nalotilandzako, njengobe kulindzelwe kuMtsetfosisekelo weRiphabhuliki yaseNingizimu Afrika wanga-1996 kanye nekwakhiwa kwembuso lonelikhono njengobe kubonelwe embili kuLisu Lekutfutfukisa Lavelonkhe (i-NDP): Umbononchanti-2030. 2.1. Sekwentiwe inchubekelembili mayelana nekufezekiswa kweMtsetfomgomo 13(c) weMtsetfosimiso weTemisebenti yaHulumende (i-PSR) wanga-2016, lowalela tisebenti tahulumende kutsi tente ibhizinisi nemtimba wahulumende, kanye neMtsetfomgomo-18 we-PSR wanga-2016, lofuna Baphatsi laBakhulu  (e-SMS) kutsi badzalule timali tabo kanye nalokunye lokubangenisela imali.2.2. Ikhabhinethi ivumile kutsi Siphatsimandla Lesikhulu seSigungu lesifanele sematiko ahulumende silandzelele kufezekiswa kweMtsetfosimiso 13(c) we-PSR wanga-2016, sitsatse tinyatselo letifanele tekujeziza siphindze futsi setfule umbiko  kuNdvuna Yetemisebenti Yahulumende Nekuphatsa (i-MPSA) ekupheleni kwemnyakatimali ngamunye. Umbiko wekucala ufanele kutsi wetfulwe ku-MPSA kungakendluli mhla tinge-31 Indlovana 2019.2.3. Nga-2016 nanga-2017, Litiko Letemisebenti Yahulumende Nekuphatsa  likhombe tisebenti tahulumende letibhaliswe njengebatfulitinsita kuSikhungo seLuhlu seBatfulitinsita leSiyinkhaba (i-CSD), lolwetfulwe Temafa Avelonkhe. Ematiko acelwa kutsi acaphelise bantfu, acinisekise lwatiso kanye nekubika inchubekelembili yekufezekisa tinyatselo letitsetfwe tekubukana nalabenta lokuphambene nemtsetfo. 2.4. Ekupheleni kwaMabasa 2018, emalunga e-SMS lange-96% angenisa kudzalula kwawo asebentisa inchubo yekudzalula, i-eDisclosure System. 3. Ikhabhinethi yatiswa ngenchubekelembili leyentiwe kuModeli yekweSekela ngeTimali yeSikolwa saVelonkhe saHulumende (i-NSG). 3.1. Ikhabhinethi ivume tinhlelo tekucecesha letitokwenta kancono letigunyatiwe naletiphocelelekile kutsi tilingwe kusetjentiswa yi-NSG kutsi ichube tingenelelo tekutfutfukisa emakhono ngalokunemandla iphindze futsi yente umsebenti wahulumende webungcweti. Kuphindze futsi kwavunywa kukhokhelwa ngco ku-NSG kwetinhlelo letiphocelelekile ngematiko lafanele lacashako kubhajethi yawo yekucecesha.3.2. Loku kutawuholela kululawulo lwahulumende lolutfutfukisako naloluchubekela embili ekuzuzeni Umbononchanti-2030 we-NDP ngekutsi  kwakhe umbuso lonemandla nalotfutfukisako, lusebenta kanye netakhamuti letisebenta ngekutikhandla, kuchuba umshukumo longapheli mandla wekulwa nebuphuya, kungasebenti kanye nekungalingani ngekwetenhlalo. 4. Ikhabhinethi ikuvumile kushicilelwa kweMtsetfo Lodzingidvwako weTesayensi, Itheknoloji kanye neKwakha Lokusha wanga-2017 kute kutsi ummango uphawule ngawo. Indvuna yeTesayensi Netheknoloji, Mk. Mmamoloko Kubayi-Ngubane, utawetfula inkhulumo lephelele ngesikhatsi lesifanele. 5. Ikhabhinethi iphindze yavuma kushicilelwa kweLisikuhlela Lekukhuliswa kweTindzawo Letivikelekile taVelonkhe (i-NPAES) kute kutsi ummango uphawule ngalo. 5.1. I-NPAES lisukuhlela lweminyaka lenge-20 lelihambisana ne-NDP, lolugcile ekukhuliseni tindzawo letivikelekile, ngekugcila kumnotfo, kutingucuko nekusimama. 5.2. I-NPAES igcamisa kutsi imitfombolusito leyindlala lebantfu nemali ingabiwa kanjani ngalokwenele nangalokuyimphumelelo kute kuzuzwe kukhuliswa kwetindzawo letivikelekile ngalokungabiti kakhulu, kusimama kwetindzawo tekuhlalisana kwetilwane netitjalo kanye naletimelana nekugucuka kwesimo selitulu. 5.3. Tindzawo taseNingizimu Afrika letivikelekile tifaka ekhatsi tindzawo temafa nemagugu, emapaki avelonkhe, tichiwi tetilwane tasendle netitjalo, tichiwi letikhetsekile tetilwane tasendle netitjalo, tindzawo temvelo letivikele, imitfombo yemanti lesetintsabeni lekutfolwa kuyo emanti, ikakhulu emahlatsi lavikelekile, kanye nemahlatsi latichiwi temvelo.6. Ikhabhinethi itivumile Tinhlangotsi teNingizimu Afrika teKucela neKubonisana teMhlangano we-13 weKhomfa yeMave Langena kuSivumelwane seRamsar seMachaphothi (iRamsar COP 13) lotawubanjelwa eDubai, e-United Arab Emirates, kusukela mhla tinge-21 kuya kumhla tinge-29 Imphala 2018.6.1. Imigomo lemikhulu yeSivumelwane seRamsar kucinisekisa lesivumelwane kanye nekusetjentiswa ngenhlakanipho kwawo onkhe emachaphothi. ENingizimu Afrika, emachaphothi angummango wetilwane netitjalo losengotini kakhulu kunayo yonkhe leminye imimango, lekutsi-48% wayo isengotini lenkhulu yekushabalala.6.2. Loku kufaka sandla ekuphatfweni kwemitfombo yemanti njengencenye yendlela yekubukana nekulawulwa kwesomiso.C. Imitsetfosivivinyo1. Ikhabhinethi ikuvumile kushicilelwa kweMtsetfosivivinyo Wekuchibela Kuncemphetelwa Mayelana neKulimala neKutfola Tifo Emsebentini wanga-2017 kute kutsi ummango uphawule ngawo.1.1. LoMtsetfosivivinyo, lochibela Umtsetfo weKuncephetelwa Mayelana neKulimala neKutfola Tifo Emsebentini, wanga-1993 (Umtsetfo-130 wanga-1993) ubonelela tisebenti tasemakhishini (emakhaya), lebetingakafakwa kuLomtsetfo, njengetisebenti ngenhloso yekuzuza, kanye nekwenta kancono letinzuzo letikhona kwamanje.1.2. Letichibelo tenta kancono tinzuzo letikhokhelwa tisebenti kanye nabomondliwa bato, futsi tihlose kusita tisebenti letilimele naletigulako kutsi tibuyiselwe esimeni lesifanele tiphindze futsi tibuyiselwe emsebentini nasemmangweni.2. Ikhabhinethi ikuvumile kwetfulwa ePhalamende kweMtsetfosivivinyo wekuChibela Bulungiswa beBanttfwana wanga-2018.2.1 LoMtsetfosivivinyo uchibela Umtsetfo weBulungiswa beBantfwana, wanga-2008 (Umtsetfo-75 wanga-2008) kute kutsi kubuyeketwe umnyaka webudzala welizinga leliphasi wekukhona kwemntfwana kwenta bugebengu ngekulikhulisa lisuke eminyakeni le-10 liye eminyakeni le-12 budzala. LoMtsetfosivivinyo uyachubeka nekucinisa lilungelo lebantfwana ekungcubutaneni nemtsetfo.2.2. LoMtsetfosivivinyo uphindze futsi wehlukanise ludzaba lwekuba nemandla ekwenta bugebengu eludzabeni lwekutsi bantfwana bajeziswe ngaletinye tindlela letenta kutsi bangabi nemacala nemarekhodi ebugebengu, ngekususa sidzingo sekutsi kube nebufakazi bekuba nemandla ekwenta bugebengu ngenhloso yekujeziswa ngaletinye tindlela letenta kutsi bangabi nemacala nemarekhodi ebugebengu kanye neluphenyo (imibuto) lwekucala.3. Ikhabhinethi ikuvumile kwetfulwa ePhalamende kweMtsetfosivivinyo wekuChibela Tekundiza wanga-2018. 3.1. LoMtsetfosivivinyo, lochibela Umtsetfo weTekundiza, wanga-2009 (Umtsetfo-13 wanga-2009), utawucinisa tekuphepha tekundiza, kuvikeleka kanye neluhlakamsebenti lwekulawula tekuphepha tesimondzawo kucinisekisa kutinta kanye nekutinta kwemboni yetekundiza.3.2. Loku kutawucinisekisa kutsi iNingizimu Afrika iyahlangabetana netibopho temave emhlaba emkhakheni wetekundiza, lokucinisa kwesekela kutfutfuka kwemnotfo njengenjini yekukhulisa tekuhwebelana, tekuvakasha kwakhiwa kwemisebenti.3.3. LoMtsetfosivivinyo uphindze futsi wenta kutsi, emkhatsini waletinye tintfo, kube nekusebenta ngekutimela kwetehlakalo tetindiza kanye nekuphenywa kwetehlakalo, kanye nekulungisa kungafanani kanye netinkinga.D. Imikhosi Letako1. Liviki lema-Thusong Service Centre1.1. Kungcikitsi yeNyanga yeMisebenti yaHulumende, Liviki lemnyaka lema-Thusong Service Centre kusukela mhla ti-17 kuya kumhla tinge-21 Inyoni 2018 ngaphansi kwengcikitsi letsi:  Thuma Mina: Kuyisa Imisebenti yaHulumende kuBantfu"", kuniketa lenye inkhundla yekutsi hulumende ayise tinsita tahulumende kubantfu.1.2. MaThusong Service Centre atikhungo lotfola tonkhe tinsita kuto tekufinyelelwa kwetinsita nelwatiso lwahulumende, futsi ma-Thusong Service Centre la-133 lakulo lonkhe lelive atikhungo telitsemba, kufinyelela, kulungisa, kulingana nekuhlonyiswa emakhono kwalabo bebakadze babekwe eceleni bangekho kumkhakha lobanti wekutfutfukiswa kwetenhlalo netemnotfo.1.3. Hulumende umatasatasa ufaka Inchubo yeKulawula Ludvwendvwe letawunciphisa kuhamba kwenchubo kute kutsi kunciphe sikhatsi sekulindza. Lenchubo itawufakwa kuto tonkhe tikhungo letikhona kulelive lakitsi kugcila kwayo kutawuba kulwatiso nekuchunywa kwetheknoloji yetekuchumana (i-ICT), lokuyintfo letawenta kwetfulwa kwetinsita kukhoneke kwenteka. 2. Ikhomfa Yemave Emhlaba Ye-Telecom ye-ITU yanga-20182.1. Ikhabhinethi iyayemukela Ikhomfa yeMave Emhlaba ye-Telecom yanga-2018 yeNyonyane Yemave Emhlaba Yetakhiwonchanti Tetekuchumanisa (i-ITU) letawube ibanjelwe eDurban kusukela mhla tiyi-9 kuya kumhla ti-13 Inyoni 2018, ngaphansi kwengcikitsi letsi  Kucanjwa Kwalokusha kweKutfutfuka kweDijithali Lehamba Embili . Lomkhosi lota e-Afrika kwekucala ngca, uniketa litfuba lekuhlanganyela ngebunyenti kwemave ase-Afrika ekuciniseni te-ICT e-Afrika njengemshukumisi wentfutfuko nekucanjwa kwalokusha.2.2. Lekhomfa idvonse titfunywa letingetulu kwaleti-9 000 letivela kuwo onkhe emave emhlaba jikelele, lapho khona hulumende kanye nebaholi bemboni ye-ICT bahlolisisa futsi batfola nematfuba elutjalomali netindlelakwenta letincono tekutfutfukisa tenhlalo nemnotfo ngekusebentisa i-ICT. Tindzaba letibalulekile lekutawukhulunywa ngato tifaka ekhatsi: Kutfutfuka kwedigithali ye-5G lehamba embili, kubambisana kutekuvikela i-inthanethi, tinsitakalo tetetimali tedijithali kanye nemasathelayithi entfutfuko yedigijithali lehamba embili. 2.3. Ikhomfa yeMave Emhlaba yeTincingo ye-ITU yanga-2018 ibanjwa ngesikhatsi lapho khona iNingizimu Afrika ifezekisa imiklamo lebalulekile lefaka ekhatsi Lisukuhlela lwaHulumende lwaVelonkhe lolugcile kutingcucuko tedijithali temisebenti yahulumende kanye neLisukuhlela lweKwesekela lwaVelonkhe lwe-ICT yavelonkhe yeteMabhizinisi Lamancane, laseMkhatsini kanye nalaMancane Kakhulu (ema-SMME), lefuna kuvula emandla emkhakha weNingizimu Afrika we-ICT yema-SMME. Lamathulusi akha simondzawo lesitawuvumela kukhula kwalomkhakha kanye nekucinisekisa kusimama kwawo.E. Imibiko1. Kudvudvuta1.1.  Ikhabhinethi yendlulisela emavi ayo endvudvuto lajulile:kumndeni lolilako kanye neNyuvesi yeTheknoloji yaseTshwane (i-TUT) ngekwendlula emhlabeni kwaKatlego Monareng. Ikhabhinethi icela kutsi kwehliswe imimoya kube nekutinta lapho emaphoyisa asachubeka neluphenyo lwawo kucinisekisa kutsi loyo lobangele kushona kwakhe ngembi kwesikhatsi ubukana nesandla semtsetfo. kumndeni nebangani bebantfu labasiphohlongo labashone ekuchumeni lokwenteke eDenel efekthri lekhicita tinhlavu tetibhamu eSomerset West eNshonalanga Kapa. kumindeni yalabo labashone engotini yemlilo wekusha kwelibhilidi lelisetjentiswa ngekwabelana ngulaMatiko aHulumende weSifundza waseGauteng: Letemphilo, Lekuhlaliswa Kwebantfu neLetekubusa Ngekubambisana.  2. Kuhalalisa2.1. Ikhabhinethi ihalalisele bantfu baseZimbabwe ngekuphumelela kungena kuhulumende lomusha loholwa nguMengameli Emmerson Mnangagwa, lobekwe esihlalweni mhla tinge-26 Ingci 2018. Mengameli Ramaphosa uhlangane nalabanye baholi base-Afrika eHarare ekubeni bofakazi labatibonele lomkhosi ngemehlo enyama. Ikhabhinethi iyakwesekela kutinikela kwaMengameli Ramaphosa ekusebentisaneni neZimbabwe kwenta kancono budlelwane betemlandvo, tepolitiki kanye nebudlelwane belubanjiswano kutemnotfo.2.2. Ikhabhinethi incoma Umkhandlu weTesayensi neLucwaningo lweTimboni (i-CSIR), futsi ikakhulu bacwaningi bawo labasikati, mayelana nelucwaningo lwetemphilo lolwentelwa kwenta kancono inchubo yetemphilo yalelive. Loku kufaka ekhatsi: (i) ishiphu yekutfola sifo sashukela yekulandzelela emazinga ashukela losengatini ngekuhlatiya umphefumulo lophefumulwako; (ii) kwakhiwa kwema-probiotic latawusetjentiswa ekukhicitweni kwetinkhukhu tenyama, luhlobo lwetinhlanti letibitwa ngekutsi pheceleti dusky-cob kanye nema-abalone, lokutawusita ekukhicitweni kwemikhicito yemvelo yetilwane, lokute tibulalimagciwane, emakhemikhali netintfo letikhulisako; (iii) kanye nelucwaningo loluchubekako lweseli lekhicita emaseli lamanyenti eluhlobo lunye, ma-stem cell.2.3. Ikhabhinethi iphindze futsi ihalalisela Dkt. Evodia Setati, umcwaningi lomkhulu weLitiko le-Viticulture kanye ne-Oneolody eNyuvesi yaseStellenbosch, lotfole umklomelo wabososayensi labakhetsekile lababomake, i-Distinguished Women Scientists Award, emkhosini wemiklomelo yabomake kutesayensi yaseNingizimu Afrika, i-South African Women in Science Awards, lobowubanjelwe ePolokwane mhla tinge-23 Ingci 2018.2.4. Ikhabhinethi ihalalisela Caster Semenya ekusebenteni kwakhe lokuncomekako ekuwineni kwakhe i-Diamond League yesitsatfu yekugcina ekugijimeni emamitha lange-800 eSwitzerland.F. Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.1. Mnu. Jacob Ganny Mbele njeLisekela leMcondzisi Jikelele (i-DDG): Tinhlelo neMiklamo yeteMandla ku-DoE. 2. Mk. Hilda Dikeledi Mhlongo njenga-DDG: Imisebenti yeKwesekela Imikhakha ku-DoE.3.  Bacondzisi labangesibo besigungu lesiphetse beBhodi yeBacondzisi beLibhange leKutfutfukiswa kweMhlaba neTekulima:Adv Sandra Coetzee (uyaphindza kukhetfwa); kanyenaMk. Mathane Eveline Makgatho.  Imibuto ingacondziswa ku:k. Phumla Williams, Libambela laloKhulumela IkhabhinethiMakhalekhikhini: 083 501 0139 "
Sitatimende seMhlangano weKhabhinethi wamhla ti-19 Inyoni 2018,20 Sep 2018,https://www.gov.za/speeches/statement-cabinet-meeting-19-september-2018-20-sep-2018-0000,https://www.gov.za/ss/speeches/sitatimende-semhlangano-wekhabhinethi-wamhla-ti-19-inyoni-2018-20-sep-2018-0000,"Ikhabhinethi yahlangana ngaLesitsatfu, mhla ti-19 Inyoni 2018, e-Union Buildings, ePitoli.A. TindzabaTalelive1. Temnotfo1.1. Ikhabhinethi iyakubonga kutinikela lokwentiwe bosomabhizinisi  ekwesekeleni kufakwa kuhulumende kwetingcweti temkhakha lotimele. Loku kuvele emhlanganweni wemalungiselelo lobowubanjwe nguMengameli Cyril Ramaphosa akanye nebaholi betemabhizinisi, litsimba lelikhetsekile lelutjalomali kanye ne-CEO Initiative, ngembi kwekufika kweNgcungcutsela yeTemisebenti kanye neKhomfa yeTelutjalomali. 1.2. Lomhlangano uvumile kutsi kuvuka kwemnotfo waseNingizimu Afrika kufuna kutsi kufezekiswe ngekushesha luhlelo lwetivusamnotfo waphindze futsi wetsembisa tingucuko letitawenta kancono umnotfo. Kuphindze futsi kwakhulunywa ngetihlongoto tekusungula umtamo wekwenta sakhiwonchanti letiheha kusitwa ngetimali ngumkhakha lotimele kanye netingcweti kutekwetfulwa kwetinsita.2. Umshukumo welutjalomali2.1. Ikhabhinethi iphindze futsi yemukela umshukumo welutjalomali wekuya eJapan loholwa Litiko Letekuhwebelana Netimboni. Lomshukumo uhlose kuhehela kumnotfo waseNingizimu Afrika lutjalomali lolungangetigidzigidzi te-US$100 kuleminyaka lesihlanu letako.2.2  IJapan beyiloku ingumlingani weNingizimu Afrika kutelutjalomali lobekakulaba-10 labahamba embili sikhatsi lesidze, lonetinkampani letingetulu kwaleti-140 letikhona lapha eNingizimu Afrika, letsatfwa njengendzawo leyinkhaba yemkhicito yesigodzi yase-Afrika. Ikhabhinethi ikhutsata tinkampani kutsi titjale imali tiphindze futsi tikhule lapha eNingizimu Afrika.3. Tinhlelo tekucecesha3.1. Ikhabhinethi iyakwemukela kwetfulwa kwemklamo wekucecesha lobita tigidzi letinge-R22 yiNdvuna yeTetisebenti, Mk. Mildred Oliphant, lotawakha imisebenti emkhakheni wetekundiza, wetekuhwebelana tekucwila untjuze ngephasi kwemanti kanye nakuwetekulima. Lomklamo uchutjwa ngekubambisana sikhungo iDr. John Langalibalele Dube Institute kanye neSikhwama seMshwalensi weKuphelelwa nguMsebenti (i-UIF), umtimba weLitiko Letetisebenti.  Lomklamo utawugcila kulabo bebakhokhela i-UIF lasebaphelelwa yimisebenti yabo.3.2. Licembu lekucala lebazuzi lifaka ekhatsi labo bebakhokhela i-UIF labange-50  labavela eSikhumulweni seTindizamshini iVirginia eDurban; labange-50 bavela kumklamo wetekuhwebelana tekucwila untjuze ngaphasi kwemanti eScottsburg, KwaZulu Natal, kanye nabomake laba-100 basemaphandleni e-Emadungeni batawuceceshelwa kutsi bente ikoporasi yekulima nekukhulisa titselo netibhidvo letite emakhemikhali kanye nakotini, kufaka ekhatsi inchubo yekwenta kancono umkhicito. Lamakoporasi asayine sivumelwane nePick n Pay sekuyitsengisela tibhidvo neLitiko Letekutfutfukiswa Kwetenhlalo kute atfole tintfo tekutfunga tinjinifomu tesikolwa.4. Litiko Letasekhaya4.1. Ikhabhinethi iyakwemukela kuvulwa ngalokusemtsetfweni kwemahhovisi lamasha eLitiko Letasekhaya eHluhluwe KwaZulu-Natal, nguMengameli Ramaphosa.4.2. Tinsita tekuvolontiya letikhulisiwe letetfulwe emimangweni lebeyikadze ibekwe eceleni tadlala indzima lenkhulu lebalulekile ekwenteni intsandvo yelinyenti kanye nebulungiswa betenhlalo kutsi kusebente kanye nekwenta kutsi kujule. Loku kwenta incenye yahulumende yekutinikela ekuletseni tinsita tibedvute nebantfu.5. Luhlelo Lwekutfutsa Tekusakata Tiye Ekusakateni Ngekwedijithali5.1. Ikhabhinethi iyenetiseka ngenchubekelembili leseyentiwe ekutfutseni lelive lisuke kutekusakata ngekwe-analogi liye kutekusakata ngekwedijithali.  Njengencenye yekulindza ngalabovu Ingongoni 2018 kutsi iFreyistata icishe i-analogi, sendlulisimagagasi ekusakata sekucala eSenekal eFreyistata sitawucishwa mhla tinge-20 Inyoni 2018. Lokuhambisana nesivumelwane lesentiwa neNyonyane yeMave Emhlaba yeTakhiwonchanti Tetekuchumanisa.5.2. Kunemkhakhanso lochutjwako wekucinisekisa kutsi onkhe emakhaya asakulungele kucisha. Emakhaya lanabomabonakudze (ema-TV) lafuna kutsenga lamasha elulekwa kutsi akhetse lawo lasafakwe inkinobho yekuvula yedijithali. Emakhaya latfola imali lengenako lengetulu kwelizinga le-R3 200 ngenyanga angakhetsa kutsenga mabonakudze lomusha losavele afakwe idikhoda yamabonakudze losavele alungele kusebenta ngekweDijithali, labatfolakala kuto tonkhe titolo letinkhulu letibatsengisako.6. Kudzilitwa emsebentini6.1. Ngekuhambisana nesicelo saMengameli Ramaphosa sekutsi kumiswe kuncishiswa kwemisebenti lokubangelwe simo setemnotfo walelive, Ikhabhinethi igcizelela kuncusa kwayo lekwente kubacashi kutsi kudendwa kwebantfu emisebentini kufanele kutsi kube sisombululo sekugcina, nekutsi letindlela letikhona futsi leticamba lokusha tekugcina tindleko tifanele kutsi tihlolisiswe.  7. Tibalobalo tetebugebengu7.1. Ikhabhinethi iyakwemukela kungenelela kweMaklasta eTebulungiswa, Tekuvikela Bugebengu kanye neKlasta yeTekuvikela kutsi bakhulumisane ngekushesha mayelana nekutfola lisu lelikhulu lekubukana netindzaba letinyenti letehlulekene letivela kutibalobalo tetebugebengu letisandza kwetfulwa.  7.2. Loku kufaka ekhatsi Ingcungcutsela yaVelonkhe yeTebugebengu kanye neKuvikelwa kweBudlova lesandza kubanjwa ngaphasi kwengcikitsi letsi  Kwakha imimango lephephe kancono ngekusebentisa indlela lehlanganisile, letfutfukisako yekuvimbela bugebengu nebudlova , leyakhe ngekuhlanganyela umbononchanti wetekuphepha njengesibopho sawonkhewonkhe, yaphindza yenta inkhundla yalabatsintsekako labakhulu kanye netingcweti kutsi tibukane nekufezekisa ngemphumelelo Umtsetfo Lodzingidvwako wanga-2016 weTekuphepha neKuvikeleka kuyo yonkhe imikhakha.8. Tehlakalo tebudlova8.1. Ikhabhinethi ikhatsateke kakhulu ngelizinga lebudlova emimangweni yetfu futsi imema yonkhe imikhakha, imimango kanye nema-ejensi ekucinisekisa kulandzelwa kwemitsetfo kutsi basebentisane kute kucinisekiswe kutsi tikolwa kanye netindzawo temmango tiphephile kantsi futsi tivikelekile.8.2. Letehlakalo tebudlova letenteke etindzaweni letehlukene talelive lakitsi atemukeleki futsi tiphikisana neMtsetfosisekelo wetfu.  Ikhabhinethi iyaluncoma Luphiko Lwetemisebenti Yetemaphoyisa LaseNingizimu Afrika (i-SAPS) ngekuphakama masinyane kuboshwe labo labasolwa ngekubandzakanyeka kubudlova lobentiwe emimangweni kanye nekutfolakala banemphahla lesolakala kutsi bayebile.9. Kubhedvuka kwe-Klebsiella9.1. Ikhabhinethi ivakalisa emavi ekulilela imindeni yebantfwana labasitfupha labashone ngemuva kwekubhedvuka kweKlebsiella pneumoniae eSibhedlela iThelle Mogoerane eVosloorus.9.2. Kwamanje lokubhedvuka kuyalawuleka. Indvuna yeTemphilo, Aaron Motsoaledi, umemetele kutsi kwendluliselwe tinswane nabomake bato esibhedlela sebantfwana iNelson Mandela Children s Hospital  neCharlotte Maxeke Johannesburg Academic Hospital.9.3. Loku kunika litiko letemphilo lesifundza litfuba lekukolobha liphindze libulale emagciwane kulendzawo, libuye futsi lilungise letindzaba tekuhleleka kwalendzawo.B. Tincumo10. Umgodla wetivusamfutfo (Stimulus Package)Ikhabhinethi ikhulumisene yaphindze futsi yavuma umgodla wetivusamfutfo lophakamisa tindlela tekuvusa umnotfo kumaphothifoliyo lamanyenti lahambelana naloko. Umhlangano webetindzaba lomayelana nekwetfula lomgodla lotawuholwa nguMengameli Ramaphosa utawubanjwa ngaLesihlanu mhla tinge-21 Inyoni.11. Kuhlelwa kabusha kwema-VISAIkhabhinethi iphindze futsi yatfola umbiko lohlanganyelwe lovela eNdvuneni yeLitiko Letasekhaya neyeTekuvakasha, lomayelana netintfo letinyenti tekuhlela kabusha ludzaba lwema-visa lokutawenta kutsi kube lula kutsi tivakashi, bosomabhizinisi kanye nebetemfundvo bete kuleli laseNingizimu Afrika.  Lokuhlela kabusha kufaka ekhatsi kuchitjelwa kwemitsetfosimiso lephatselene nebantfwana bekuchamuka labasesebancane labangena lapha eNingizimu Afrika, letitawufakwa kugazethi ngeMphala. Tingcoco tekubonisana ngekumiswa kwema-visa netidzingo tekuyekelwa kwema-visa tiyaphetfwa. Leminye imininingwane lechubekako itawumenyetelwa kuleliviki.C. Imitsetfosivivinyo12. Ikhabhinethi ivume kushicilelwa kwalemitsetfosivivinyo lelandzelako kute kutsi ummango uphawule ngayo:12.1. Umtsetfosivivinyo weTekucashwa ngeKulingana wanga-2017. Lomtsetfosivivinyo uhlose kucinisa tindlelanchubo tekuhambisana netimiso utawenta kutsi kuncunywe emanani lahlosiwe ekucashwa ngekulingana lacondzene ngco nemkhakha. Indvuna yeTetisebenti, ngekucocisana nalabatsintsekako balomkhakha, itawukhona kuncuma emanani lahlosiwe ekucashwa ngekulingana lacondze ngco nemkhakha. 12.2. Umtsetfosivivinyo weKuchibela Imitsetfo yeMkhakha weTimali 2018: Letichibelo tihlose kucinisa kwentiwa kwemabhange kutsi abe baphatsi, kufaka ekhatsi emabhange lentelwe konga kuphela nemabhange emmango, nalokunye lokungesiwo emabhange. Letingucuko titawucinisekisa kutsi uma ngabe letikhungo tihlangabetana nebulukhuni, tingasitwa ngendlela levikela bafakimali labasengotini ngekutsikameteka lokuncane kwenchubo yetetimali nemnotfo lobanti.D. Imikhosi Letako13. Lusuku Lwemafa neMagugu  13.1. Kugujwa kweMkhosi weLusuku lweMafa neMagugu lwanga-2018 ngaphasi kwalengcikitsi:  Umnyaka waNelson Mandela: Kuchubela embili tingucuko temafa nemagugu aseNingizimu Afrika , utawubanjelwa eNkhundleni yeTemidlalo eRiverview eKokstad, KwaZulu-Natal. Lena yincenye yemisebenti yeluhlelo lwalenyanga yonkhe lelungisa tindzaba tetingucuko, kukhutsata kanye nekugcina temafa nemagugu aseNingizimu Afrika lehlukahlukene, kutatisa kwavelonkhe, kwakha sive kanye nekubumbana kwetenhlalo.  13.2. Lokugujwa kweMkhosi weLusuku lweTemafa neMagugu kukuhlonipha Adam Kok kanye nesive sema-Griqua ngekuba nemandla, kutinikela kanye nekuba nesibindzi nanoma kumatima kusiphalata balwe nembuso webukolonali.13.3. Ikhabhinethi imema sive kutsi sigubhe bunye baso ekwehlukahlukaneni kwaso lapho sisebenta ngekubambisana ekwakheni live lapho khona bonkhe bantfu balo banakekelana futsi bahloniphana.14. Umhlanganojikelele waMhlabuhlangane (i-UNGA)14.1. Ekuphoseni litje esivivaneni kuleminyaka lelikhulu yaMengameli waphambilini Nelson Mandela, i-UNGA mhla tinge-24 Inyoni 2018 itawubamba umhlangano welizinga leliphakeme lobitwa ngekutsi yiNgcungcutsela yeKuthula yaNelson Mandela, ngenhloso yekuhlonipha lusuku lwakhe Madiba lwekutalwa lweminyaka lelikhulu.14.2. Lomhlangano uhlelelwe kwemukela simemetelo setepolitiki lekuboniswe ngaso yiMibuso lengeMalunga e-UNGA. Loku kulandzela kubonisana kweBameleli Balomphelo baseNingizimu Afrika ne-Ireland, labasebenta njengebachumanisi, kanye nabohulumende kulokucuketfwe ngulesimemetelo. Mengameli Ramaphosa ulindzeleke kutsi ahlanganyele kuLomhlangano weLizinga Leliphakeme lomayelana ne-TB mhla tinge-26 Inyoni 2018. I-TB isifo lesikhulu e-Afrika kantsi futsi lamanye emave latfwele kamatima nge-TB akhona lapha kulelivekakti.  E.  Imibiko15. KudvudvutaIkhabhinethi yendlulisela emavi ayo endvudvuto emindenini lelahlekelwe ngulabatsandzekako bayo engotini yekugicika kwebhasi leyenteke ku-N1-25 ngaseTobias kuMasipala weSigodzi eWaterberg eLimpopo. Ikhabhinethi iphindze futsi ifisela nalabo labalimele labasidzile kwelulama lokusheshako.16. KuhalalisaIkhabhinethi ihalalisela Indvuna yeTekutfutfukiswa Kwemabhizinisi Lamancane, Mk. Lindiwe Zulu, ngekwemukelwa ezingeni leliphakeme kakhulu le-Order of Rio Branco (i-Ordem de Rio Branco), kanye ne-Grand Master nguHulumende waseBrazil.Loku kuhlonipha imitamo yayo leNdvuna lengaphelimandla yekwenta kancono budlelwane emkhatsini weBrazil kanye neNingizimu Afrika. Lomklomelo wekuhlonishwa weBrazil uklonyeliswa labo labakhombise tento tekusebenta ngekutikhandla lokukhulu nangebunono emisebentini yekutfutfukisa imimango.  Indvuna Zulu waba Lincusa leNingizimu Afrika eBrazil emkhatsini wa-2004 na-2008.F. Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.17. Ibhodi yeRand Water:a. Adv Faith Matshidiso Hashatse (Sihlalo);b. Mk. Massacha Khulekelwe Glynnis Mbonambi (Lisekelasihlalo);c. Mnu. LL Makibinyane;d. Mk. Phindile Sweetness Mbanjwa;e. Mnu. Ahmed Mohammed Pandor;f. Mk. Mahlatse Martha Kabi;g. Mk. Mankone Ntsaba;h. Mk. Nomsa Georgina Mbileni;i. Mnu. Protas Thamsanqa Phili;j. Mk. Sophie Fende Molokoane;k. Mk. Savannah Nonhlanhla Maziya; kanyel. neMnu. Ramateu Johannes Monyokolo.18. Mnu. Percival Sechemane njengeSikhulu Lesikhulu (i-CEO) seTrans-Caledon Tunnel Authority.Imibuto ingacondziswa ku: Mk. Phumla Williams   Libambela laloKhulumela IkhabhinethiMakhalekhikhini: 083 501 1039"
Sitatimende seMhlangano weKhabhinethi wamhla ti-10 Imphala 2018,11 Oct 2018,https://www.gov.za/speeches/statement-cabinet-meeting-10-october-2018-11-oct-2018-0000,https://www.gov.za/ss/speeches/sitatimende-semhlangano-wekhabhinethi-wamhla-ti-10-imphala-2018-11-oct-2018-0000,"IKhabhinethi yahlangana ngaLesitsatfu, mhla ti-10 Imphala 2018 eTuynhuys eKapa.A.  Tindzaba Letimcoka1.  Temnotfo nemshukumo welutjalotimali1.1.  IKhabhinethi iyatemukela tingenelelo letiphatsekako njengekutinikela ekutsengeni imikhicito yalelive, kwandzisa kakhulu indlela yekutsengisela emave angephandle imphahla, tingenelelo tenchubo yekukhicita kutekulima kanye nekwesekela emabhizinisi lamancane nalasemkhatsini. Letimemetelo tivele ngesikhatsi kuneNgcungcutsela yeteMisebenti, lebeyibanjwe ngaphasi kweMkhandlu Wavelonkhe Wekutfutfukisa Umnotfo Netisebenti (i-Nedlac).1.2. Umphumela waleNgcungcutsela yeteMisebenti ulandzela simemetelo seLuhlelo Lwevusamnotfo neLuhlelo lwekuBuyisa, lokuhloswe ngalo kubuyisa kukhula kutemnotfo nekudala imisebenti ledzingeka kakhulu. Umculu lomusha weteTimayini   lowaphotfulwa ngekubonisana nemboni yetetimayini, temisebenti, imimango letsintsekile kanye nalabanye labatsintsekako   uchaza kudzingeka kwekukhula, kusimama kanye netingucuko. 1.3. IKhabhinethi icela bonkhe labatsintsekako kutsi babonisane ngaloMculu weteTimayini ngenhloso yekuwuphotfula nekudala kutsi kube nekusimamama emkhakheni wetetimayini.  2.  Lihhovisi leTasekhaya eKokstad kanye nekunikwa kwematayitela2.1. IKhabhinethi nayo njengaMengameli Cyril Ramaphosa ibonga Litiko Letasekhaya ngekuvula ngemphumelelo lihhovisi lalo eKokstad KwaZulu-Natal. Mengameli uvule lelihhovisi letaseKhaya njengencenye yeluhlelo lwahulumende lwekwengeta tindzawo letaseKhaya tekuletsa tinsita tekuhlangabetana netidzingo tetakhamuti tekufuna bomatisi bemakhadi (e-Smart ID) kanye nalamanye emadokhumenti.2.2. Kwengeta, Mengameli Ramaphosa unike bazuzi bemklamo wetindlu, i-Franklin Housing Project, ematayitela lange-443. Loku kuyincenye yeluhlelo lwekubuyisa kucinisekisa kutsi bazuzi batfola tinzuzo letiphelele tekuba nendlu kanye nekutsi batfole tindlu letisemtsetfweni labangakhona kutitsengisa.2.3. IKhabhinethi iphindza futsi itsatsa lelitfuba igcugcutela kakhulu takhamuti kutsi tiyowulandza bomatisi bato ngekushesha emva kwekutfola satiso sekubalandza.3. Sivumelwane lesincunyiwe lesimayelana ne-spectrum 3.1. IKhabhinethi iyasemukela lesivumelwane lesincunyiwe lokufinyelelwe kuso eludzabeni lolufaka ekhatsi Simemo sekwenta Sicelo sekunikwa spectrum lesidzingeka kakhulu. Loku kwenta kutsi kube nekucinisekiswa kwenchubomgomo yemkhakha wethekhinoloji yelwati lwetekuchumana (i-ICT).  3.2. Lesivumelwane lesincunyiwe sihambelana nesimemetelo lesentiwe nguMengameli Ramaphosa sekucala inchubo yekunika imvume yekusakata ye-spectrum ledzingeka kakhulu.3.3. Ngekufaka ligalelo ekucaleni kwekusetjentiswa kweMtsetfo Lohlongotwako weNchubomgomo yaVelonkhe yekuHlanganisa i-ICT, emacembu lanenshisekelo anesikhatsi kute kube mhla ti-08 Lweti 2018 kutsi angenise kulabasemagunyeni kuphawula lokubhaliwe lokumayelana nalenchubomgomo lephakanyisiwe kanye nesicondziso senchubomgomo. 4. Emakoporasi aseNingizimu Afrika ekucala lamancane etinhlanti4.1. IKhabhinethi iyawemukela emakoporasi aseNingizimu Afrika ekucala lamancane etinhlanti emkhakheni wetekudvoba, latiwa ngekutsi yiPort Nolloth neHondeklipbaai laseNyakatfo Kapa, latfulwa yiNdvuna yeTekulima, Temahlatsi Netinhlanti, Umnu. Senzeni Zokwana.  4.2.  Lokwetfula kukhomba kucala kwekusebenta kwenchubomgomo yetetinhlanti ngalokuncane. Lamalungelo ekudvoba anika badvobi bendzawo sitfunti, ngobe bebasolo badvoba ngalokungekho emtsetfweni kenje nyalo sebavikeleke kwekucala.  4.3. Lemimamngo lemincane lemibili ledvobako letawuzuza kulenchubomgomo seyitfole kuceceshwa lokusisekelo lokumayelana nemakoporasi futsi seyisitwe ngekutsi ibhalise emakoporasi ngenhloso yekufaka sicelo semalungelo ekudvoba iminyaka le-15.5. Sikhatsi sekutsela5.1. IKhabhinethi iyababonga labakhokhi bemtselo labacishe balinganiselwe etigidzini letintsatfu labangenise emafomu abo emtselo, kwatsi sigamu sabo sangenise emafomu abo ngekusebentisa i-eFiling. Ngamhla tinge-31 Imphala, sikhatsi sekutsela sa-2018 sekuvala kwalabo labangakhokhi umtselo ngendlela letikhawu kanye nalabo labakhokha umtselo ngetikhawu labakhetse kutsi batawuletsa emafomu abo emtselo egatjeni lemahhovisi eLuphiko LwaseNingizimu Afrika Lwekugcogcwa Kwemtselo (i-SARS). Labakhokha umtselo ngetikhawu labakhetse kuletsa emafomu abo emtselo ngendlela ye-eFiling bangakwenta loko kudzimate kube mhla tinge-31 Bhimbidvwane 2019. 5.2. Kugcogcwa kahle kwemalingena yemtselo nangemphumelelo kucinisekisa kutibusa ngekwetimali tahulumende, kantsi nekuletsa emafomu lagcwaliswe kahle futsi nangesikhatsi kucinisekisa kutfobela indlela yekwenta tintfo yebakhokhi bemtselo. Imalingena yemtselo isita hulumende kutsi akhokhele imiklamo yalelive yekuletsa tinsita kanye naletinye tinhlelo tekutfutfukisa tenhlalomnotfo.6. Kukhokhwa kwetibonelelo temali yahulumende6.1. IKhabhinethi yatjelwa ngalamafishane Likomidi Lelihlanganisa Tindvuna: Tibonelelo Temali Yahulumende, sihlalo walo lokuyiNdvuna Nkosazana Dlamini-Zuma. Kusukela mhla ti-01 Imphala 2018, bantfu labangetulu kwetigidzi letilishumi bakhokhelwa kusetjentiswa letinye taletindlela   Lihhovisi Leliposi laseNingizimu Afrika (i-Sapo)/i-Postbank; i-Grindrod Bank kanye netitolo letifanana neBoxer, Shoprite,  nePick n Pay.6.2. Hulumende ukutsutse ngemphumelelo kukhokhelwa kwetibonelelo yemali yahulumende kusuka ku-Cash Paymaster Services (i-CPS) njengekuyalwa Sijubo seNkantolo yeteMtsetfosisekelo. Bonkhe bantfu labebaholelwa imali lengukheshi i-CPS sebatfutsiwe kantsi na-CPS sewatisiwe futsi nangekuncanyulwa kwalesivumelwane kusukela mhla tinge-30 Inyoni 2018.6.3. IKhabhinethi ivakalisa kudvumisa kwayo ngalomsebenti wekwengamela lobewuholwa Likomidi Lelihlanganisa Tindvuna lebelisekelwa Licembu Lemasu Ekusebenta leBacondzisi Jikelele. Iphindze futsi ivakalise kudvumisa kwayo umsebenti lowentiwe tikhulu taka-SAPO, i-Ejensi yetekuCinisekiswa kweteNhlalakahle eNingizimu Afrika (i-Sassa)kanye, neLitiko Letekutfutfukiswa Kwetenhlalalakahle; Letakhiwonchanti Tekuchumanisa Netinsita Teliposi; letekuHlela, kuCaphela nekuLungisa, Temafa Avelonkhe; Luphiko Lwembutfo Wemaphoyisa aseNingizimu Afrika (i-SAPS) neLuphiko Lwahulumende Lwetekuchumana Netekwatisa (i-GCIS). 6.4. IKhabhinethi ibonga bonkhe bazuzi besibonelelo semali yahulumende ngekubambisana natsi ngesikhatsi kusentiwa loluntjintjo.7. Iminyaka Lelikhulu ya-Albertina Sisulu 7.1. IKhabhinethi yatjelwa ngalamafishane mayelana nemalungiselelo emcimbi wekugubha iminyaka lelikhulu yekutalwa kwaMake Albertina Sisulu lotawubanjwa ngenyanga yekutalwa kwakhe, Imphala. Make Sisulu watalwa mhla tinge-21 Imphala 1918 kantsi Sihlalo we-IMC lebukene naleMigubho Yelikhulu Leminyaka, Indvuna Jeff Radebe, nguye lotawuchaza ngaloko lokutawukwentiwa lokuphatselene nalomgubho welikhulu leminyaka.8. Kugwetjwa kwababe waseSprings 8.1. IKhabhinethi iyakwemukela kugwetjwa kwendvodza lengumhlukubeti, lebeyatiwa ngalokwetayekile ngekutsi Silwane saseSprings. Ugwetjwe iminyaka lenge-35 abhadla ejele ngekulinga kubulala indvodzana yakhe, kuhlukubeta bantfwana nekungabanakekeli, kanye nekusebentisa aphindze futsi atsengise tidzakamiva. Budlova lobucondziswe kulabasikati buyinsayeya lenkhulu emmangweni wetfu, njengaloku kubonakele ngesikhatsi kugagadlelwa umntfwana lomncane lapha resitjurenti eDros eSilverton. 8.2. IKhabhinethi iphindza futsi icela labo labasemagunyeni ekucinisekisa kugcinwa kwemtsetfo kutsi bente konkhe lokusemandleni kutsi bayashushiswa bonkhe labo labenta lamacala ebugebengu lamabi ngalendlela. Iphindza futsi icela wonkhe umuntfu kutsi kubanjisanwe ekuvimbeni kutsi kungaphulwa emalungelo ebantfwana kanye newalawo malunga emmango lahlaseleka lula.9. Umshuco waseWestbury 9.1. IKhabhinethi iyakwemukela kungenelela kweNdvuna Yetemaphoyisa Bheki Cele eWestbury, lokuyincenye yendlelalisu lelibanti lekulwa nalesishayo setidzakamiva nebudlova lobuhambisana nemacembu emigulugudvu kulendzawo. 9.2. Lesingenelelo sifaka ekhatsi kutfunyelwa kweLicembu Lemaphoyisa Leliceceshwe Ngalokuvelele (maBharethe) kanye nekubonakala ngalokugcamile kwemaphoyisa kulendzawo. Lokubaluleke kakhulu kutsi, kutawuba futsi neluphenyo lwenkhonhlakalo lebikwa kutsi iyenteka lapha esiteshini semaphoyisa eWestbury.9.3. IKhabhinethi icela ummango waseWestbury kutsi kanye nayo yonkhe nje imimango kutsi isebentisane nemaphoyisa ekucinisekiseni kutsi sitisephula netimphandze tato tonkhe tento tebugebengu, tetidzakamiva netemigulukudvu kuletindzawo lapho tenteka khona.10. Bugebengu10.1. IKhabhinethi iyawabonga ema-ejensi lacinisekisa kugcinwa kwemtsetfo ngekwenta luphenyo lolujulile nalolufaka tindlela letinengi lolumacondzana netehlakalo letenteka emamoli, etitolo kanye nasemasontfweni eMamozilemu lokuholele ekutseni kubanjwe basolwa laba-19. Loku kufake ekhatsi LiKlasta Letebulungiswa, Letekuvikela Bugebengu neTekuphepha. Labatsatfu kulabasolwa baboshelwe mayelana netisetjentiswa letivutsako endzaweni yaseDurban, lokufaka ekhatsi lisontfo leMamozilemu leliseVerulam. Bonkhe labasolwa balindzeleke kutsi babukane nemacala lafaka ekhatsi kubulala kanye nekuzama kubulala kanye nekwephula Umtsetfo weTichumachumachumane.10.2. IKhabhinethi itsandza kucinisekisa bantfu baseNingizimu Afrika kutsi kulwa nebugebengu yintfo lesembili eluhlwini lwetintfo lekumele kutsi kucalwe ngato tentiwe kanye nekutsi hulumende utawuchubeka atsatse tinyatselo letidzingekako kucinisekisa kutsi kuba nesimondzawo lesiphephile nalesivikelekile sabo bonkhe labahlala lapha eNingizimu Afrika.11. Kuntjintja kweligama: Makhanda 11.1. IKhabhinethi iyakwemukela kuntjintjwa kweligama iGrahamstown, lidolobha leliseMphumalanga Kapa, kutsi ibe yiMakhanda kute kuhlonishwe umpholofidi, linjulamcondvo lesive semaXhosa, naloyindvodza yemphi leyalwa nebukholoni.11.2. Loluntjintjo luyincenye lebalulekile yeluhambo lwetfu lwentsandvo yelinyenti futsi lutawusita ekwakheni kubumbana kutenhlalo kanye nekwakha kwatisa lokujulile kwemlandvo wetfu lesabelana ngawo.B. Tincumo teKhabhinethiIKhabhinethi iyivumile indlela lebuyeketiwe yekwetfula kucala kusebenta kweMklamo weLuhlelo Lwekutfutsa Tekusakata Tiye Ekusakateni Ngekwedijithali. Lendlela ilandzela sichamkelo lesichutjwa yimakethe/batsengi ngekusebentisana kanye nebudlelwane nemkhakha lotimele netimboni. Ngekusebentisa lendlela, hulumende ngeke aphindze atimbandzakanya ekutsengeni lama-set-top-box, kuwagcina, kuwahambisa kanye nekuwafaka.  Loku kunika iNingizimu Afrika inchubekelembili ekuphotfuleni lomklamo ngendlela lefaka wonkhewonkhe, lengabiti futsi lenemphumelelo, kanye futsi nalenciphisa bungoti kuhulumende. Lokutfutsa kutawenta kutsi kubukela idijithali kube sezingeni le-85% nangetulu, ekuntjintjeni tonkhe tindlela tekusakata nge-analogi. IKhabhinethi iyivumile i-Common Core Document letawutfunyelwa kuMhlabuhlangene (i-UN). Ledokhumenti ichaza ngenchubekelembili lecuketse lwatiso jikelele, emaphuzu kanye netibalobalo letimayelana nekugcina kweNingizimu Afrika tibophelelo letisayinwe etivumelwaneni letiyimfica taMhlabuhlangene.C.  Imikhosi LetakoSitatimende Senchubomgomo yeSabelotimali Sethemu Lesemkhatsini (i-MTBPS)Indvuna Yetetimali Tito Mboweni utakwetfula Sitatimende Senchubomgomo yeSabelotimali Sethemu Lesemkhatsini, mhla tinge-24 Imphala 2018, lesitawuveta kulungiswa kwesabelotimali savelonkhe kute kucinisekiswe kusimama etimalini tahulumende. Inyanga Yetekutfutsa Luhlelo lwalonyaka lweNyanga yeTekutfutsa lutawugcizelela kubaluleka kwesakhiwonchanti setekutfutsa, njengetaselwandle, tasemoyeni, tajantji kanye nemkhakha wetemgwaco njengetikhutsati tekukhula kwemnotfo. IKhabhinethi icela bonkhe bantfu kutsi basebentise tekutfutsa tawonkhewonkhe kanye nekutsi bacale kusebentisa tindlela tekuphepha umnyaka wonkhe. Asisebentiseni lenyanga kugubha kanye nekubuyisa lisiko lekusebentisa emacembu ekugibelisana etimotini nasiya emisebentini kute sinciphise siminyaminya lesibakhona emigwacweni. Kuphepha emigwacweni yetfu kusaseyinsayeya, bashayeli kanye nalabahamba ngetinyawo kufanele kutsi basebentise imigwaco yawonkhewonkhe ngekucophelela.D. ImilayetoKulalaliselaIthelesikobhu yemagagasi yaseNingizimu Afrika, i-MeerKAT, itawuhlangana ne-Breakthrough Listen, lokungumtamo wemave emhlaba wekufuna timphawu temphilo emhlabeni wonkhe nasezulwini. Loku kukhomba kwatiswa ngemave emhlaba kwelikhono kanye nesakhiwonchanti setfu. Ithelesikobhu yemagagasi yaseNingizimu Afrika i-MeerKAT lenetindishi letinge-64, yetfulwe ngalokusemtsetfweni ngaKholwane kulomnyaka, iluhlobo lwethelesikobhu lenemandla kakhulu emhlabeni yekuva tintfo letikhashane.IKhabhinethi ihalalisela licembu lebacwaningi baseNyuvesi yaseWits labente kususwa kwesibindzi lokuyincophamlandvo futsi lokube yimphumelelo kumake Loneligciwane Lesandvulelangculaza (i-HIV) basifaka kumntfwanakhe lote ligciwane lesendvulelangculaza. Lelicembu labodokotela lifaka ekhatsi Solwati Jean Botha, Dkt. Francesca Conradie, Dkt. Harriet Etheredge, Dkt. June Fabian naSolwati Caroline Tiemessen.IKhabhinethi ihalalisela bantfu base-Equatorial Guinea ngekugubha iminyaka lenge-50 yenkhululeko. Live laseNingizimu Afrika libe nebudlelwane bebuncusa lobuphelele nelive laseRiphabhliki yase-Equatorial Guinea kusukela mhla ti-05 Inkhwekhweti 1993.Kudvudvuta IKhabhinethi ivakalisa emavi ayo ekudzabuka emindenini, kubangani nakulabebasebenta naye ngekusishiya emhlabeni kweNdvuna Yetemvelo Boma Edna Molewa. Indvuna Molewa ukhombise kuba nelikhono etintfweni letinengi, kusukela eligalelweni lakhe emzabalazweni wekulwela kulingana kwabomake emmangweni wetfu. Bekalichawe futsi lavelonkhe kanye nelemhlaba wonkhe macondzana nemvelo nemhlaba losimeme kutsi siwujabulele sonkhe futsi sabelane nangawo.IKhabhinethi ivakalisa emavi ayo endvudvuto kuhulumende kanye nakubantfu base-Indonesia. Hulumende sewuvele wetsembise kusekela, labo kudzingeke khona, kantsi futsi Huluende udvumisa kakhulu tisebenti telusito taseNingizimu Afrika lesevele titimbandzakanye emitameni yekusita le eSihlengeni sase-Indonesia eSulawesi, lesihlaselwe kutamatama kwemhlaba kanye ne-tsunami. IKhabhinethi ivakalisa emavi ayo endvudvuto emndeni nakulabo bekasebenta nabo ngekulahlekelwa kwabo nguMk. Rowena Baird londlule emhlabeni kuleliviki. Mk. Baird bekayintsatseli yemsakato leyatiwako naletakhele ligama.E. Kubekwa EtikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.Ikhomishini Yemave Emhlaba Yekuphatsa Tekuhweba:Dkt. F Ismail (Sihlalo);Umnu. B Mokgatle;Mk. T van Meelis;Umnu. ED Vlok;Mk. P Mbiko;Umnu. JC de Beer;Mk. VNN Ncwaiba;Umnu. W Sihlobo; kanyenaMk. AV Hlatshwayo.Imibuto ingacondziswa ku: Mk. Phumla Williams   Libambela laloKhulumela Ikhabhinethi Makhalekhikhini: 083 501 0139"
Sitatimende seMhlangano weKhabhinethi wamhla tinge-24 Imphala 2018,25 Oct 2018,https://www.gov.za/speeches/statement-cabinet-meeting-24-october-2018-25-oct-2018-0000,https://www.gov.za/ss/speeches/statement-cabinet-meeting-24-october-2018-25-oct-2018-0000,"IKhabhinethi yahlangana ngaLesitsatfu, mhla tinge-24 Imphala 2018 eTuynhuys eKapa.A. Tindzaba Talelive1. Sitatimende Senchubomgomo Yesabelotimali Sethemu Lesemkhatsini (i-MTBPS)1.1. IKhabhinethi iyayemukela i-MTBPS yekucala yeNdvuna yeteTimali Tito Mboweni, legcile embonweni locinile lotsi iNingizimu Afrika ingavuselelwa kabusha.1.2. Le-MTBPS yanga-2018 ikhomba bumatima kutemnotfo kanye netincumo letiphatselene netimali tahulumende, hulumende latawubukana nato kuleminyaka lemitsatfu letako. Kukhula kwemnotfo nga-2018 kwehlile kwasuka ku-1.5% kwaya ku-0.7%, kantsi simo semnotfo wemave emhlaba wonkhe solomane asikagucuki futsi loko kuyinsayeya emaveni lasafufusa. Le-MTBPS yanga-2018 inemtselela lomuhle kuloluhlelo lwaMengameli lwemvusamnotfo neluhlelo lwekubuyisa, lolutawusekelwa kutinta etimalini letiphatselene nahulumende kanye nekusimama etimalini.1.3. Hulumende utimisele macondzana nekusimama kwetimali letiphatselene nahulumende, kodvwa kube nekuyekelela kusukela kwetfulwa Sabelotimali sa-2018 ngeNdlovana kulomnyaka. Hulumende utimisele ekwenteni kutsi kube nekusimama nekutsi futsi kwehle tikweleti. Ngekubuka simo lesimatima setemnotfo kanye simondzawo setimali letiphatselene nahulumende, lokwabiwa kwetimali lokuphakanyisiwe kubeka embili tindleko leticondzene netinhlelo tekutfutfukisa tenhlalo letisekela imfundvo lesisekelo, temphilo, tenhlalakahle, emanti kuhanjiswa kwekungcola ngemanti kanye nagezi.2. Ingcungcutsela yaMengameli Yetemphilo2.1. IKhabhinethi iyayemukela imiphumela yeNgcungcutsela yaMengameli Yetemphilo lenhlose kulungisa tinsayeysa letahlukahlukene luhlelo lwahulumende lwetemphilo lolubukene nato. Letincumo letitawutsatfwa kuleNgcungcutsela titawucinisa emalungiselelo ekucala kusebenta kweMshwalensi weteMphilo waVelonkhe (i-NHI).3. Kubuyeketa temhlaba3.1. IKhabhinethi iyakwemukela kucala kwekusebenta kwekubuyeketwa kwemhlaba kanye netinhlelo tekubuyisela kwawo kubanikati ngekulungisa umonakalo wesikhatsi lesengcile nekusita kutsi kukhule umnotfo.3.2. Mengameli Cyril Ramaphosa bekahola umcimbi wekubuyiselwa kwemhlaba kubanikati, lapho emahektha langetulu kwala-4 586 emhlaba lanikwe ummango waKaMkhwanazi eMpangeni, KwaZulu-Natal. 3.3. Ummango waKaMkhwanazi utawuphindza futsi utfole tibonelelo letitfolakala emuva kwekunikwa umhlaba kanye nekwesekelwa lokutawubasita kutsi basebentise ngalokusezingeni lelisetulu emandla alomhlaba. Loku kuyindlela yekutsi imimango isuke ekubeni balimi labalimela kutondla nje bona kodvwa balimele kutsengisa njengebanikati bemabhizinisi kuto tonkhe tinchubo tekukhicita ngalomhlaba wabo.3.4. Hulumende utinikele kutsi asekele kusimama kwemabhizinisi etekulima lasafufusa, lokufaka ekhatsi imiklamo lenge-262 lehambisana nekubuyeketwa kwemhlaba kute kuzuze lusha nabomake kuto tonkhe tifundza.4. Konelwa phasi kwetakhiwonchanti tahulumende4.1. IKhabhinethi ivakalise kukhatsateka kwayo mayelana nekonelwa phasi kwesakhiwonchanti setekutfutsa. Loku kubuyisela emuva kutinikela kwahulumende ekuletseni tinsita emimangweni lebeyinganakwa phambilini. Kute kungajabuli lokukhulu kangako ngendlela yekutsi kungaholela ekutseni kunelwe phasi imphahla yahulumende. Lokonela phasi lokunje kuncisha labaphuyile tinsita labatidzinga kakhulu.4.2. IKhabhinethi icela sive kutsi sicaphele futsi sisebentisane nema-ejensi lacinisekisa kugcinwa kwemtsetfo kute kutsi labo labenta loko baboshwe. IKhabhinethi, iyakucaphela futsi kutsi Iklasta yeBulungiswa Yetekuvikela Bugebengu netekuPhepha itawubukana naloludzaba ngendlela lefanele.  5. Inchubo yekubekwa esikhundleni kweMcondzisi weMkhandlu Wetebushushisi Wavelonkhe (i-NDPP) 5.1. IKhabhinethi iyemukele lendlela lensha yekubekwa esikhundleni kwe-NDPP. Mengameli Ramaphosa ukhetse Iphaneli Yekweluleka kutsi ibone iphindze futsi ibambe ingcoco yeluhlolokhono nalabo bantfu lababonakala bafanele kutsi batsatse lesikhundla sekuba yiNhloko yeMkhandlu Wetebushushisi Wavelonkhe (i-NPA). Lephaneli ibambe umhlangano wayo kwekucala kuleliviki kantsi ilindzeleke kutsi ingenise kuMengameli emagama alabo labahlungiwe mhla ti-07 Ingongoni 2018.6. Sijubo seNkantolo yeMtsetfosisekelo6.1 IKhabhinethi icocile ngeSijubo seNkantolo yeMtsetfosisekelo lesimayelana nekusebentisa, kulima kanye nekuphatsa insangu kwemuntfu lomdzala ngasese kuti atisebentisele yena ngekwakhe kanye nelifutse lalesijubo. Emalunga emmango acelwa kutsi asifundze kahle lesijubo ngobe kusetjentiswa kwensangu endzaweni yemmango akukavunyelwa. Kwengeta kuloko, lesijubo asizange sisho kutsi akusasilo licala kutsengisa insangu.6.2 IKhabhinethi iyakwemukela kutsi lesijubo sibekwe ngekubuka leminye imitsetfo lengalandzelwa macondzana nekusetjentiswa, kuphatsa kanye nekulima insangu. IKhabhinethi isafuna seluleko macondzana naloludzaba.7. Ingcungcutsela Yekuphepha Etikolweni7.1. IKhabhinethi iyayemukela leNgcungcutsela yeKuphepha eTikolweni lesandza kubakhona lebeyiholwa yiNdvuna yeTemfundvo Lesisekelo Angie Motshekga. Lengcungcutsela ihlangise ndzawonye betemfundvo kanye nalabatsintsekako bangephandle kute kutfolwe likhambi lelicondzene netindzaba tekuphepha tikolo talelive letibukene nato kanye nekuhlahla indlela leya embili yekwenta kutsi kube nekuphepha etikolweni.7.2. Loku kulandzela tehlakalo tebudlova letenteke kuletinye tikolo, lokufaka ekhatsi kushona kwathishela loneminyaka lenge-24 budzala, Umnu. Gadimang Daniel Mokolobate, lowagwazwa ngumfundzi wambulala lapha esikolweni saseRamotshere Secondary School eZeerust, eNyakatfo Nshonalanga.7.3. Bonkhe labatsintsekako bavumelene ngekutsi budlova nje jikelele, kodvwa kakhulu etikolweni, abemukeleki nekutsi kudzinga kutsi kubanjisanwe kucinisekisa kutsi tikolo tibayindzawo lephephile yebafundzi nabothishela.8. Luhlolo lwamatekuletjeni 8.1. IKhabhinethi ibafisela lokuhle bonkhe bafundzi, ikakhulu labo labafundza Libanga le-12, ngalesikhatsi. Kutawuba kwekucala kutsi, litiko kulomnyaka libhalise luhlolo lweLulwimi lwaseNingizimu Afrika lweTimphawu (i-SASL) ezingeni leLulwimi lwaseKhaya bafundzi labange-58 labangeva etindlebeni labasetikolweni letili-10. Loluhlolo lutawuchubeka emaviki lasihlanu nesigamu bese luphela mhla tinge-28 Lweti.8.2. Bafundzi kulolonkhe lelive batawusayina ngekutsandza sibopho nome sifungo sekwetsemba ngesikhatsi seluhlolo ngekutsi bangatimbandzakanyi kunome ngabe ngusiphi sento sekungatiphatsi kahle. Batali nebondli bebantfwana bayagcugcutelwa kutsi basekele bafundzi ngalesikhatsi sabo lesimcoka eluhambeni lwabo lwetemfundvo. Kubalulekile futsi bakhutsatwe bafundzi kutsi basicedze sikolo singabashipheli.B. Tincumo teKhabhinethi9. IKhabhinethi ikuvumile kumenyetelwa ngalokusemtsetfweni kweTindzawo taseLwandle Letinge-20 Letivikelekile (ema-MPA) njengencenye ye-Operation Phakisa: Luhlakamsebenti Lolumelele ema-MPA eMnotfo waseLwandle. Inzuzo yalokukhetfwa, kutsi, emkhatsini waletinye tintfo, kutawuvumela kutsi kube nentfutfuko kutekuvakasha letivikela imvelo kanye nekukhutsata kutsi kufinyeleleke kumitfombolusito lelawulekako lesimeme yetinhlanti letisilinganiso lesincane. Lokukhetfwa lokuphakanyisiwe kuta ngemuva kwekukhulumisana emkhatsini walabatsintsekako labafanele. Lama-MPA atawushicilelwa kuGazethi yaHulumende.10. IKhabhinethi iluvumile Luhlelo lweKwenta lwaVelonkhe (i-NAP) lweSibili Lolubuyeketiwe Lacondzaniswa lwaseNingizimu Afrika lweKulwa neBugwadvule, Kwehla kweMandla eMhlaba ekuKhicita kanye nekuNciphisa Imitselela Lemibi yeSomiso (2018-2030). Le-NAP ihlose kufaka ligalelo ekongeni kanye nasekusetjenytisweni ngendlela lesimeme kwemhlaba wetfu kanye naleminye imitfombolusito yemvelo.INingizimu Afrika itivume ngalokusemtsetfweni Sivumelwane saMhlabuhlangene (i-UN) seKulwa neBugwadvule sanga-1997. Ngekulandzela iSigaba se-9 salesivumelwane, emave alindzeleke kutsi asungule futsi acale kusebentisa i-NAP njengencenye lemcoka yendlelalisu lekulwa nebugwadvule nekunciphisa imitselela yesomiso. INingizimu Afrika yasungula i-NAP yayo yekucala nga-2004.C. Imitsetfosivivinyo11. IKhabhinethi ikuvumile kushicilelwa kuGazethi yaHulumende kweMtsetfosivivinyo wekuChibela Letiphatselene neBantfwana kutsi ummango uphawule ngawo. LoMtsetfosivivinyo uhlose kucinisa kusebentisana emkhatsini kwekunakekela bantfwana kanye neluhlelo lwekubavikela ngekusebentisa kuhlanganisa kusebentisana emkhatsini wematiko nemikhakha.Letichibelo tiphendvula Sijubo seNkantolo Lephakeme yaseNyakatfo Gauteng sangaLweti 2017, lapho Litiko Letekutfutfukiswa Kwetenhlalakahle layalwa kutsi lilungise liphindze letfule tichibelo letidzingekile eMtsetfweni weBantfwana, wanga-2005 (Umtsetfo Longunombolo ye-38 wanga-2005) acondzana nekulawulwa kweluhlelo lwekukhuliswa kwemntfwana ngumuntfu longasuye umtali.12. IKhabhinethi ikuvumile kwetfulwa ePhalamende kweMtsetfosivivinyo wekuChibela Tinsita Temaposi. LoMtsetfosivivinyo utawunika emandla Inchubomgomo Lehlongotwako yaVelonkhe yeThekhinoloji Yelwati Lwetekuchumana (i-ICT) leHlanganisiwe leyavunywa yiKhabhinethi ngeNyoni 2016. Imiphumela lehlosiwe kutsi kube neLiposi laseNingizimu Afrika lelikhona kuchudzelana, lelisebentako nalelisimeme leliletsa tinsita letibanti lelinekufinyeleleka kanye nekuntjintja kwemkhakha wetemaposi. LoMtsetfosivivinyo futsi wenta kutsi kube nendlela yekunika imimango yasetindzaweni tasemaphandleni neyendzabuko emakheli. LoMtsetfosivivinyo sekuvele kuboniswene ngawo nemmango.D. Imicimbi Letako13.  Ikhomfa yaseNingizimu Afrika yeMave eMhlaba yeLutjalotimaliMengameli Ramaphosa ngaLesihlanu, mhla tinge-26 Imphala 2018, utawube angusihlalo wekuvulwa kweKhomfa yekucala yaseNingizimu Afrika yeLutjalotimali lapha eSandton Convention Centre eJozi. Loku kuyincenye yemitamo lehlangisiwe yekuheha batjalitimali kanye nekukhulisa umnotfo wetfu. Kwengeta, labane labamelele lutjalotimali labakhetfwe nguMengameli batakwetfula umbiko kulekhomfa mayelana nenchubekelembili leyentekile.14. Ingcungcutsela yeMave Langemashumi Lamabili (i-G20) Mengameli Ramaphosa umenywe nguNdvunankulu waseGermany, Dkt. Angela Merkel, kutsi abemdzibi munye eNgcungcutseleni ye-G20 Yelutjalotimali   emabhizinisi aseGermany nemave angemalunga eSivumelwano ne-Afrika (i-CwA), kanye neNkhulumiswano yeteMabhizinisi, kokubili kutawubanjelwa eBerlin, eGermany mhla tinge-30 Imphala 2018.LeNgcungcutsela Ye-G20 Yelutjalotimali itawuhlanganisa ndzawonye emabhizinisi aseGermany kanye neMave angemalunga e-CwA kute ahlwaye ematfuba elutjalotimali ngaphasi kweluhlakamsebenti lweBudlelwane be-G20 ne-Afrika. Batjalitimali baseGermany batakwetfula imiklamo lesezingeni lelisetulu kwanyalo leyentiwa eMaveni angemalunga e-CwA kanye nekuhlwaya ematfuba kulelivekati. Mengameli utahambela leNgcungcutsela ngemandla esikhundla sekuba nguSihlalo Ngekuhlanganyela weLicembu Lekweluleka lase-Afrika le-G20. LeNgcungcutsela ye-G20 itawugcila etindleleni i-G20, emave ase-Afrika kanye netikhungo tentfutfuko letingasebentisana ngato ngekubambisana ekuheheni lutjalotimali lomkhakha lotimele kanye nekutimbandzakanya kutemnotfo wemave ase-Afrika. Lomhlangano utawuphindza futsi wente emalungiselelo eNgcungcutsela ye-G20 letawubaseBuenos Aires, e-Argentina.15. Liviki laVelonkhe Lekugcila Kutimbizo  Emalunga eSigungu (iKhabhinethi) atawukutimbandzakanya kuLiviki laVelonkhe Le-9 Lekugcila Kutimbizo leLuphiko Lwahulumende Lwetekuchumana Netekwatisa (i-GCIS) lwalohulumende watsatsa lulawulo nga-2014, lelitawuba mhla ti-12 kuya mhla tinge-25 Lweti 2018. Loku kwenteka ngeliviki linye neLiviki lwekuBika lweLuhlelo Lwekusebenta lweKhabhinethi. LeLiviki Lwekugcila Kutimbizo litawunika emalunga eSigungu Savelonkhe, baholi betifundza kanye nebaholi babohulumende bendzawo inkhundla kutsi babambe imihlangano nemimango kanye neTimbizo eveni nje lonkhe, kulesikhatsi, kukhombisa kutsi hulumende ucala njani kusebentisa Luhlakamsebenti lweNdlelalisu yeThemu leseMkhatsini (i-MTSF) ya-2014-2019 kanye nekuphendvula leto tindzaba letiphakanyiswa takhamuti, letinelifutse kutekuphepha, kukhula nekutfutfukisa imimango yetfu. Lamaviki lamabili etimbizo enteka ngemuva kwemigubho yelikhulu leminyaka yemachawe eMzabalazo, Make Albertina Sisulu naBabe Nelson Mandela, bobabili bayinkhomba yekukhombisa kubaluleka kwekubonisana ngaso sonkhe sikhatsi kanye nekucocisana nemimango lebebayisebentela.  E. Imilayeto Kuhalalisela16. IKhabhinethi ihalalisela Indvuna Yetemphilo, Dkt. Aaron Motsoaledi, lozuze imiklomelo lemibili ye-Kochon, emcimbini wekunikwa lowo mklomelo lobewubanjelwe eThe Hague, eThe Netherlands. Lomklomelo wakhe wekucala uwutfole ngendzima yakhe layidlale yena matfupha kanye nebuholi kutepolitiki ekulweni kwakhe nesifo sesifuba (i-TB) mhlaba wonkhe. Umklomelo wesibili, Indvuna itakwabelana nawo neMhlonishwa Nick Hebert, Lilunga lePhalamende (i-MP) lase-United Kingdom, ngetikhundla tabo tekuba bosihlalo ngekuhlanganyela be-Global TB Caucus yeMalunga ePhalamende emhlaba wonkhe. Lomklomelo we-Kochon uklonyeliswa njalo ngemnyaka kulabo bantfu nome netinhlangano letibe negalelo lelimcoka ekulweni ne-TB emaveni ato nome emhlabeni wonkhe. 17. IKhabhinethi iyawemukela umcimbi wanga-2018 wemiklomelo yemhlaba yetekuvakasha, i-World Travel Awards 2018, lovotele live laseNingizimu Afrika njengeNdzawo Lephuma Embili e-Afrika longaya kuyo. IDurban leKwaZulu-Natal iphindze futsi yatiswa njengeLidolobhakati Leliphuma eMbili e-Afrika longaya kulo futsi latfola ligama lelihle lekuba yi-Leading Cruise Port e-Afrika. IKapa eNshonalanga Kapa yona itfole ligama lekuPhuma Embili e-Afrika kuteMicimbi neMigubho.18. IKhabhinethi iyakwemukela kuboniswa e-United States mhla ti-02 Lweti 2018 kwelifilimu lalelive lelinesihloko lesitsi Nommer 37 lomkhiphi wemafilimu Joshua Bradley. Lelifilimu lebugebengu lelivusa lusikisiki litsetjulelwe eCape Flats lisekelwe ngetimali Litiko Letekuhwebelana Netetimboni ngekusebentisa sikimu sekukhutsata bakhiphi bemafilimu labamnyama baseNingizimu Afrika labasafufusa, i-South African Emerging Black Filmmakers Incentive Scheme. Loku kutawuba neligalelo ekuheheni lutjalotimali loluvela emaveni angephandle kutsi lungene ngco embonini yemafilimu yaseNingizimu Afrika.Kudvudvuta19. IKhabhinethi nayo njengaMengameli Ramaphosa ivakalisa emavi ayo ekudzabuka: 19.1. ngekushona kabuhlungu kwebantfu labangetulu kwalabange-27, engotini yekushayisana kwetimoti letinyenti emgwacweni longu-N1 North eLimpopo. Labasebentisa umgwaco bayacelwa kutsi basebentise umgwaco ngekucophelela futsi bacinisekise kutsi bayayihlonipha ngaso sonkhe sikhatsi imitsetfo yemgwaco.19.2. ngekushona kwelichawe leMzabalazo, Make Agnes Msimang.  Make Msimang bekasishikashiki sebulili lesitinikele futsi aLisekelamengameli laphambilini lembutfo wabomake waKhongolose, i-African National Congress Women s League. Bekangulomunye wabomake labangabalwa labahlanganisa imimango yabo kulo lonkhe laseNingizimu Afrika kutsi ilwe nembuso welubandlululo. Utawubekwa endlini yakhe yekugcina ngaLesihlanu, mhla tinge-26 Imphala. Inkonzo yemngcwabo itawucala ngensimbi ye-08:00 lapha e-Our Lady of Cedars Catholic Church eWoodmead, eJozi.  19.3. ngekusishiya emhlabeni kwelichawe lelidzala leMzabalazo nelelaklonyeliswa ngemklomela wesive, i-Order of Mendi for Bravery in Silver, Umnu. Eric  Stalin  Mtshali.19.4. Ngekusishiya emhlabeni kwelichawe le-ANC lelidzala Moss Chikane. Umnu. Chikane ube Lilunga lePhalamende ngemnyaka wa-1994 ngemuva kwelukhetfo lwekucala lwentsandvo yelinyenti. Nga-2005, wakhetfwa waba Lincusa laseNingizimu Afrika eGermany. 19.5. kubantfu baseSweden kanye nakumndeni waMk. Lisbet Palme  loneminyaka lenge-87  losishiyile emhlabeni. Mk. Palme bekangumfelokati waNdvunankhulu waphambilini waseSweden Olof Palme lowabulawa ngekuhlaselwa nga-1986 kantsi Mengameli Ramaphosa umchaze  njengeMngani weNingizimu Afrika .20. Kubekwa EtikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.21. IBhodi yaka-SENTECH SOC LIMITED: a. Mk. Maureen Makole Manyama (umcondzisi longekho esigungwini lesiphetse); kanyeb. NaMk. Precious Nompumelelo Sibiya (umcondzisi longekho esigungwini lesiphetse).22. Kubekwa kwabusha esikhundleni kwaMk. Gugulethu Brightness Nokukhanya (Poppy) Khoza njengeMcondzisi: weNhlangano Yahulumende Yetemoya weBhodi ye-South African Civil Aviation Authority.23. Dkt. Molefi Motuku njengeSisebenti Lesikhulu (i-CEO) seMintek (Inhlangano yavelonkhe yaseNingizimu Afrika yekucwaninga ngetimbiwa).24. Umnu. Terries Salani Ndove njengeLisekela leMcondzisi Jikelele: Kwabiwa Kabusha kweMhlaba neNtfutfuko eTikweni Letekutfutfukiswa Kwetindzawo Tasemaphandleni Netingucuko Kutemhlaba. Imibuto icondziswa ku: Mk. Phumla Williams   Libambela laloKhulumela Ikhabhinethi.Makhalekhikhini: 083 501 0139"
"Sitatimende seMhlangano weKhabhinethi wamhla ti-7 Lweti, 2018",8 Nov 2018,https://www.gov.za/speeches/statement-cabinet-meeting-7-november-2018-8-nov-2018-0000,https://www.gov.za/ss/speeches/statement-cabinet-meeting-7-november-2018-8-nov-2018-0000,"IKhabhinethi ihlangene ngaLesitsatfu, mhla ti-7 Lweti 2018 eTuynhuys eKapa.A. Tindzaba Letimcoka1. Ingcungcutsela Lephatselene Nekuhlukunyetwa Ngekwebulili Nekubulawa Kwalabasikati 1.1. IKhabhinethi yamukela letingcogco letibe yimphumelelo teNgcungcutsela Lephatselene Nekuhlukunyetwa Ngekwebulili Nekubulawa Kwalabasikati lebeyibanjwe mhla lu-01 kuya kumhla ti-02 kuLweti. Lengcungcutsela icinisekise lokuphutfuma bekwakhiwa kwesivumelwano sekubuketana naletikhinga tekuhlukunyetwa ngekwebulili, kucwaswa kwabomake nekungalingani ngekwebulili. 1.2. Hulumende uvumile kubuyeketa tinhlelo tavelonkhe kute kucedvwe kuhlukunyetwa ngekwebulili kanye nekubhalwa Kweluhlelo Lwekusebenta Lavelonkhe lekuhlukunyetwa ngekwebulili. Utawuchubeka nekuba yincenye yekwenta umsebenti nabo bonkhe labatsintsekako kucinisekisa kwekutsi sehlisa emazinga ekuhlukunyetwa ngekwebulili kantsi kubuye kupheliswe ngalokugcwele. 1.3. IKhabhinethi icela bonkhe bantfu baseNingizimu Afrika kutsi basebente ndzawonye kute bacale bagucule indlela yekwenta, kusebenta netikhungo letitawucedza kuhlukunyetwa kwalabasikati. 2. Lutjalomali2.1. IKhabhinethi yamukela leKhomfa Yelutjalomali lebeyimphumelelo lebeyibanjwe ngenyanga yeMphala eSandton, eJozi. LeKhomfa Yelutjalomali yente kwekutsi iNingizimu Afrika yetsenjiswe ngemali yekusisa letigidzigidziletinge-R290 yimikhakha leyehlukene yemnotfo. Loku kungeta kulemali lengetulu kwetigidzigidzi letinge-R400  iNingizimu Afrika lebeyetsenjiswe ngayo ngemave lahlukene ngalesikhatsi avakashelwe mancusa elutjalomali.  2.2. Lekhomfa bewuhanjelwe tihambeli letingetulu kwa-1 000, letivela emaveni lange-35. Umoya nenjabulo bekunyukile kantsi lakuleli likhangise ngematfuba lamasha ekusisa netinchubomgomo letisita kwakha simo lesilungele kusisa.  2.3. IKhabhinethi ibongela lelicembu lelisebente kuleKhomfa kantsi litakutfokotela kutfola imibiko lebuyeketako njalo ekwenteni letintfo lekutsenjiswene ngato.  2.4. Njengobe iNingizimu Afrika kanye ne-Afrika yonkhana bayachubeka kuhamba ngendlela lephakeme leholela ekukhuliseni umnotfo walelivekati, IKhabhinethi ibuye yamukele lokuvulwa kweNgcungcutsela Yelutjalomali yase-Afrika yekucala, lekwanyalo isachubeka kudzimate kube ngamhla ti--9 Lweti, eJozi. LeNgcungcutsela Yelutjalomali yase-Afrika ihlelwe Libhange Lentfutfuko e-Afrika (i-African Development Bank). Ihlose kwakhela emphumelelweni leseyivele ikhona ngekutsi ihlanganise ndzawonye basisi bemikhakha yangasese nahulumende kute basungule indlela lensha lekukhulisa umnotfo e-Afrika yonkhana. 2.5. LoMhlangano we-G20 wase-Afrika losandza kubanjwa uchubeke nekusimamisa kukhula kwemnotfo wetfu ngekusebentisa kungenelela lokuhlukene lokube khona lokutfutfukisa kusisa kwabosomabhizinisi bangasese nekungenelela kumnotfo emaveni ase-Afrika njengencenye yeSivumelwano ne-Afrika (i-CwA). INingizimu Afrika ingusihlalo we-CwA ngekuhlanganyela neGermany ngenca Yelicembu Lekweluleka lase-Afrika.  2.6. IKhabhinethi iphindze yamukela Phuthaditjhaba Industrial Park lebite imali letigizi letinge-R50 lesandza kwetfulwa esifundzeni saseFreyistata letawutfutfukisa inchubekela phambili nekwakhiwa kwematfuba emisebenti yakuleli nekukhula kwemnotfo kulesa sifundza. 2.7. IKhabhinethi inelitsemba lekutsi lokungenelela kutawucala kwehlisa letinkhinga tekuswelakala kwemsebenti lelive letibuketane nato, nekubhebhetsekisa umoya lomusha lonelitsemba. 3. Kwakhiwa kwematfuba emsebenti3.1. Hulumende uyangenelela ngekunyusa imitamo yekwakha ematfuba emsebenti kulusha nebantfu baseNingizimu Afrika yonkhana, kugcilwe emadolobheni nasemakhaya, kanye nemabhizinisi abomake nelusha lebavame kutfwala lomtfwalo wekubuketana netinselele letiphatselene nemnotfo.  3.2. IKhabhinethi inelitsemba kwekutsi loluhlelo lwemvusamnotfo,  lolutawungenisa imali lemabhiliyoni lange-R50 kumikhakha lebalulekile njengetekulima, tinsitanchanti tahulumende, iminotfo yemadolobha neyasemakhaya, lutawuletsa kukhutsata lokufanele kwekwakha ematfuba emsebenti nekutfola umnotfo losimeme.  3.3. Loku kungeta kulemiphumela lebonakalako yaleNgcungcutsela Yemisebenti lapho hulumende, emabhizinisi nebetemisebenti batinikele: ekutsengeni imikhicito yakuleli; kusetjentiswe indlela lenemandla yekukhulisa tintfo letitfunyelwa ngaphandle; kungenelela kuluchungechunge lwetekulima nekusekela emabhizinisi lasemancane nalafufusako kute kusimamiswe imisebenti. 3.4. IKhabhinethi ikholelwa ekutseni lokungenelela kubalulekile ekulungiseni lokutfolakele kuLuklayo Lwekota Lwetemisebenti lekota yesitsatfu yanga-2018, lolukhombisa kukhula kwemisebenti kanye nekukhula kwesibalo sebantfu labangasebenti. Kuletinyanga leti-3, imisebenti leyengetiwe lenge-92 000 isunguliwe. Noma kunjalo, bantfu labange-131 000 le ngaphambilini  bacedzelwa litsemba lekufuna umsebenti  baphindze babuyela kuyofuna umsebenti kulekota, lizinga lebantfu labangasebenti libuye lakhula, nga-0.3% lafika ku-27.5%.3.5. Ngekusho kweLihhovisi Letelubalobalo laseNingizimu Afrika (i-StatsSA) ematfuba emsebenti akhule emkhakheni wetinsita temabhizinisi netekwakha, ngalesikhatsi kulaleka kwematfuba emsebenti kutfolakele etimayini, kutemikhicito, tekutfutsa nasemakhaya. Imisebenti kumikhakha lebhaliswe ngalokusemtsetfweni iphelile, ngalesikhatsi kumikhakha lengenasiciniseko ikhulile.  4. Kubungatwa iminyaka lenge-20 yeMtsetfo Wekuncintisana 4.1. IKhabhinethi inaka kwekutsi loMtsetfo Wekuncintisana uhlanganise iminyaka lenge-20 kusukela wacala kusebenta ngenyanga yeMphala nga-1998. Kuleminyaka lenge-20, lalabaphetse tekuncintisana bente inchubekelembili lenhle kakhulu ngekulwa netinhlangano letikhulisa tintsengo, kungasetjentiswa kahle kwemandla mabhizinsi lamakhulu nekuvikelwa kwemmango ngalesikhatsi kuhlanganwa. Laba labaphetse babeke imali lengetulu kwetigidzigidzi le-R8 yetinhlawulo etinkapani letiphula Umtsetfo. Lihhovisi laNdvuna Wekutfutfukisa Umnotfo, ngekusebentisa uMtsetfo Wekuncintisana, lakhe imali lengetulu kwetigidzigidzi le-R5 kusikhwama setimali letikhetsekile kute kutfutfukiswe emabhizinisi lasemancane, baphakeli bakuleli kanye nekungena kwebalimi labamnyama kulomkhakha wetemnotfo.  4.2. IKhabhinethi ibongela labaphetse tekuncintisana ngalomsebenti lowentiwe kuvula umnotfo uvulelwe bantfu labasha nekutfutfukisa emabhizinisi nemincintiswano. 5. Umhlangano we-18 Wemkhandlu waboNdvuna we-Indian Ocean Rim Association (i-IORA)  5.1. IKhabhinethi ibongela Litiko Letebudlelwane Nekubambisana Kwemave Emhlaba ngekubungata Umhlangano we-18 Wemkhandlu waboNdvuna (i-COM) we-Indian Ocean Rim Association (i-IORA) lowabanjelwa eDurban, KwaZulu- Natal ngamhla ti-02 Lweti 2018 ngaphansi kwalengcikitsi: Kuhlanganisa Bantfu base-Afrika, Asia, Australiasia naseMiddle East ngekusebentisa indlela yekusebentisana letfutfukisiwe nekuthula, Kusimama neKutfutfuka Lokusimeme . 5.2. Munye walemiphumela yalomhlangano we-18 we-IORA beyiSimemetelo Lesikhetsekile sekuhlonipha Mengameli Nelson Mandela lekangulomunye webasunguli be-IORA. Loku kuholele ekutseni kusungulwe  luhlelo lwekucecesha le-IORA Nelson Mandela  Bani Ngumshiyandvuku nesibonelo semisebenti yakhe  lekulindzeleke kutsi luvulwe ngalokusemtsetfweni ngenyanga yaKholwane 2019. Lomtamo uhlose kuniketa emandla nekuhlomisa bantfu labasha labayincenye ye-IORA ngelwati lwemsebenti kumikhakha yabo labayifundzelako. 6. Kulwa Nebugebengu 6.1. IKhabhinethi yamukela Lesikhungo Sekulwa Netigebengu Letingemacembu lesisandza kuvulwa endzaweni yaseHanover Park, eNshonalanga Kapa, sivulwa nguMengameli Cyril Ramaphosa. Loku kungete indlela yekungenelela kwahulumende kantsi kutasita kakhulu ekulweni  netinkhinga tetigebengu letingemacembu kanye netidzakamiva lekubugebengu lobukhulako emimmangweni. 6.2. Lesikhungo sinemalunga laceceshiwe ekusebenteni ngetimo letinebungoti njengoba babuya kusikhungo selicembu leliphendvula ngekushesha (ma-Bharete), lelicembu lelinemsebenti lokhetsekile (i-special task force) kanye nalesikhungo lesingenelela velonkhe (i-national intervention unit). Kulomtamo wekulwa nebugebengu, lomtamo walohulumnde wekungenelela utawundluliselwa kuvelonkhe.   6.3. IKhabhinethi imema imimmango kutsi isebentisane netikhungo temtsetfo ekugcineni kuphepha nekuvikeleka lekuyintfo lebalulekile kunoma ngumuphi ummango kutsi ukwati kukhula. Iyachubeka nekutinikela ekucinisekiseni kwekutsi imimmango iphephile kantsi itivela iphephile etindzaweni labahlala kuto.  7. Sikhatsi Sentsela 7.1. IKhabhinethi ibonga bonkhe batseli bentsela ngekutfumela ngesikhatsi emafomu abo entsela yanjalo ngemnyaka nakulomnyaka wentsela wanga-2017/18, levalwe ngamhla tinge-31 Lweti 2018. Imali lengenako leyakhiwe ngekutsatsa intsela itawuhlala ingiyo lengumtfombo locinisekisa kwekutsi hulumende angatfulela bantfu tnsita. 8. Sikhwama Savelonkhe Sekusita Bafundzi Ngetimali (i-NSFAS)8.1. IKhabhinethi ikhumbuta bonkhe bafundzi lebafuna kubhalela kuSikhwama Savelonkhe Sekusita Bafundzi Ngetimali (i-NSFAS) kute batfole lusito nga-2019 kantsi kubhalela nge-inthanethi kuvalwa ngamhla tinge-30 Lweti 2018.8.2. Ngamhla lu- 01 Inyoni 2018, Ticelo tavulelwa bafundzi lebafanele nalabafuna kuchubeka netifundvo tabo nga-2019 bente sifundvo lesivumelekile kunoma ngabe nguyiphi iyunivesithi yahulumende noma emakolishi Etifundvo Tebuciko Bemisebenti Yetandla kanye Nekuceceshwa (ma-TVET) eNingizimu Afrika.8.3. Bafundzi bayakhutsatwa kakhulu kutsi batfumele nge-inthanethi ticelo noma bavakashele lihhovisi Lesikhungo Savelonkhe Sekutfutfukiswa Kwelusha (i-NYDA) ngembi kwalolusuku lwekuvala.B. Tincumo TeKhabhinethi 9. IKhabhinethi ilivumele Luhlaka Lwemasu lekuvikela umnontfo waseNingizimu Afrika mhlaba wonkhe ngalokuphatselene nekuhwebelana, kusisa nekutfutfukisa. Lelisu lihlose kucinisekisa kwekutsi tivumelwano nemave angaphandle tihambisana netinchubomgomo talelive njengekucedza buphuya, kuswelakala kwemsebenti nekungalingani.  Lelisu ligcizelela kwekutsi iNingizimu Afrika icalise intfutfuko letawuhlanganisa yonkhe i-Afrika lekutawusekelwa lisu leliphatselene nelutjalomali nekwakha budlelwano kute kukhuliswe luhlelo layo. Luhlanganisa budlelwano bekuhwebelana nelutjalomali nemave lasatfutfukile lufunela lutjalomali langekhatsi, kundluliselwa kwemakhono netheknoloji kanye nekutfunyelwa kwemphahla ngaphandle leyenta inzuzo lenyenti10. IKhabhinethi ivumele kukhushulwa kwemiholo wemalunga eKhomishini Yemalungelo Eluntfu yaseNingizimu Afrika (i-SAHRC). Umtsengekukhulumisana neKhabhinethi naNdvuna Wetimali. NgekweMtsetfo Wekhomishini Yemalungelo Eluntfu yaseNingizimu Afrika, wanga-2013, nguMengameli loneligunya, ngembi kwekukhulumisana neKhabhinethi neNdvuna Yetetimali, lekukhuphula imiholo, tinzuzo kanye naleminye imigomo nemibandzela yemsebenti.  C. Imkhosi Letako11. Inhlangano Yetemisebenti Mhlabawonkhe (i-ILO)Ikhomishini Lesezingeni Leliphakeme Mhlabawonkhe ngeLikusasa Lemisebenti yeNnhlangno Yetemisebenti Mhlabawonkhe (i-ILO) itawubamba umhlangano wekugcina kusukela ngamhla ti-5 kuya mhla ti-17 Lweti 2018. Sihlalo waleKhomishini ubambisane naMengameli Cyril Ramaphosa kanye nalomlingani wakhe waseSweden Stefan L fven. Lekhomishini Lesezingeni Leliphakeme Mhlabawonkhe, lesungulwe yi-ILO nga-2017, iniketwe umsebenti wekuhlolisisa letingucuko letiphutfumako letenteka emisebentini, ibuke letinkhinga letibalulekile nekutsi yini lengentiwa kugcina likusasa lemisebenti libe ncono futsi lingavuni licala. Lomsebenti waleKhomishini Yamhlabawonkhe uhambisana naloku hulumende lagcile kuko lekukwakha ematfuba emsebenti lokahle nalosimeme, nemitamo yekucinisekisa kwekutsi bantfu labasha baseNingizimu Afrika banemakhono ladzingekako kute kutsi bakhone kuphila kulemisebenti lenetingucuko. 12. I-China International Import Export (i-CIIE)IKhabhinethi iyakwamukela lokungenelela kweNingizimu Afrika njengelive lelimenyiwe ngalokuhloniphekile kulomcimbi wekukhangisa, i-China International Import Export (i-CIIE) lebanjelwe eShanghai. Ndvuna Yetekuhwebelana Netimboni Rob Davis, uhola litsimba letinhlangano leti-27 taseNingizimu Afrika. Lelitsimba lisekelwe ngetimali Litiko Lekuhwebelana Netimboni ngekusebentisa i-Export Marketing and Investment Assistance (i-EMIA) Scheme.  Kungenelela kweNingizimu Afrika kwente kwekutsi lelive likhone kukhangisa ngemakhono alo ekuhwebelana nekusisa kantsi siphokophelele phambili kubona bakhangisi labavela kumikhakha, kufaka ekhatsi bekugaywa kwalokulinyiwe, ticatfula nesikhumba, tebunjiniyela, emakhemikhali aphethiloli, tetetitimela, tekuvikela, kanye netheknoloji yelwati lwetekuchumana, nekutsi babuye ekhaya neticelo tekutsenga. Ngesikhatsi lomkhangiso uchuba, iNingizimu Afrika nayo ibungate umhlangano wekusisa lobukete kumatfuba lakumkhakha wekukhicita. 13. Liviki Lavelonkhe Lekugcila Kutimbizo Lamaviki lamabili latako ekusebenta kwahulumende atawube akhombisa Liviki Lavelonkhe le-9 Lekugcila Kutimbizo, leholwa beLuphiko Lwahulumende Lwetekuchumana Nelwatiso (i-GCIS). Emalunga Esigungu Lesiphakeme kanye nebaholi betifundza nabomasipala batawubamba imihlangano kanye neTimbizo nemmango eveni lonkhe. Luhlelo lwamhla ti-12 kuya mhla ti-25 Lweti 2018 lutawufakwa ku-www.gov.za.Bantfu baseNingizimu Afrika bayakhutsatwa kutsi basebentise lesikhatsi kutsi bacocisane nalabaphetse ngetindzaba letiphatselene nekwetfulwa kwetinsita kucinisekisa kwekutsi kuyasetjentiswana ekutfutfukiseni imimmango yetfu. D. Tililo14. IKhabhinethi yendlulisa kukhala kwayo kulemindeni netihlobo talabo bonkhe labo labashonile ngalesikhatsi kunemililo lecubuke ku-Garden Route netindzawo letisedvute nayo, kanye naseMpumalanga Kapa. Lomlilo ubulele Nico Heyns, lebekangumshayeli wendiza yaka- Working on Fire . Kantsi ugcine ubangela kushona kwebantfu labayimfica nekulahlekelwa tindzawo tekuhlala kwebantfu labalinganiselwwa ku-2000. Tindlu letimbalwa netindzawo letinkhulu letingemadlelo nato talimala. IKhabhinethi ibonga lokuphendvula ngekushesha kwalabasebenti labacima umlilo netisebenti letisebenta ngetinhlekelele, kanye nebeMbutfo Wetekuvikela Wasemoyeni waseNingizimu Afrika ne- Working on Fire  labasebente ngekungakhatsali ekuhlengeni timphilo nekulawula lomlilo.  15. IKhabhinethi indlulisa kukhala kwayo kuhulumende nebantfu base-Indonesia kulandzela lokuwa kwendiza lebulele bantfu laba-189 ngemuva kwekusuka edolobheni lelikhulu lase-Indonesia, iJakarta.E. Kuhalalisa16. IKhabhinethi ihalalisela iNingizimu Afrika ngekukhetfwa nangekusekelwa ngalokuvakalako kutsi isebente eNhlanganweni Yetakhiwonchanti Tekuchumana Mhlabawonkhe (i-ITU) ngeMsombuluko, ngamhla ti-05 Lweti 2018 ngalesikhatsi se-Plenipotentiary Conference ye-ITU eDubai. IKhabhinethi ihalalisela Mnu Mandla Mchunu weMtimba Lotimele Wetekuchumana WaseNingizimu Afrika (i-Icasa) lokhetfwe kutsi asebente kuBhodi leLawula Imisakato ye-ITU kanye naMake Doreen Bogdan-Martin ngekukhetfwa kwakhe kutsi abe nguMcondzisi weLuphiko Lekutfutfukisa Takhiwonchanti Tekuchumana, kantsi njengamake wekucala ekubeni yincenye yebaphatsi labakhulu be-ITU kusukela yasungulwa nga-1865. INingizimu Afrika iyatitfoba ngalokutitsemba lokubekwe ngulalamanye emave kutsi basebente kuletikhundla letinkhulu kuleminyaka lemine lelandzelako. Sitawusebentisa letikhundla kuchubekisa loluhlelo lwekutfutfukisa nekuba nemmango lofaka ekhatsi kuniketwa kwelwatiso kulesikhatsi setheknoloji yesimanje.   17. IKhabhinethi ibuye yabongela iFederal Democratic Republic of Ethiopia ngekukhetsa mengameli wabo wekucala longumake, Umhlonishwa Sahle-Work Zewde, lekunguye kuphela mengameli longumake e-Afrika. INingizimu Afrika itawuchubeka kucinisa budlelwano lobusemkhatsini ne-Ethiopia etindzaweni letihlukene letifaka ekhatsi kuhwebelana, ipoltiki netemnotfo. 18. IKhabhinethi itfumela tilokotfo tekuhalalisa kuMengameli waseCameroon Paul Biya, lofungiswe sikhatsi sesikhombisa asehhovisi. IKhabhinethi imema bonkhe bantfu baseCameroon kutsi basebentisane kute babe nekuthula ngekutsi bacocisane. IKhabhinethi ibuke phambili kulokujula kwetingcogco tepolitiki, temnotfo nekuhwebelana emkhatsini weNingizimu Afrika neCameroon.19. IKhabhinethi ihalalisela bantfu baseBrazil ngekubamba lukhetfo lolube yimphumelelo lolwente kukhetfwe mengameli longekabekwa waseFederative Republic of Brazil, Umhlonishwa Jair Bolsonaro njengaMengameli lolandzelako eBrazil. 20. IKhabhinethi indlulisa tilokotfo letihle kuyo yonkhe imiphakatsi yema-Hindu leseNingizimu Afrika lebungata i-Diwali noma i-Deepavali. Lona ngumcimbi wetenkholo lobungata kuncoba ngalokuhle etintfweni letimbi, lwati nekuhlakanipha kunekunganaki kanye nekuncoba kwekukhanya ngekumelana nebumnyama. Ake lokukhanya lokungcwele kwaMvelanchanti kubusise iNingizimu Afrika ngekuthula, imphumelelo, injabulo, imphumelelo nekufezeka, ngalesikhatsi sonkhe sidlala indzima yetfu yekwakha kuthula nebunye eveni letfu lelinetinkholo nemasiko lahlukahlukene.  F.  TikhundlaTonkhe tikhundla titawuya ngekucinisekwa kweticu nekuhlolwa ngalokufanele.21.    Kucaashwa kabusha kwaMake Nomfundo Maseti Njengelilunga leligcwele Lekulawula, lotawube asebenta ku-Piped-Gas regulation, kutsi asebente kuBhodi yaka-NERSA.  22.    Labantfu labalandzelako bacashiwe kumkhandlu we-Built Environment:a.    Absalom Mosabeni Molobe (Sihlalo);b.    Mk. Maphefo K Mogodi (Sekela sihlalo);c.    Mk. Zandile Yvonne Mathe;d.    Dkt Jenitha Badul;e.    Ngwako Edward Hutamo;f.    Mk. Noninzi Qina;g.    Gert Hendrik Meyer;h.    Jerry Leigh Magolius;i.    Hendrik Ndlovu;j.    Dkt Keith Ivor Jacobs;k.    Adv Boitumelo Tlhakung;l.    Inge Maree Vieira;m.    Sinenhlanhla Thuleleni Mthembu;n.    Dkt Prittish Dalao.    Ulandi Exnerp.    Mk. Florence Rabada;q.    Mk. Noluthando Hazel Molao; kanyer.    naDkt Claire Deacon.Imibuto: Ms Phumla Williams   Libambela Lesikhulumeli seKhabhinethi Makhalekhukhwini: 083 501 0139"
"Sitatimende seMhlangano weKhabhinethi wamhla ti-21 Lweti, 2018",22 Nov 2018,https://www.gov.za/speeches/statement-cabinet-meeting-21-november-2018-22-nov-2018-0000-0,https://www.gov.za/ss/speeches/statement-cabinet-meeting-21-november-2018-22-nov-2018-0000-0,"IKhabhinethi ihlangene ngaLesitsatfu, mhla ti-21 Lweti 2018 eTuynhuys eKapa.A. Tindzaba Letimcoka1. Lutjalomali1.1. IKhabhinethi yamukela lokuvulwa ngemphumelelo kweNgcungcutsela yeLutjalomali e-Afrika lebanjwe kusukela mhla ti-7 kuya ku-9 ngenyanga yeLweti 2018 eSandton Convention Centre eGauteng. Bohulumende base-Afrika nemabhizinisi, tikhungo tetetimali mhlabawonkhe nalabanye balingani betentfutfuko bagcile ekwenteni i-Afrika ibe ngumgcele lolandzelako emhlabeni wonkhe kutelutjalomali. 1.2.    Nakuvalwa lenkhomfa kube netivumelwano letinge-45, letibita US$32 wetigidzigidzi, lekuvunyelwene ngato kute kuzuze lelivekati lonkhe. Kuloko, iNingizimu Afrika itawuzuza kusukela kutigidzi leti US$6.8 kulutjalomali.2.  Ingcungcutsela yeMhlabuhlangene (i-AU) 2.1. IKhabhinethi ikhutsatwe tingcogco letentiwe kulengcungcutsela ye-AU lebanjelwe e-Addis Ababa, kulase-Ethiopia ngamhla ti-17 ne-18 Lweti 2018, lapho Mengameli Cyril Ramaphosa bekangenelele. Lengcungcutsela Lesezingeni Leliphakeme idzingidze lenchubo lechubekako yekwakha kabusha i-AU lehlose kusungula indlela lesebentako, lehlelekile nalenemandla lamasha letawukhona kubeka phambilli tidzingo talelivekati netinjongo letibekiwe ku-Ajenda 2063, lekuluhlaka lwemasu lwekutfutfukisa umnotfo welivekati lase-Afrika kuleminyaka lenge-50 letako.  2.2.  Lokutfutfukiswa kwe-AU kuyinchubo lechubekako, naletinye tinchubo tayo setivele tentiwe, ikakhulukati letiphatselene nalokutinikela ekubeni emave angemalunga e-AU kube ngiwo asita lenhlangano ngemali. Emave lamanye ayachubeka nekusayina leSivumelwano Sekuhwebelana Kwemave ase-Afrika Mahhala kucinisekisa kutsi lelivekati liyasisebentisa lesivumelwano sekuhwebelana kwemave ase-Afrika mahhala.   3. Budlelwano Lobunemasu nemave eLubumbano lwase-Europe (i-EU)3.1. IKhabhinethi iyatfokota ngalemiphumela lemihle yaleNgcungcutsela yesi-7 ye-EU neNingizimu Afrika lebeyibanjwe ngamhla ti-15 Lweti eBelgium. Lemiphumela netetsembiso letentiwe kulengcungcutsela kwakhiwe lokukhutsala kwetfu lokungenhla kwekubeka kukhula kwemnotfo nekwakhiwa kwematfuba emsebenti enkhabeni yeluhlelo lwavelonkhe lwaseNingizimu Afrika.3.2. INingizimu Afrika ngilo kuphela live lase-Afrika nalinye lalamave lali-10 mhlabawonkhe laneBudlelwne Lobunemasu kanye ne-EU. I-EU ingumlingani lomkhulu kunabo bonkhe le iNingizimu Afrika ihwebelana naye nemtjalimali wangaphandle lomkhulukati njengemlingani, imelele 73.7% yesitoko Selutjalomali Lemave Angaphandle kulelive.3.3. Mengameli Ramaphosa kuleliviki bekavakashelwe nguMengameli waseFederal Republic of Germany, Mnu Frank-Walter Steinmeier, ngesikhatsi Avakashele eNingizimu Afrika ngekweMbuso, njengoba kunetinkapani taseGermany letingetulu kwe-600 letinemabhizinisi noma letinetikhungo tekukhicita kulelive, letidale imisebenti lelinganiselwa ku-100 000.   3.4. Lokuvakasha ngekweMbuso kubangele kutsi kusayinwe tivumelwano tekuhwebelna nekutjala imali emkhatsini walamave lamabili, kwaniketa nalabaholi lababili kutsi bacocisane ngetindzaba letibatsintsa bobabili nekusebentisana ngalokusondzelene njengemalunga langakagcwali Esigungu Setekuvikela Kumhlabubuhlangene (i-UN) sikhatsi lesineminyaka lemibili kusukela nga-2019 kuya ku-2020. 4.  Kulungiswa kwemhlaba4.1. IKhabhinethi inake kwekutsi Ikomidinhlanganisela Yekubuyeketwa kweMtsetfosisekelo yasePhalamende ivume umbiko wayo lohambisana nekuchitjiyelwa kweSigaba 25 seMtsetfosisekelo weRiphabhulikhi yaseNingizimu Afrika wanga-1996. Lokuchibiyela kutawenta kutsi umbuso ukhone kwaba umhlaba ngaphandle kwesincepheteliso ngekwetinshisekelo temmango. Lombiko walekomidi ulindzeleke kutsi udzingidvwe Libandla Lavelonkhe kute kucociswane ngawo.  4.2. Inchubo yekuva timvo tebantfu yenta kutsi tinhlangano letihlukene tiletse tetfulo ngaloMtsetfosivivinyo kantsi kulalelwa kwetimvo tebantfu kwabanjelwa kuto tonkhe tifundza. Umtsetfosisekelo sewuke wachitjiyelwa emahlandla la-17 ngekusebentisa inchubo yekutsintsana nekufaka ekhatsi bonkhe bantfu.  4.3. Hulumende utawuhlala atinikele kuluhlelo lwekulungiswa kahle kwemhlaba lokunetinshisekelo tabo bonkhe bantfu. IKhabhinethi iyacinisekisa kwekutsi hulumende uyawuhlonipha umtsetfo kantsi, ngaso sonkhe sikatsi, batawenta ngekuhambisana neMtsetfosisekelo.  5. Sincumo Senkhantolo yeMtsetfosisekelo5.1. IKhabhinethi yamukela lesincumo seNkhantolo yeMtsetfosisekelo lencume kwekutsi Umtsetfo Wekutfutfukiswa Kwetimbiwa nePetroliyamu, wanga-2002 (Umtsetfo 28 wanga-2002) lobusa lokuniketwa kwemalungelo ekumba, kufanele ufundvwe ngekuhambisana Nemtsetfo Wekuvikela Emalungelo Emhlaba Langabhalisiwe, wanga-1996 (Umtsetfo 31 wanga-1996), lovikela emalungelo emhlaba lasengcupheni. 5.2. Lokuncoba kwemmango waseLesetlheng eNyakatfo Nshonalanga kukhombisa sicalo sekunakwa kwemalungelo emhlaba lapho khona bantfu baseNingizimu Afrika lebebacindzetelwe bancishwe lamalungelo sikhatsi lesidze. Lapho khona kumba timbiwa kutsikameta indzawo yekuhlala, imindeni nemimmango, bantfu labatsintseka ngco ngenca yekumba timbiwa kufanele banikete imvume kunoma ngutiphi tingucuko letitsintsa umhlaba wabo. 6. Imiphumela yekuhlolwa kwemabhuku 6.1. IKhabhinethi yamukela futsi ihalalisela ematiko netikhungo tahulumende letichubeka ngalokungagucuki ngekutfola imiphumela lehlobile yekuhlolwa kwemabhuku. Loku kuvele ngemuva kwekukhishwa kweMbiko Wekuhlolwa Kwemabhuku Etimali Tahulumende wemnyakatimali wanga-2017/18 nguMhlolimabhuku Jikelele (i-AG) Kimi Makwetu.6.2. IKhabhinethi noma kunjalo ikhatsatekile ngalombiko lokhombisa kwehla kwesibalo sematiko ahulumende wavelonkhe newetifundza netikhungo tawo atfole imiphumela lehlobile yekuhlolwa kwemabhuku. Lokusayinwa kweMtsetfosivivinyo Wekuchibiyela Wekuhlolwa Kwemabhuku Ahulumende, ube ngumtsetfo nguMengameli Ramaphosa, kutawucinisa lomsebenti waleliHhovisi la-AG, utawusita ekutseni ubambise umtsetfo labo labachubeka nekunganaki tindlela letifanelekile tekuphatsa. 6.3. IKhabhinethi ikhutsata onkhe ematiko netikhungo tahulumende kutsi basebentele kutfola tindlela tekulungisa kuto tonkhe letinkhinga letivetwe ngu-AG nekutsi babuke inchubekela phambili njalo kute balungise tinkhinga ngembi kwekutsi kufike sikhatsi lesilandzelako sekuhlola mabhuku.  7. Kuphepha Nekuvikeleka7.1. IKhabhinethi icela kusekelwa kuloMkhankaso waVelonkhe wekuPhepha ngaleSikhatsi Semaholide Akhisimusi lowetfulwe nguNdvuna Wetemaphoyisa Bheki Cele ngaphansi kwengcikitsi letsi  Operation Quiet Storm .  7.2. Lomkhankaso uhlose kwenta iNingizimu Afrika ibe yindzawo lephephile njengoba sicondze esikhatsini semaholide ekuphela kwemnyaka. Luphiko LeMbutho Wemaphoyisa aseNingizimu Afrika (i-SAPS) litawenta umsebenti velonkhe kulelo nalelo dolobha, emakhaya nasemadolobheni kudzimate kube kusekupheleni kwaBhimbhidvwane 2019. Batawugcila ekuniketeni tinsita temaphoyisa letibonakalako, ngalesikhatsi batisa ngebugebengu lobukhetsekile nekuvikela lokwentiwako.  7.3. IKhabhinethi icela bonkhe bantfu baseNingizimu Afrika kutsi bachubeke basebentisane nemaphoyisa ekugcineni imimmango yetfu iphephile. Batali nebagcini bebantfwana bayacwayiswa kutsi banake ngalokundlulele nabanakekela bantfwana babo ngalesikhatsi Semaholide Akhisimusi.  7.4. IKhabhinethi ibuye yacela kusekelwa kulomkhankaso Wekuphepha Emgwacweni Ngalesikhatsi Semaholide Akhisimusi nga-2018, lesungulwe nguNdvuna weTekutfutsa, Dkt Blade Nzimande, eLimpopo ngemphelasontfo.7.5. Lokusungulwa kushayisane naleNgcungcutsela Yekuphepha Emgwacweni leyenteka njalo ngemnyaka emalanga lamabili neLilanga le-UN Lamhlabawonkhe Lekukhumbula labo labashonele etingotini temgwaco. Kubalulekile kutsi sonkhe lesiphilako sidlale indzima ekucinisekiseni sikhatsi Semaholide Akhisimusi lesiphephile ngekushayela ngekucophelela nekuhlonipha imitsetfo yemgwaco.  8. Libhuloho iMaputo-Catembe 8.1. IKhabhinethi ibongela bonjiniyela baseNingizimu Afrika lebebakhona ngesikhatsi kwakhiwa libhuloho lelingumlandzo lelidze kunawo onkhe e-Afrika. IMaputo-Catembe Bridge yakhiwe be-China Road and Bridge Corporation kantsi ihlanganisa iMaputo eMozambique neKwaZulu-Natal. 8.2. Mengameli waseMozambique, Mnu Filipe Nyusi, uvule lelibhuloho lelingemkhilomitha lamatsatfu budze iMaputo-Catembe Bridge, lelakhiwa iminyaka lendlula kulemine ngetigidzi letilinganiselwa ku-US$785.8.3. Lelibhuloho litawenta kutsi kube nekuhwebelana nekuvakashelana emkhatsini weMozambique neNingzimu Afrika kantsi sikhatsi sekuhamba kusuka eMaputo uye eKosi Bay KwaZulu-Natal emgceleni wase-East Coast sehlile kakhulu kusuka kumahora lasitfupha kuya kumizuzu lenge-90.  A. Tincumo teKhabhinethi9. Liviki Lekwatisa ngeLuhlelo Lwekusebenta9.1. IKhabhinethi itjeliwe ngalenchubekela phambili ngalemibiko yalemiphumela lebalulekile ngalesikhatsi kusukela ngamhla lu-1 iNkhwekhweti 2018 kuya mhla ti-30 Inyoni 2018. Ematiko lasebenta ngemaklasta kute asebentise lemiphumela leli-14 lebalulekile kute bachubeke nekutfola imiphumela yalabakwentako. Lemiphumela ivela kuloLuhlaka Lwendlelalisu Lwethemu Lesemkhatsini yanga-2014 - 2019 kuMbono wanga-2030 Weluhlelo Lwekutfutfukisa Lwavelonkhe (i-NDP).9.2. IKhabhinethi ivume letinyatselo letidzingekako tekubuketana naletinkhinga letitsikameta kucala kusebenta. Imibiko ishicilelwe kuwebhusayithi yeLitiko Letekucaphela Nekulinganisa Kusebenta Kwahulumende (i-DPME) letsi: www.dpme.gov.za  10. Luhlelo Lwekutfutukisa Nekukhicitwa Kwetitfutsi (i-APDP)10.1. IKhabhinethi ivumele kukhuliswa kwe-APDP kusukela nga-2021 kuya ku-2035 ngetichibiyelo kute kusekelwe Loluhlelo Lolukhulu Lwetitfutsi eNingizimu Afrika (i-SAAM). 10.2. I-SAAM igcile etindzaweni letisitfupha: Kukhulisa Mkhakha Wetimoto Wasekhaya; Kutfutfukisa Imboni Yetimoto Yesigodzi; Kutsenga tingcenye tetimoto lapha eNingizimu Afrika; Kutfutfukisa tinsitanchanti; Kwenta kancono timboni, kanye Nekutfutfukisa iTheknoloji nemakhono lahambisanako.  10.3. Lokuchibiyela kuhlose kulokunye kukhutsata emazinga laphakeme nekungeta emazinga akuleli ekwakha ematfuba lamanyenti emisebenti.  Kuhlola nekulandzelela loluhlelo netimboni letihambisana naloko nato tiyatfutfukiswa kucinisekisa intfutfuko ngekwalombono netinjongo te-SAAM.  10.4. Ndvuna weTimboni neTekuhwebelana, Dkt Rob Davies, utawatisa betindzaba ngalokuchibiyela ngaLesihlanu, mhla ti-23 Lweti 2018.  B. Umtsetfosivivinyo11. IKhabhinethi ivume Umtsetfosivivinyo Wemali Leyongetelelweko Yeluhlolo Mabhuku Lwahulumende wanga-2018, kutsi wetfulwe ePhalamende. Lomtsetfosivivinyo uvumela Umhlolimabhuku Jikelele kutsi atsatse tinyatselo tekulungisa kucinisekisa kutsi lokulahlekela uMbuso, lapho kufanele khona, kuyatfolakala nekundlulisela letinye tento tebugebengu kutsi tiphenywe. Lomtsetfosivivinyo ubuye uhlose kuniketa AG emandla ekuhlola emabhuku angaphandle nekuhlola emabhuku indlela lasebenta ngayo, nekucondzanisa lamalungiselelo ekulawula kwa-AG kuhambisane neluhlelo lwekusebenta kahle lwanyalo. C. Imikhosi Letako12. I-100 #WomenOfFortitudeKulandzela lesikhatsi sekukhetfwa, i-100 #WomenOfFortitude itawembulwa e-Union Buildings ePitoli ngamhla ti-22 Lweti 2018. Lekomidi Lehlanganisa boNdvuna yekubungatwa Kweminyaka Lelikhulu yaNelson Mandela na-Albertina Sisulu imemetele mhla ti-11 Imphala 2018 kutsi umkhankaso we-#WomenOfFortitude ungomunye lotawuba ingcenye yemikhosi Yeminyaka Lelikhulu yaMake Sisulu. Lomkhankaso we- #WomenOfFortitude wabomake labali-100 labatawuhola letingcogco tekutsi bomake namuhla bangawugcina njani umlandvo waMake Sisulu. 13. Emalanga la-16 eKulwisana Neludlame Lwekuhlukumeta Ngekwebulili (i-GBV)Litiko Labomake lihlanganisa futsi lichumanise imigubho yahulumende Yemkhankaso Wemalanga la-16 eKulwisana Nekuhlukunyetwa Ngekwebulili (i-GBV) kusukela ngamhla ti-25 Lweti kuya ku-10 Ingongoni 2018. Emalunga Esigungu Lesiphakeme kanye nebaholi bahulumende wetifundza nasemakhaya batawenta imicimbi lephatselene naleto tikhundla /umkhakha eveni lonkhe ngekubamba imihlangano yekukhulumisana nebantfu. Imininingwane lenabile yetinhlelo tahulumende ingatfolakala ku: www.gov.za/16DaysofActivism2018.  IKhabhinethi icela bonkhe bantfu baseNingizimu Afrika kutsi basebentise lesikhatsi bangenelele emicimbini yahulumende lesedvute nabo. Imiphakatsi naletinye tinhlangano tabomake bayakhutsatwa kutsi bangayikhohlwa lemicimbi. Bonkhe bantfu baseNingizimu Afrika bayacelwa kutsi basebentisane kutsi baphendvule kulesicelo lesitsi #HearMeToo, ngekulalela kukhala kwabomake, bese benta lokutsite kucedza lokubhebhetseka kwanoma luphi luhlobo lwekuhlukunyetwa kwabomake. D. Kuhalalisa14. IKhabhinethi ihalalisela onkhe emachawe etemidlalo labhebhetelisa umjeka waseNingizimu Afrika uphaphele etulu. Lokuphumelela kwalabo labente kahle kulemikhakha lehlukene yetemidlalo, ibongwe kulomcimbi wanga-2018 Wemiklomela Yetemidlalo losandza kuba khona.  14.1. Caster Semenya waseNingizimu Afrika utfumbe emagolide lamabili ngekutiwinela indondo yemdlali lodvumile wemnyaka, i-Sports Star of the Year, kanye nendondo yemdlali longumake wemnyaka, i-Sportswoman of the Year. 14.2. Lona loyindadi eNingizimu Afrika Chad le Clos uphumelele indondo ye-Sportman of the Year.14.3. Ndodomzi Ntutu uphumelele indondo yemdlali wemnyaka lonekukhubateka, i-Sportsman of the Year with Disability.14.4. Anrune Liebenberg uphumelele indondo yemdlali wemnyaka longumake lonekukhubateka, i-Sportswoman of the Year Award with Disasbility.14.5. IBanyana Banyana iphumelele indondo Yelicembu Lemnyaka. IBanyana Banyana iphumelele umdlalo wayo wekucala lebawudlale ne-Nigeria ku-2018 Women s Africa Cup of Nations (i-AFCON).14.6. IBafana Bafana idlale ngekulingana nga-1-1 neNigeria kumdlalo wekungena ku-AFCON.14.7. Licembu leRugby laseNingizimu Afrika lishayelwa tandla ngendlela lelidlale ngayo kantsi sibafisela inhlanhla kulomdlalo wabo lotako nababukene neWales ngamhla ti-24 Lweti 2018. IKhabhinethi imema bantfu baseNingizimu Afrika kutsi bachubeke basekele labomake nabobabe labadlala imidlalo kulelive. 15.    IKhabhinethi futsi ihalalisela:15.1. Ndvuna weSayensi Netheknoloji Mmamoloko Kubayi-Ngubane, lokhetfwe kutsi asebente kuMkhandlu Wenhlangano Yetemnotfo Yemhlaba weTheknoloji Yesimanje, lefaka ekhatsi hulumende, tinhlangano temphakatsi netifundziswa. Loku kutawusita emave mhlabawonkhe kutsi aphendvule atsatse nelitfuba lematfuba lavetwa yiTheknoloji Yesimanje.15.2. Ndvuna Wetetimali Tito Mboweni ngekufakwa kwakhe kuBhodi yaLabaphetse Sikhwama Sekuthula se-AU, leyitawuniketa timali tekungenelela nekuvikela imisebenti yemakhono, tidzingo tekuniketa tikhungo emandla, kanye nemitamo yekuletsa kuthula e-Afrika. Njengelilunga leBhodi yaLabaphetse Ndvuna Mboweni utawufaka sandla kulokuhlanganiswa kwemasu nekutfutfukiswa kwembuso, kubuyeketa timali nekuphatfwa kwaleSikhwama Sekuthula. Lokubekwa kwalabaphatsi beSikhwama Sekuthula se-AU sinyatselo lesibalulekile ekusungulweni kwekuniketwa imali kweluhlelo lwe-AU, lekuyincenye yalenchubo lechubekako yekwakhiwa kabusha kwalesikhungo. 15.3. Ndvuna weTemfundvo Lephakeme Nekucecesha Naledi Pandor, lotawuniketwa i-French National Order of the Legion of Honour Award ngaLesihlanu, mhla ti-30 Lweti 2018. Lomklomelo wekubonga lokuphumelela kwakhe sikhatsi lesidze nemitamo yekunotsisa nekutfutfukisa lokusebentisana emkhatsini weFrance neNingizimu Afrika kumkhakha weSayensi neTheknoloji. Lomcimbi utawubanjelwa endzaweni yeLincusa laseFrance lapha eNingizimu Afrika ePitoli.E. TikhundlaTonkhe tikhundla titawuya ngekucinisekwa kweticu nekuhlolwa ngalokufanele.16. Tinhloko tetifundza teBacondzisi Bekuphenya Bugebengu Lobuhambembili (Bolohheya):16.1. eFreyistata: Brigadier Kubandran Moodley;  16.2. naseNyakatfo Nshonalanga: Major General Dumisani Patrick Mbotho.17. Labaphindze bacashwa ngu-Adv Makhosini Solomon Msibi njengeSikhulu Lesiphetse (i-CEO) se-Road Traffic Management Corporation (i-RTMC).18. Labaphindze bacashwa nguMnu Thulani Matiki Norman Kgomo njengelilunga lelingasilo lesigungu lesiphetse kuBhodi ye-RTMC.19. Labaphindze bacashwa nguNks Daphline Harridene Charlotte-Ann Ewertse njengelilunga lelingasilo lesigungu lesiphetse kuBhodi ye-RTMC.20. Kucashwa kwa-Adv Sandile Nogxina NjengeMcondzisi Longasilo Lilunga Lesigungu Lesiphetse naSihlalo weBhodi ye-Airport Company South Africa (i-Acsa).Imibuto: Nks Phumla Williams   Libambela Lesikhulumeli seKhabhinethi Makhalekhukhwini: 083 501 0139Lusuku: 8 Lweti 2018"
"Sitatimende seMhlangano weKhabhinethi wamhla ti-5 Ingongoni, 2018",6 Dec 2018,https://www.gov.za/speeches/statement-cabinet-meeting-5-december-2018-6-dec-2018-0000,https://www.gov.za/ss/speeches/statement-cabinet-meeting-5-december-2018-6-dec-2018-0000,"IKhabhinethi ihlangene ngaLesitsatfu, mhla ti-5 Ingongoni 2018 eTuynhuys eKapa.A. Tindzaba Letimcoka1. Kukhula kwemnotfoIKhabhinethi yamukela lokukhula nga-2.2% kwemnotfo waseNingizimu Afrika ngekota yesitsatfu, lokusita lelive kutsi lingasabi sesikhatsini sekwehla kwemnotfo makota lamabili alandzelana. Lamanani ekukhula abangelwe kukhula kumkhakha wetekulima (6.5%), umkhakha wetimali (2.3%); umkhakha wekukhicita (7.5%) netitolo letinkhulu netekutsengiselana (3.2%). Lamanani ekukhula akhombisa kutfutfuka kabusha kwemnotfo kanye nemitamo leyentiwe ngalesikhatsi seNgcungcutsela yeteMisebenti neKhomfa Yelutjalomali eNingizimu Afrika, utawuchubeka nekuba ncono.  IKhabhinethi ibuye ihlanganyela nebantfu baseNingizimu Afrika ekwamukeleni lokwehla kwaphethiloli kulenyanga lokufika njengendlela yekuphumuta, ikakhulukati njengoba siya esikhatsini semaholide. Yonkhe imikhakha yemphakatsi iyacelwa kutsi yakhe kuloku lokuhle ngalesikhatsi sekota yesitsatfu kusita ekubekeni umnotfo weNingizimu Afrika ezingeni lelisha lekukhula.  2. Lizinga Lemholo Wavelonkhe Lolizingancane (i-NMW)IKhabhinethi ibuye yamukela lokusayinwa kweMtsetfosivivinyoi we-NMW ube ngumtsetfo nguMengameli Cyril Ramaphosa. LoMtsetfosivivinyo ubeke umlandvo ekuvikeleni tisebenti letihola kancane nekwehlisa kungalingani emphakatsini. I-NMW yekucala itawutfutfukisa imiholo yebantfu labalinganiselwa kutigidzi letisitfupha labebahola kancane eNingizimu Afrika. Kutawuba nesikhatsi sekucala kusebenta kwawo kutisebenti tasemapulazini, emhlatsini netisebenti tasetindlini.  Ngalesikhatsi le-NMW angeke icedze lokungalingani kwemiholo, iKhabhinethi ikholelwa ekutseni itawuhamba indzima lendze ekucedzeni lokungalingani nekuchubeka kwebuphuya.  3. I-Toyota Wessels Institute Yetifundvo Tekukhicita (i-TWIMS)IKhabhinethi yamukela lokusungulwa kwe-TWIMS lensha sha lebita tigidzi letingu-R56. Lesikhungo sitawuniketa emandla kulomkhakha wekukhicita eNingizimu Afrika, utfutfukise emakhono lahamba embili emaveni futsi utfutfukise timboni. Itawubuye itfutfukise mkhakha wetekukhicita lodzingwa ngulelive kute uhambise kahle tidzingo talo nekwakha lamanye ematfuba emsebenti. Yinhlangano letimele nalengenanzuzo lesungulwe ngetibonelelo letivela Esikhwameni Setemfundvo sakaToyota South Africa. Isungulwe ngekusebentisana neNyuvesi yasePitoli kusikhungo seGordon Institute of Business Science kute kuniketwe ticu te-Master of Business Administration letibukete ekukhiciteni. 4. UMkhakha Wetinhlangano Temmango IKhabhinethi ibonga lemphumelelo yeNkhomfa yeMkhakha Wetinhlangano Temmango lebewubanjwe nguhulumende ngekubambisana neNhlangano Yetemisebenti Mhlabawonkhe (i-ILO) naHulumende waseFlanders ngaLesihlanu, mhla tinge-30 Lweti 2018. Lenkhomfa beyiholwa Litiko Letekutfutfukiswa kweMnotfo kantsi isekelwa Litiko Letekutfutfukisa Emabhizinisi Lamancane. LoMkhakha Wetinhlangano Temmango ufaka ekhatsi emabhizinisi netinhlangano lecondziswe ekutfoleni tinjongo tetinchubomgomo tahulumende njengekwakha ematfuba emsebenti, kubeka ndzawonye emacembu lebekancishwe ematfuba phambilini, nekuletsa timphahla netinsita emaphandleni. Inemandla ekusekela lokufaka ekhatsi umnotfo nekwakha tinkhulungwane tematfuba emsebenti. Lenkhomfa iletse ndzawonye bosomabhizinisi betenhlalo, labakha tinchubomgomo, bacwaningi netinhlangano letingasito tahulumende, kantsi titawusita ekusungulweni kweMtsetfo Lohlongotwako Wemkhakha Wetinhlangano Temmango wanga 2019.  5. Kubhalisela kuvotaKulungiselela lukhetfo lwanga-2019, iKhabhinethi imema bantfu baseNingizimu Afrika kutsi basebentise emalungelo abo njengetakhamuti letinemtsetfo ngekucinisekisa kutsi banabomatisi labanebhakhodi noma likhadimatisi (i-Smart ID) bomatisi besikhashane kantsi bakubhalisele kuvota etigodzini tabo. IKhomishini Yelukhetfo Letimele (i-IEC) itawubhalisela kuvota ngemphelasontfo yangamhla tinge-26 namhla tinge-27 Bhimbhidvwane 2019 kantsi bantfu baseNingizimu Afrika bayakhutsatwa kutsi basebentise lelitfuba kubhalisela kuvota noma bacinisekise simo sabo sekuvota. IKhabhinethi icela labo labafake ticelo tema-Smart ID kutsi bawalandze emahhovisi eLitiko Letasekhaya lababhalele kuwo.  6. Umcondzisi Wemkhandlu Wetekushushisa Wavelonkhe (i-NDPP)IKhabhinethi ihalalisela Mengameli Ramaphosa ngekucasha u-Adv Shamila Batohi njenge-NDPP lensha. Loku kulandzela kukhetsa kwaMengameli kulabasihlanu lebebahlungiwe yiphaneli lebeyibahlunga. Lokucashwa kuletsa kusimama kulobuholi beMkhandlu Wetekushushisa Wavelonkhe (i-NPA) futsi kukhutsata lokulwa nebugebengu nekukhohlakala kulelive. IKhabhinethi ibongela Ndvuna Wetemandla Mnu Jeff Radebe kanye nephaneli yakhe kulenchubo lengumlandvo ngalokucasha.  7. Tisebenti tetemphilo taseLimpopo IKhabhinethi ikhuta ngalokubabatekako lokuhlaselwa kwabodokotela etibhedlela taseLimpopo. Tisebenti tetemphilo netikhungo tetemphilo tisita ummango, ikakhulukati emalunga latsintsekako laya kuletikhungo kutfola lusito. Kuhlasela labo lekulindzeleke kutsi bahlenge timphilo kulicala lebugebengu kantsi angeke kwabeketelelwa. Ndvuna weTemphilo Dkt Aaron Motsoaledi, uhola litsimba lelinemakhono lahlukene   lelifaka ekhatsi emaphoyisa lanebuhlakani, baphenyi, emaphoyisa emtsetfo lavikela ummango, tinhlangano letitimele tabonogada netisebenti teLitiko Letasekhaya   kubuyeketa loluhlelo lwekuphepha kutikhungo letinakekela ngekwetemphilo. IKhabhinethi imema umphakatsi kutsi usebentisane nebetemtsetfo kucinisekisa kwekutsi labaphula umtsetfo bente lobugebengu lobunjena bayavalelwa futsi bagwetjwe.   8. Emaholide laphephileIKhabhinethi icela bantfu baseNingizimu Afrika kutsi batigcine baphephile ngesikhatsi semaholide eNgongoni. Labasebentisa umgwaco bayacelwa kutsi balandzele imitsetfo yemgwaco, futsi bangashayeli budlabha nangekunganaki, ikakhulukati uma banatsile. Labahamba ngetinyawo bayacelwa nabo kutsi bacaphele emgwacweni. Litsimba leTebulungiswa, Kuvikela Bugebengu Nekuphepha (i-JCPS) icinise tindlela tekulwisana nebugebengu nekuphepha velonkhe. I-DHA ikhulise emandla ayo emingceleni yekungena kucinisekisa kutsi bayakhona kubuketana nalokukhula lokulindzelekile kwetihambeli ngalesikhatsi semaholide Akhisimusi. Ibuye ihlele kukhulisa emahora ekusebenta emingceleni yekungena lematasatasa, kwentela lesiphitsiphitsi lesibakhona nasekusondzele lamaholide, lesikhatsi semaholide Akhisimusi nekuvulwa kwetikolo.9. Umgubho wesihlanu wekundlula emhlabeni kwaMadibaIKhabhnethi nayo njengabantfu baseNingizimu Afrika ibungata umgubho weminyaka lesihlanu yekushona kwaMengameli wekucala lowakhetfwa ngekwentsandvo yelinyenti Mengameli Nelson Rolihlahla Mandela, lowandlula emhlabeni ngamhla ti-5 Ingongoni 2013. Mengameli Ramaphosa uncume 2018 njengeMnyaka wekugubha iminyaka lelikhulu yaMandela. Umlandvo wakhe ubungatwe wonkhe lomnyaka bantfu baseNingizimu Afrika kumikhakha yabo lehlukene, kantsi lesandza kwenteka ngule-Global Citizen Mandela 100 Festival kulemphelasontfo lendlulile. IKhabhinethi imema bonkhe bantfu kutsi bahloniphe yonkhe imibono yaMadiba, kufaka ekhatsi kutinikela kwakhe ngalokugcwele kutebulungiswa, kulingana nekungacwasi ngebuhlanga.10. I-Global Citizen Mandela 100 FestivalIKhabhinethi ibonga bonkhe lebebangenelele kule-Global Citizen Mandela 100 Festival lebeyibanjelwe eJozi ngeLisontfo, mhla ti-2 Ingongoni 2018. Lomkhosi uyincenye yalemigubho yesikhumbuto sekubungata iminyaka lelikhulu yaTata Nelson Mandela kantsi yasakatwa kumave langetulu kwe-180. Ihlanganise ndzawonye takhamuti temave angaphandle letitinkhulungwane, tishoshovu, baholi bemave, baculi nabantfu labatiwako kute batfutfukise Tinjongo Tekutfutfuka Letisimeme Temave Amhlabubuhlangene (i-UN) kwentela kuhlonipha Mandela. IKhabhinethi indlulisa kuvelana nalabo labahlukunyetiwe tento tebugebengu letibehlele ngalesikhatsi baphuma etinkhundleni talomcimbi. Itikhuta ngalokubabatekako letehlakalo tebugebengu kantsi imema betemtsetfo kutfi bashushise labo lebente lobugebengu.  11. Lusuku Lwemhlaba Lwengculazi Iningizimu Afrika icala luSuku Lwemhlaba Lwengculazi ngamhla ka-1 Ingongoni ngaphansi kwengcikitsi:  Cheka Impilo. Know Your Status.  IKhabhinethi iyabonga ngaloluhlelo lolufaka ekhatsi tigaba letehlukene teSandvulelangculazi (i-HIV) neNgculazi (i-AIDS) leselutsetse tinyatselo letibonisa tincumo kucedza lolubhubhane. Loluhlelo selubone kutsi sekunebantfu labangetekile labtigidzi letimbili labakuloluhlelo lwekulashwa ngesidzambisingculazi (ma-ARV). Iningizimu Afrika inebantfu labangetulu kwetigidzi letingu-4,2 labadla ama-ARV, lokwenta kube luhlelo lwekuvikela lolukhulu kakhulu emhlabeni wonkhe. Lomkhankaso we-HIV ne-AIDS uyachubeka nekwenta tingucuko ekuguculeni tento tebantfu, kulashwa kanye nekucwaswa emphakatsini. IKhabhinethi imile kulokumema bantfu baseNingizimu Afrika kutsi bahlolwe kute batati kutsi bamephi ngekwe-HIV, lekutabasita kutsi bente tincumo letibalulekile ngetindlela tekuvikela, kulashwa nekusekelwa.  12. Lusuku Lwamhlabawonkhe lwe-UN lweBantfu Labaphila NekukhubatekaIningizimu Afrika ihlanganyela nemhlaba wonkhe ekuhlonipheni Lolusuku Mhlabawonkhe Lwe-UN Lwebantfu Labaphila Nekukhubateka ngeMsombuluko, 3 Ingongoni. Hulumende utawuhlala atinikela kulokufakwa nekuvikelwa kwebantfu labaphila nekukhubateka ngekusebentisa tinhlelo letitsile nekungenelela kucinisekisa kufinyelela kumatfuba lalinganako, njengoba kubekiwe kuMtsetfosisekelo weRiphabhulikhi yaseNingizimu Afrika wanga-1996. B. Tincumo teKhabhinethi13. INkomazi Special Economic Zone (i-SEZ) IKhabhinethi ilungise sincumo saNdvuna Wekuhwebelana Netetimboni, Dkt Rob Davies, sekukhetsa i-SEZ nekuniketa i-SEZ Ilayisensi kuleLitiko Letekutfutfukisa Umnotfo Netekuvakasha laHulumende wesiFundza saseMpumalanga.LeNkomazi SEZ itawubekwa njengeSikhungo Sekuhlelenjiswa Kwemikhicitho Yalokulunyiwe lesitawusebentisa gesi longabhubhisi imvelo. Itawusekelwa ngetinsita leticutjiwe njengetikhungo tekugcina tintfo netekutfutsa. Loku kwenta incenye walomklamo weMaputo Development Corridor, lekuyindlela lenkhulu yekuhwebelana lehlanganisa iGauteng, Limpopo neMpumalanga neMaputo leseMozambique. Ifaka ekhatsi, kulokunye, imigwaco, emachweba nemizila yetitimela. Itawufaka sandla ekukhuliseni ngekushesha, ihehe lutjalomali lwangaphandle nelwasekhaya, kutfutfuke umkhakha wekukhicita nekwakha ematfuba emsebenti kulesigodzi. 14. IKhabhinethi ivumele kusayinwa kwalokucalwa Kwesivumelwano Sebudlelwwano Bemnotfo (iEPA) nelive lase-United Kingdom (e-UK) uma ngabe lenkhinga yekugcina seyisonjululiwe kantsi sekucedvwe naletinkhinga letikhona ngekhatsi. IKhabhinethi ibuye yavumela lokwetfulwa ePhalamende kwekutsi kulungiswe, lesivumelwano sekusungula le-EPA emkhatsini weNhlangano Yemtselo Wekuhwebelana yaseNingizimu ne-Afrika (i-SACU) neMozambique kanye ne-UK15. IKhabhinethi ivumele lokukhicitwa Kwalomtsetfo Lohlongotwako Wetasekhaya lohlelekile kutsi bantfu baletse timvo tabo. Lomtsetfo Lohlongotwako uchaza kwekutsi kute bantfu baseNingizimu Afrika bati kahle lamandla weSikhatsi Sethekhinoloji Yesimanjemanje, Litiko Letasekhaya kufanele lidlale indzima lebalulekile ekuniketeni emandla kubantfu bakuleli, kutfutfuka lekufaka ekhatsi konkhe, hulumende lofanele netekuvikela lelive. Kubuye kucondziswe ekutseni Litiko Letasekhaya linemsebenti munye wekulawula bomatisi nesimo sabo, labangena kuleli bavela emaveni angaphandle, nalabafuna kutokhosela kuleli nebachamuki. Lomtsetfo lohlongotwako uphakamisa tindlela tekwehlisa kukhishwa kwetimali emabhange lekungekho emtsetfweni kantsi ubona kutsi kutawongiwa etintfweni lebetingahanjiswa ngendlela. 16. IKhabhinethi ivumele lokuletfwa Sivumelwano Semalungelo Ebuniyo (i-WCT) seNhlangano Yemhlaba Yemisebenti Yebuciko (i-WIPO) sanga-1996 ePhalamende kute kuvunyelwane. Lesi sivumelwano semave lamanyenti nesivumelwano lesikhetsekile lesentiwe ngaphansi kweSivumelwano saseBerne lesebenta ngekuvikelwa kwemsebenti yebuciko nemalungelo alabayibhalile kulesikhatsi sethekhinoloji yesimanjemanje. Ngekuvumelana ne-WCT kubuye kuzuze timboni tebuciko taseNingizimu Afrika, ikakhulukati babhali betincwadzi nemisebenti yebuciko. I-WCT inakekela tinshisekelo tebantfu base Ningizimu Afrika njengoba icinisekisa kwekutsi emalungelo emsebenti webantfu balelive atawwulandzelelwa futsi ahambisane netheknoloji netingucuko tayo. Loku kutabaniketa kuvikeleka ngalokubalulekile ngekutsi kungatsengiswa umsebenti wabo ngaphandle kwemvume kulabo labanemalungelo ebuniyo kuletindzawo tetinhlelo tabongcondvomshini.   17. IKhabhinethi ivumele kuletfwa kwe-Performances and Phonography Treaty ye-WIPO yanga-1996, kwentela imvume ePhalamende.Lesi sivumelwano semave lamanyenti lesiphatselene nemalungelo ebadlali nebakhiciti bemisindvo, ikakhulukati ngalesikhatsi sethekhinoloji yesimanjemanje. Lesivumelwano sitawuvikela bantfu noma tinhlangano letileta emakhono lanabile, lalukhuni newekuhlela kulenchubo wekuletsa umsebenti ebantfwini nekunotsisa timali tekutsi bazuze. 18. IKhabhinethi ivumele lokwetfulwa kweSivumelwano saseBeijing ePhalamende kute sivunywe. Lesi sivumelwano semave lamanyenti, lesilawula emalungelo ebakhiciti labenta imidlalo lelalelwako iphindze ibukelwe ibuye ikhulise nemalungelo alokulalelwako nalokubukelwako. Sinaka emalungelo ebadlali balokubukelwako kubuye kulalelwe kutsi umsebenti wabo ube nebuniyo futsi ubazuzise kutemnotfo. Sibuye sinikete badlali balokulalelwako nalokubukelwako emalungelo lakhombisa buntfu emsebentini wabo nekunaka emalungelo abo ngalesikhatsi sethekhinoloji yesimanjemanje.  19. IKhabhinethi ivumele lokusungulwa kwaleKomidi YaboNdvuna (i-IMC) kutsi bahole le-African Peer Review Mechanism (i-APRM) lecwaninga kwesibili. Itawentiwa ngemuva kwelukhetfojikelele lwanga-2019. Le-IMC itawusekelwa ngulesikhungo lesivunyelwe se-APRM Semkhandlu Wekulawula Wavelonkhe. Lechubo yekubuyeketa ye-APRM iniketa emalunga emibuso sikhala sekucocisana ngekulawula netinkhomba temnotfo nelitfuba lekwakha tivumelwano lekutawuchutjekwa ngato.20. IKhabhinethi ivume kutsi iNingizimu Afrika isayine Sivumelwano Sekusungula, ngaphansi kwemtsetfo wemhlaba wonkhe, inhlangano yenhlanganisela yabohulumende lebitwa nge-Square Kilometre Array (i-SKA) Observatory, letawuba nemsebenti wekwakha netindlela tekusebenta temklamo wetheleskophu yemagagasi ye-SKA yamhlabawonkhe, letawuba seNingizimu Afrika nase-Australia.Lokusayinwa kwalesivumelwano kutawubaluleka kakhulu ekuletseni lobudlelwano bamhlabawonkhe naletindlela letifanele tekulawula, letitawenta kutsi kube nekwetfulwa kwetinsita lokuyimphumelelo kulomklamo. Iningizimu Afrika itawubuye ikhone kulinganisa lutjalomali lolwenteka kuleli loluvela ngaphandle, kanye nemakhono nekutfutfukiswa kwetinzuzo tetinsitanchanti letihambisana nalomklamo we-SKA. 21. IKhabhinethi ivumele Luhlaka Lwavelonkhe lwe-One-Stop Border Post (i-OSBP) kutsi lwentiwe. Loku kuletsa buholi kulokusungula ngekushesha kwe-OSBP emkhatsini weNingizimu Afrika nemave labomakhelwane. Le-OSBP itawunotsisa lokuhwebelana ngaphandle kwekucekela phansi kuphepha kwelive nekucokelelwa kwemali lengenako ngekusebentisa indlela lefanele yekuhambisa timphahla, bantfu netinsita emkhatsini weNingizimu Afrika nemibuso lehlanganyele yaseBotswana, Lesotho, Namibia, Mozambique neZimbabwe.  Kutawubuye kubangele kwekutsi lesigodzi sibone sidzingo setincwadzi letivumela kuwela umncele ngekushesha, lekutawenta kancono tindlela tekuhwebelana nekuncintisana nekuhamba kwebantfu ngekutsi kwehliswe tindleko nesikhatsi.  22. IKhabhinethi ivume kwekutsi Temafa Avelonkhe neSikhungo Sebuciko Betimali (i-FIC) titawuchumanisa emalungiselelo eNingizimu Afrika kuluhlolo lwebungoti velonkhe nalenchubo yekubuyeketa letako letawucala emkhatsini weNkhwekhweti nga-2019.  Lokubuyeketa lekuvunyelwene ngako yindlela yekuhlolisisa leyentiwa bongcweti bangaphandle labavela kulamanye emave langemalunga lakulomtimba wabohulumende, i-Financial Action Task Force, kuhlola lokusebenta kwemitsetfo lelwa kushushumbisa ngemali (i-AML) nekusita ngetimali tinhlangano temaphekulasikhuni (i-CFT) eNingizimu Afrika. Lemiphumela yalenchubo itawusita ekuciniseni lesizotsa saloluhlelo lwetimali eNingizimu Afrika ngekubona tinyatselo lekufanele titsatfwe kute kulungiswe kungahambi kahle kuluhlelo lwetfu lwe AML nolwe-CFT. 23. IKhabhinethi ivume letiphakamiso letiniketwe Litiko Letemfundvo Lesisekelo iniketwa Litiko Letekuhlela, Kucaphela Nekulungisa. Letiphakamiso tivetwa Lucwaningo Lwetakhono Tekufundza Emabangeni Laphasi ngemuva kwekungenelela iminyaka lemibili. I-DBE isungule leLucwaningo Lwesakhono Sekufundza Emabangeni Laphansi ngekubambisana nemanyuvesi lahlukene. Lona ngumtselela lomkhulu wetemfundvo lohlose kwakha bufakazi ngalokusebentako kute kwentiwe kancono indlela yekufundza nekufundzisa emabangeni laphansi kutilwimi tendzabuko kulelive. Lombiko itawufakwa kuwebhusayithi ye-DPME.  24. IKhabhinethi ivume Luhlaka Lwenchubomgomo YemaMnyuziyamu Avelonkhe. Injongo kulungisa lulawulo nekusebenta kwemamnyuziyamu ngalokuphatselene nekufinyeleleka, kulungisa, kulingana, nekwakhiwa kwesive nelubumbano. Lenchubomgomo iphakamisa lokuhlanganiswa kwemamnyuziyamu kutsi kube takhiwo letilawulwa kabusha kufinyelela kumnotfo wemazinga ngekwehlisa inombolo yemikhandlu. Ubuye unikete lokuniketwa emazinga kabusha kwemamnyuziyamu onkhe ngekuya ngemazinga, bukhulu nekubaluleka kute kuvumele kuniketwa kwetimali ngalokulinganako.  25. IKhabhinethi ivume iNkhombandlela Yavelonkhe Yekucashwa Kwebantfu Kumabhodi Nakumahhovisi Lamakhulu (bo-CEO) eTikhungo Tembuso Naletilawulwa Ngumbuso. Lenkhombandlela iniketa imigomo yavelonkhe netinkhombandlela tekusebenta kahle kutfutfukisa indlela lefanako nakucashwa bantfu. Iphendvula leKomidi Yekubuyeketa YaMengameli yeTikhungo Tahulumende kute kube nekungavuni licala, nekutiphendvulela nekubusa ngalokufanele kuto tonkhe tikhungo tembuso. 26. IKhabhinethi ivume umbiko we-6 loletfwe Licembu LaboNdvuna Labahlukene ngeNyakatfo Nshonalanga. IKhabhinethi iyatfokota kwekutsi kunenchubekela phambili lebonakalako leyentekile ekusimamiseni ematiko ahulumende esifundzeni saseNyakatfo Nshonalanga nekuniketwa kwetinsitancanti sekubekwe embili. Lokungenelela sekulungise 90% walokukhokhelwa kwebatfuli tinsita lokwente kutsi kwetfulwe kancono tinsita tekuletfwa kwemitsi nalokunye. Ematiyetha lamane kulasihlanu ekuhlindza esibhedlela saseMafikeng sekayasebenta. Tikhundla lebetingenamuntfu setigcwalisiwe. Inchubo yekulungisa lokusilela emuva kwekuniketwa kwetinsita nekulungiswa kwetintfo seyikhona netishaya mtsetfo tiyachubeka nekusebenta kubamba labo lebebafaka sandla kulokukhohlakala.  27. Besebenta nebuholi baseNyakatfo Nshonalanga labo babekiwe njengebalawuli bayachubeka nekwenta inchubekela phambili kulenchubo yekukhombisa kubusa kahle. Umkhandlu Wetifundza Wavelonkhe (i-NCOP) uvakashele sifundza saseNyakhatfo Nshonalanga ngenyanga yeLweti kantsi bawetfulile umbiko wabo loweseka kungenelela kwahulumende wavelonkhe kulesifundza.  28. IKhabhinethi ivumele lokubungata kwalemigubho lelandzelako: Umhlangano weSine Wamnyaka Yonkhe weNew Development Bank (i-NDB), ngekota yekucala yanga-2019. I-NDB yasungulwa yiBrazil, Russia, India, China neNingizimu Afrika (i-BRICS) kusungula tinsita tekusekela tinsitanchanti temiklamo lenekutfutfuka lokusimeme kumave eBRICS, kanye nalamnye emave lasafufusa nemave lasatfutfuka. Umhlangano we-17 weSeshini Lejwayelekile YaboNdvuna beTemvelo base-Afrika (i-AMCEN) ngeNhlaba/Kholwane 2019. I-AMCEN yiforamu yesikhatsi lesigcwele lapho boNdvuna beTemvelo base-Afrika bacocisana babuye bancume ngalokuphatselene nemvelo kuLelivekati. INingizimu Afrika isungula kuba ngusihlalo kusukela nga-2019 kuya ku-2021.  C.  Imitsetfosivivinyo29. IKhabhinethi ivumele kukhishwa kweMtsetfosivivinyo Wekwabiwa Kabusha Kwemhlaba kutsi bantfu baletse tiphakamiso. Lomtsetfosivivinyo lobuyeketiwe ufaka sigaba lesiniketa imiphumela lesebaleni lapho khona kwabiwa kwemhlaba ngekwetinshisekelo tebantfu kutawentiwa ngaphandle kwenkhokhelo. Lesigaba sisimamisa lebesikhona ngaphambilini kuMtsetfosivivinyo Wekwabiwa Kwemhlaba lowahociswa ePhalamende wangasachubeki. Lomtsetfosivivinyo utawusita ekuphutfumiseni loluhlelo lwekubuyiswa kwemhlaba lolubuye luhambisane neluhlaka lwemitsetfo lekumtsetfosisekelo.   30. IKhabhinethi ivumele kukhishwa kweMtsetfosivivinyo Wekutiphatsa Kwetikhungo Tetimali wanga-2018 kutsi bantfu baletse tiphakamiso. Loku kuyincenye yemikhankaso yahulumende yekushintsha imitsetfo lelawula umkhakha wetimali ibebanti futsi kulandzele lokucala kusebenta kweMthetho Wekulawula Umkhakha Wetetimali, wanga-2017 (Umtsetfo 9 wanga 2017), lohlose kucinisekisa kutsi umkhakha wetetimala utiphatsa ngendlela lencono futsi nemakhasimende aphatswa ngendlela lefanele. Imitsetfo lelawulwa kutiphatsa kwemkhakha wetimali ihlose kuvikela nekulawula uma ngabe kuvikela kungasiyo imphumelelo, lemiphumela lengasimihle levela kutikhungo tetimali letenta ibhizinisi yato ngetindlela letingasikahle kumakhasimende noma tibukela phansi sitfunti setimakethe tetimali nekutsembela kuloluhlelo lwetimali.  LoMtsetfosivivinyo utawucinisa kuvikelwa kwemakhasimende ngekutsi ube nendlela yinye yekulawula indlela yekutiphatsa yemkhakha wetimali. Loku kutawubangela kusebenta ngalokufanako kwemigomo yekuvikela emakhasimende kuyo yonkhe imikhakha yetimali. Uniketa indlela yinye lebuketene nemsebenti wekuniketwa kwemalayisensi ato tonkhe tikhungo tetimali, nekucinisekisa kutsi umtsetfo umiswa ngalokugcwele nekulawula kuba khona.   Loku kutawuvumela Ligunya lelisha lelisunguliwe Lekutiphatsa Kwemkhakha Wetimali kutsi lente umsebenti kancono wekuvikela emakhasimende kutetimali nangekutsi aphatfwe ngekwekulingana. LoMtsetfosivivinyo, utawusebenta kuto tonkhe tikhungo tetimali, ubuye usekele kutfutfuka kwemkhakha wetetimali ngekusebentisa Umtsetfo Wemkhakha Wetimali lokhishwe ngaphansi kweMtsetfo Wekufukulwa Kwalabamnyama Kutemnotfo Ngalokubanti, wanga-2003 (Umtsetfo 53 wanga-2003) ngekufuna kwekutsi tinchubomgomo tentelwe kutsi tihambisane nalomtsetfo nekulawula kusebenta kwaleto tinchubomgomo.  31. IKhabhinethi ivumele kungeniswa kweMtsetfosivivinyo Lochibiyela Tindzaba Letiphatselene Nemali wanga-2018 ePhalamende.Lokuchibiyela kuphatselene:a) Umtsetfo Wekwehluleka Kukhokhela Tikweleti wanga-1963, kucinisa umtsetfosimiso wekulawula tivumelwane nome emakontileka emkhatsini walababili, ngekuhambisana netivumelwane te-G20; b) Umtsetfo Wetempensheni Yembutfo Wetemphi wanga-1976, kute ulungise kubandlulula;c) Umtsetfo weMabhange wanga-1990, kute uvumele tinkampani letifanele tahulumende kutsi tifake ticelo temalayisense ekuvula libhange, kuye ngekuvuma kweSigungu Lesiphetse;d) Umtsetfo Wempensheni weTisebenti taHulumende wanga-1996, kutsi untjintje umtsetfomgomo wekwehlukana ngalokucacile lokuphelele mayelana nedivosi, kucinisekisa kutsi impensheni lekhokhelwa lilunga lebelikadze liyindvodza/umfati wakhe kudivosi ayentiwa kutsi ibe sibopho sesikweleti; kanye e)  neMtsetfo weTingcweti letiBahlolimabhuku wanga-2005, kulungisa tinsayeya nemikhawulo Ibhodi Letimele Yekulawula Bahlolimabhuku lebukene nato ekwenteni umsebenti wayo wekulawula nekwengamela. D. Imikhosi Letako32. Simemetelo sa-NMWMengameli Ramaphosa utawumemetela i-NMW emcimbini lotawubanjelwa eKliptown eSoweto ngaLesihlanu, 7 Ingongoni 2018. Le NMW itawuhlomulisa ngekushesha tisebenti letingetulu kwetigidzi letisitfupha ibuye isite kulungisa lamazinga ekungalingani nekuswela eNingizimu Afrika. Lesimemetelo lesibonisa imphumelelo sitawukhulisa miholo yebantfu labaphuyile.   33. Lusuku Lwamhlabawonkhe Lwekulwisana NekukhohlakalaKwentela kubungata Lusuku Lwamhlabawonkhe Lwekulwisana Nekukhohlakala lwe-UN ngeLisontfo, 9 Ingongoni 2018, iKhabhinethi ibuye yaniketa siciniseko salelive sekulwisana nekukhohlakala emikhakheni yahulumende nalabatimele. Licembu le-JCPS libeke embili lokulwisana nalenkhinga ngekuhambisana nalokungamelani nakancane nekukhohlakala.  Kukhohlakala yinkhinga yemmango wonkhe lekufanele wonkhe umuntfu alwe nako njengoba kuvimbela kukhula kwemnotfo kantsi kukhulisa buphuya ngekutsi kutsatse letinsita kulabo labatidzinga kakhulu. 34. Lusuku Lwamhlabawonkhe Lwemalungelo Eluntfu Iningizimu Afrika itawuhlanganyela nemiphakatsi yamhlabawonkhe kutsi ihloniphe Lusuku Lwamhlabawonkhe Lwemalungelo Eluntfu ngeMsombuluko, 10 Ingongoni 2018. Lolusuku lugubha kusungulwa kwe UN General Assembly lwekuvumela Sincumo Samhlabawonkhe Semalungelo Eluntfu nga-1948 nguMhlangano loMkhulu we-UN. Hulumende uyachubeka nekucinisekisa kwekutsi bantfu baseNingizimu Afrika batfokotela onkhe emalungelo eluntfu njengelilungelo lemphilo, kulingana nesizotsa semuntfu. Wonkhe umuntfu unemsebenti wekucinisekisa kwekutsi emalungelo eluntfu nesitfunti selive letfu kuvikelekile.  35. Ikhomishana Yamhlabawonkhe Yelikusasa Lemsebenti Umbiko lovela kuKhomishana Yamhlabawonkhe Yelikusasa Lemsebenti itawusungulwa ngamhla tinge-22 Bhimbhidvwane 2019. Yasungulwa yi-ILO nga-2017 kuhlola letingucuko letiphutfumako letenteka kulomnotfo wemhlaba nakumisebenti, nekutsi babone letinkinga letihambembili baletse netincomo. Lekhomishana lesezingeni leliphakeme inasihlalo longuMengameli Ramaphosa ibambisene naNdvunankhulu Stefan L fven waseKingdom of Sweden. E. Imiyaleto36.  TililoIKhabhinethi ihlanganyela naMengameli Ramaphosa kulilela sishoshovu lesindlule emhlabeni nalebesiLincusa Laphambilini e-United Kingdom, Mnumzane Mendi Msimang, ngeMsombuluko, 3 Ingongoni 2018, kulandzela kugula sikhatsi lesidze. IKhabhinethi indlulisa kulila kwayo emndenini, kubangani, lebekaviva nabo nalabasondzelene na Mnumzane Msimang. Mnumzane Msimang uniketwe Umgcwabo Lokhetsekile Wahulumende Losezingeni 1 lokusho kutsi kutawuba khona kuhlonishwa ngemasotja ngekuhambisana netinchubomgomo letiphatselene nemingcwabo yeMbuso Netifundza.  37. Kuhalalisa37.1 IKhabhinethi ihalalisela iBanyana ngekufinyelela emdlalweni wemancamu kule 2018 Africa Women s Cup of Nations. Ngekwenta loko sebavele bakhonile kuba yincenye yemidlalo yalomnyaka lotako we-FIFA Women s World Cup lotawubanjelwa eFrance.37.2 IKhabhinethi ibongela Dkt Lindiwe Sidali, lowente umlandvo ngekutsi abe ngumake wekucala lomnyama kulelive lofundzele budokotela bekuhlindvwa kwenhlitiyo, i-cardiothoracic surgeon.F. TikhundlaTonkhe tikhundla titawuya ngekucinisekwa kweticu nekuhlolwa ngalokufanele.38.    Inhlangano Yekutfutfukisa Timboni (i-IDC) Mnu Tshokolo Nchocho njenga-CEO locashwe sikhatsi lesiminyaka lesihlanu.39.    Emalunga eBhodi Lebuke Simo Selitulu eNingizimu Afrika (i-SAWS):a.    Nks   Nana Magomola (Sihlalo);b.    Dkt  Phillip David Dexter (Sekela Sihlalo);c.    Mnu David Lefutso;d.    Adv Derek Jeffrey Block;e.    Nks Sowbakiam Mudly-Padayachie;f.    Dkt Mphekgo Patrick Maila;g.    Nks Feziwe Yolanda Renqe;h.    Mnu Itani Phaduli;i.    Dkt Owen Peter Muller Horwood;j.    Nks Kelebogile Shirley Moroka-Mosia;k.    Mnu Jerry Lengoasa (iCEO);  l.    naDkt Tsakani Ngomane (Lomele DG Welitiko)40.    U-Adv Sandile Nogxina njengeMcondzisi Longasilolunga Lesigungu Lesiphetse naSihlalo weBhodi Yenkhapani Yetikhumulo Tetindiza eNingizimu Afrika (i-Acsa). 41.    Umkhandlu weLihhovisi Lelubalobalo eNingizimu Afrika (i-Stats SA): a.    Mnu Ian Assam   uyaphindvwa kukhetfwa; b.    Mnu Faldie Esau   uyaphindvwa kukhetfwa;c.    Dkt Jacky Galpin   uyaphindvwa kukhetfwa;d.    Mnu Ettienne le Roux   uyaphindvwa kukhetfwa; e.    Dkt Ariane Neethling   uyaphindvwa kukhetfwa; f.    Dkt Thabi Leoka;g.    Nks Reshoketswe Mokobane;h.    Mnu Thapelo Molahloe;i.    Nks Blanche Motsosi;j.    Nks Nompumelelo Nzimande;k.    Mnu Wandile Sihlobo;l.    Nks Vuyelwa Mantyi (Lomele iMphumalanga Kapa);m.    Nks Zeenat Ishmail (Lomele iNshonalanga Kapa);n.    Mnu Kuberin Packirisamy (Lomele iNyakatfo Kapa);o.    Mnu Thulani Bhengu (Lomele iKwaZulu-Natal);p.    Mnu Thuso Ramaema (Lomele iFreyistata);q.    Dkt  David Everatt (Sihlalo nalomele iGauteng);r.    Prof Andries Monyeki (Lomele iNyakatfo Nshonalana);s.    Dkt Nomuso Mlondo (Lomele iMpumalanga);t.    naDkt Modjadji Malahlela (Lomele iLimpopo).42.    Ikhomishini Yembutfo Wetekuvikela:a.    Dkt Siphelele Zulu;b.    Dkt Ziyaad Essop;c.    Adv Nokuzola Gloria Khumalo; d.    naMnu Ian Hugh Robertson.43.    Ibhodi ye-South African Nuclear Energy Corporationa.      Dkt Robert Adam;b.     Dkt Ramatsemela Masango;c.      Mnu Aadil Patel;d.     Mnu Bishen Singh;e.     Nks Pulane Kingston;f.       Nks Matlhodi Ngwenya;g.     Mnu Jabulani Ndlovu; h.     naNks Pulane Molokwane;44.    Ibhodi yeMhlathuze Water a.    Nks Thabi Agatha Shange (Sihlalo)b.    Mnu Silas Zwelakhe Hlophe (Sekela Sihlalo)c.      Dkt Purshottamma Sivanarain Reddyd.    Mrs Nica M Geverse.    Dkt  Mosidi Makgaef.      Mnu Musa Moses Xulug.    Mnu Bonginkosi Vincent Mshenguh.    Mrs Amita Baduli.     Nks Nothando Nonkululeko Mkhizej.     Nks Gloria Dumisile Biyelak.     Mnu Petros Mzothule Zikalala45.    Ema-CEO Emikhandlu Lenemagunya eKufundzisa Nekucecesha (ema-SETA):a.   Bank SETA   Mnu Trevor Rammitlwa;b.  Food and Beverages SETA   Nks   Nokuthula Selamolela;c.   Fibre Processing and Manufacturing SETA   Nks   Felleng Yende;d.   Insurance SETA   Nks   Nadia Starr;e.   Services SETA   Nks   Amanda Buzo-Gqoboka;f.     Agriculture SETA   Mnu Zenzele Gilbert Myeza; g. Chemical Industries Education and Training Authority (CHIETA)  Mnu Mike Khathutshelo Ramukumba;h.   Culture, Arts, Tourism, Hospitality and Sports SETA   Nks   Keitumetse Lebaka;i.      Education, Training and Development Practices SETA   Nks   Nombulelo Nxesi;j.        Finance and Accounting SETA   Nks   Ayanda Pearl Zinhle Mafuleka;k.     Health and Welfare SETA   Nks   Elaine Brass;l.     Public Services SETA   Nks   Bontle Portia Lerumo; nam.   Wholesale and Retails SETA   Mnu Blessing Tom Mkhwanazi.Imibuto:Nks Phumla WilliaNks   Libambela leSikhulumeli seKhabhinethi Makhalekhukhwini: 083 501 0139 "
Sitatimende seMhlangano weKhabhinethi wamhla ti-13 Indlovana 2019,15 Feb 2019,https://www.gov.za/speeches/statement-cabinet-meeting-13-february-2019-15-feb-2019-0000,https://www.gov.za/ss/speeches/sitatimende-semhlangano-wekhabhinethi-wamhla-ti-13-indlovana-2019-15-feb-2019-0000,"Ikhabhinethi yahlangana ngaLesitsatfu, mhla ti-13 Indlovana 2019 eTuynhuys eKapa.A. Tindzaba Letimcoka1. Inkhulumo Yebunjalo Belive (i-SoNA)1.1. Ikhabhinethi iyayemukela Inkhulumo yeBunjalo Belive (i-SoNA) yaMengameli Cyril Ramaphosa yanga-2019, lesho iminyaka lenge-25 kusukela  eMhlanganweni wekucala Loyinhlanganisela yeTindlu Totimbili tePhalamende tentsandvo yelinyenti lensha yaseNingizimu Afrika. Linyenti lebantfu baseNingizimu Afrika liyemukele lenkhulumo, lesolo ichubeka inika litsemba nekuvuseteleka kabusha.1.2. Mengameli Ramaphosa ukhulume ngenchubekelembili lebekhona kulomnyaka lophelile. Ngekwakha asusela kulokuphumelela lekube khona, Mengameli wetfule tindzawo lokutawugcilwa kuto kulomnyaka. Loku kufaka ekhatsi kuchubeka netinyatselo tekungenelela tekukhulisa umnotfo ngekushesha nekudala imisebenti; kwenta ncono luhlelo lwetfu lwetemfundvo nekusungula emakhono akusasa kanye nekuphakamisa lizinga lekulwa nenkhohlakalo nekubanjwa kwembuso ngabhongwane.1.3. Kuleliviki lelilandzelako, Indvuna Yetetimali Tito Mboweni utawuchaza lisu letetimali ngesikhatsi etfula Inkhulumo yakhe yeSabelotimali. Ngekusebentisa ivoti yesabelotimali yematiko, Tindvuna titawuchaza emasu ato ekusebenta kunika emandla i-SoNA yaMengameli.  1.4. IKhabhinethi itimisele ekuchubeleni embili lelive letfu kutsi lifezekise Umbononchanti wa-2030 weLuhlelo Lwekutfutfukisa Lwavelonkhe (i-NDP), inkhombandlela yekucedza buphuya kanye nekunciphisa kungalingani nekuswelakala kwemisebenti nga-2030.2. I-African Mining Indaba2.1. INingizimu Afrika iyisingatse ngemphumelelo umhlangano wemnyaka, i-Investing in Africa Mining Indaba ye-25, lokungumhlangano lomkhulukati emhlabeni walabatsintsekako etimayini kanye nalabatsatsa tincumo. Ngenhloso yekuheha lutjalotimali etimayini, umhlangano walonyaka bewubanjelwe ngephasi kwengcikitsi letsi:  Kulwela Intfutfuko Yetemnotfo Lesimeme yase-Afrika. 2.2. IKhabhinethi ikwemukele kusayinwa kwesivumelwane lesisemtsetfweni salabatsintsekako kutetimayini. Lesivumelwane lesisemtsetfweni sitawusita kakhulu ekugcugcuteleni lutjalotimali lwemave angephandle lolutawucondza ngco emikhakheni leyehlukahlukene yetimboni tetimayini.2.3. Hulumende, ngekusebentisa Luhlelo Lwekwenta Lwenchubomgomo Yetetimboni (i-IPAP) yeLitiko Letekuhwebelana Netetimboni (i-dti), ubone kutsi inchubo yekuguculwa kwetimbiwa ngumkhakha loveta ematfuba lamanyenti batjalitimali labangawasebentisa kukhulisa lomkhakha wetetimayini. Loku kuletsa emandla lamakhulu ekufakeni ligalelo ekukhuliseni umnotfo walelive, kudaleka kwemisebenti, kuntjintja kanye nekucedza buphuya.3. I-Eskom3.1. Indvuna Yetemabhizinisi aHulumende Pravin Gordan utjele Ikhabhinethi ngalamafisha mayelana nekucishwa kwagezi ngenhloso yekuwonga lokusandza kwenteka lokutsikamete kuchubeka kwetemnotfo eveni lonkhe. Lokutsikameteka kube nelifutse lelikhulu emakhaya aseNingizimu Afrika kanye nasemnotfweni.  3.2. Kuphakelwa kwemandla kwaseNingizimu Afrika yintfo lebaluleke kakhulu kantsi simo lesikhona e-Eskom njenganyalo siletsa bungoti lobukhulu kulelive, kusimama kwalo kutetetimali nakumnotfo. Kwehlukanisa i-Eskom ibe tikhungo letintsatfu letahlukene Letingaphasi Kwembuso   sikhungo sekukhicitha nekuphehla igezi; sikhungo sekwendlulisa kanye nesekusabalalisa -   kudzingekile kute kube nekusimama kwesikhatsi lesidze kwalesisetjentiswa sekuphehla gezi kanye nekusimama kwelive.3.3. Kulungisa lesimo lesisandza kwenteka, Mengameli Ramaphosa ukhetse Likomidi Lekhabhinethi Lelikhetsekile Le-Eskom lelitawuholwa nguSekelamengameli nalelitawukwakhiwa Yindvuna Yetemabhizinisi aHulumende, yeTemandla; yeTetimali; yeTekutfutsa; yeKuvikeleka Kwembuso neyeteMaphoyisa. Lelikomidi litawubukana netindzaba letiphatselene na-Eskom malanga onkhe futsi letfule imibiko malanga onkhe kuMengameli mayelana ngetinyatselo lekumele kutsi titsatfwe kute kube nekuphakelwa kwagezi.3.4. Lelicembu kulindzeleke kutsi libambe umhlangano nabo bonkhe labatsintsekako kusita kuletsa kusimama kulesikhungo sagezi kanye nekuhlahla indlela leya embili kodvwa kube kucinisekiswa kutsi kuba netindleko letincane kubatsengi kanye nakubakhokhi bemtselo.4. Lilungelo lekuvota4.1. IKhabhinethi ihalalisela bonkhe bantfu baseNingizimu Afrika, ikakhulu tinkhulungwane tebantfu labasha labatawuvota kwekucala, labatimbandzakanya kulemphelasontfo lekugcina lekubhalisela kuvota lamhla tinge-26 namhla tinge-27 Bhimbidvwane 2019 ngembikwekutsi lelive libe nelukhetfo lwavelonkhe nelwetifundza lwesitfupha lwentsandvo yelinyenti mhla ti-08 Inkhwekhweti 2019.4.2. IKhabhinethi icela bonkhe labafanele kutsi bavote kutsi basebentise lilungelo labo ngekunaka futsi icela labo bantfu baseNingizimu Afrika labangakabhaliseli kuvota, kutsi babhalise emahhovisi eKhomishini Yelukhetfo Letimele (i-IEC) lavuliwe kulolonkhe lelive. Ungaphindza futsi uhlole simo sakho sekubhalisela kuvota ngekutsi utfumele ku: 32810 i-SMS nembolo yakho yamatisi (i-SMS ibita R1.00) nome-ke usebentise i-app yebavoti yamahhala ye-IEC kumakhalekhikhini wakho uyisebentisele kuhlola imininingwane yakho.4.3. Kusukela kwacala intsandvo yelinyenti yetfu, sakhe umtsetfosisekelo wentsandvo yelinyenti lophumelelako kanye netikhungo leticinisekisa emalungelo lasisekelo. Kwengeta kuloko, kunetinhlelo losekucaliswe ngato tekugucula simo setemnotfo kanye nekubukana netinsayeya tetfu letinengi tenhlalomnotfo. Lolukhetfo lolutako luletsa litfuba esitukulwaneni lesisha sebantfu labasha baseNingizimu Afrika kutsi basebentise lilungelo labo lekuvota, nekutsi bavakalise luvo lwabo mayelana nelikusasa labo kanye nelelive letfu.5. Ukutfolwa kwegesi na-oyili yi-Total5.1. Njengencenye yemitamo yavelonkhe yekukhulisa umnotfo kanye nekudala imisebenti, hulumende   ngekusebentisa i-Operation Phakisa yeMnotfo waseLwandle   yaveta ematfuba emkhakheni wete-oyili netegesi walelive kute kube nekukhula nelutjalotimali. INingizimu Afrika inemitfombolusito ye-oyili lengabayimiphongolo letigidzigidzi letiyimfica kanye ne-60 tcf (i-trillion cubic feet) nome igesi lelingana nemiphongolo ye-oyili letigidzi leti-11 elwandle.5.2. IKhabhinethi ikushayele lihlombe kutfolwa kwegesi leselwandle yinkampani ye-oyili iTotal lengacukatsa sigidzi semiphongolo, lokuyintfo letawukhutsata kakhulu kuphakelwa kwe-oyili negesi kulelive.5.3. Legesi yatfolwa ngulenkampani ngemuva kwekubhola kulenye yetindzawo tayo e-Brulpadda e-Outeniqua basin, kumakhilomitha lalinganiselwa kula-175 kusuka elusentseni lwaseNingizimu Afrika.6. Iseshinimvama ye-32 yeLubumbano Lwe-Afrika (i-AU)6.1. IKhabhinethi ihalalisela kukhetfwa kwaMengameli Ramaphosa kutsi abe nguSihlalo we-AU nga-2020. Utawutsatsa emva kweMengameli wase-Egypt Abdel Fattah el-Sisi, kwanyalo losasesikhundleni nga-2019.  6.2. Mengameli Ramaphosa uhole litsimba laseNingizimu Afrika baya kuSeshinimvama ye-32 Yemhlangano weTinhloko teMibuso naHulumende we-AU, lebewubanjelwe e-Addis Ababa, eFederal Democratic Republic of Ethiopia kusukela mhla ti-15 Bhimbidvwane kute kube mhla ti-11 Indlovana 2019, ngaphasi kwengcikitsi letsi:  Lababaleke Emaveni Akubo, Lababuyela Emaveni Akubo kanye neBantfu Labalahlekelwe Makubo Ngekhatsi Eveni: Tisombululo Leticinile Letimayelana Nekulahlekelwa Likenu Ngekucindzetelwa e-Afrika.  Lokukuvula inkhundla yekucabanga kanye nekulungisa timbangela tekulahlekelwa likenu ngekucindzetelwa e-Afrika.   6.3. INingizimu Afrika ingenise Umculu wekuVuma Ngalokusemtsetfweni leSivumelwane Lesimayelana neNdzawo Yekuhwebelana Lekhululekile kuleLivekati lase-Afrika (i-AfCFTA) ngesikhatsi salomhlangano. Tindzaba lokukhulunywe ngato kufaka ekhatsi ingucuko ngekwesikhungo kanye nekusitwa ngetimali kwalomtimba walelivekati; Kuthula nekuPhepha kuleLivekati; tintfutfuko letiphatselene ne-AfCFTA; kanye nekukhulumisana mayelana nesivumelwane lesisha sekusebentisana emkhatsini we-Afrika, emave laseCaribbean nePacific lasatfutfuka kanye neLubumbano Lwemave aseYurophu (i-EU) emva kwa-2020.6.4. Ngekuhamba kwalomnyaka, Mengameli Ramaphosa ulindzeleke kutsi abe ngusihlalo wemhlangano weLikomidi Letinhloko Temibuso yase-Afrika naHulumende Lelimayelana neKugucuka Kwesimo Selitulu (i-CAHOSCC). I-CAHOSCC yasungulwa nga-2009 Libandla le-AU Letinhloko Temibuso naHulumende kutsi ihole i-African Common Position on Climate Change kanye netinkhulumiswano temhlaba wonkhe letiphatselene nekugucuka kwesimo selitulu.6.5. Ngesikhatsi Mengameli Ramaphosa abangusihlalo, utawusebentisana naletinye tinhloko temibuso kucinisekisa kutsi sicala kusebenta ngemphumelelo Sivumelwane saseParis lesiyinchophamlandvo sekunciphisa nekutayela imitselela yekugucuka kwesimo selitulu. Ngekusebentisa i-CAHOSCC, i-Afrika itawufaka ligalelo lelimcoka kulemitamo yemhlaba wonkhe yekhabhoni lephasi kanye nentfutfuko lemelana nesimo selitulu lesigucukako.7. Imfundvo Lephakeme7.1. IKhabhinethi ivakalisa kudzabuka kwayo emndenini nakubangani bemfundzi wase-Durban University of Technology (i-DUT), Mlungisi Madonsela. Kutsikameteka kwekufundza nekuvalwa kwetikhungo temfundvo lephakeme, ikakhulu KwaZulu-Natal, lokuholele ekushoneni ngengoti kwalomfundzi kuyasikhatsata kakhulu.7.2. IKhabhinethi icela bonkhe labadlala indzima kutsi basombulule letinkinga ngendlela yekuthula. Live letfu lidzinga bantfu labasha labafundzile kute bafake ligalelo ekutfutfukiseni lelive.7.3. Hulumende, ngekusebentisa Litiko Letemfundvo Lephakeme Nekucecesha, usita tikhungo temfundvo lephakeme lapho kunetinsayeya khona. Indvuna Yetemfundvo Lephakeme  Nekucecesha Naledi Pandor uphindze futsi wayala baphatsi beSikimu saVelonkhe Sekusita Bafundzi Ngetimali (i-NSFAS) kutsi bakwente intfo labatawucala ngayo kukwenta kuphendvula yonkhe imibuto yebafundzi.8. Kulawulwa kwesifo sematele (i-FMD)8.1. Ngekuvikela imphilo yesive, Ikhabhinethi iyajabula mayelana netinyatselo tekungenelela tekugwema kubhebhetseka kwesifo sematele lesibhedvuke eSigodzini saseVhembe, eLimpopo. Litiko Letekulima, Temahlatsi Netinhlanti, ngekuhlangana neNhlangano Yenyama Lebovu kanye nalabanye labatsintsekako, balungisa lenkinga ngendlela yekuhlanganyela.8.2. Kugoma tinkhomo kucale mhla ti-14 Bhimbidvwane 2019, etindzaweni lapho tinkhomo takhona titsintseke khona, kanye netinkhomo letisetindzaweni letilibanga lelingemakhilomitha lange-20 netindzawo letitsintsekako. Kute kube ngunyalo, linani selilonkhe letinkhomo letigonyiwe ti-10 000; tibekwa luphawu lwekutehlukanisa kuletinye.9. Ingcungcutsela Yetemafilimu aseNingizimu Afrika9.1. Imboni yetemafilimu yaseNingizimu Afrika kudzala yabonakala kutsi iyimbiliso yekukhula kutemnotfo kanye nekudala imisebenti lapha eNingizimu Afrika. Imboni yalokucanjwako nemasiko, ikakhulu umkhakha wetemafilimu, iphindze futsi idlale indzima lemcoka ekutfutfukiseni indzaba letekwako yaseNingizimu Afrika kanye nekufaka ligalelo emitameni yekwakha sive kanye nekusihlanganisa ngekwenhlalo.9.2. Ngekuhambisana nalendlela, Ikhabhinethi iyayemukela Ingcungcutsela Yekucala Yetemafilimu aseNingizimu Afrika, lebeyibanjelwe lapha eJozi kusukela mhla ti-04 kuya mhla ti-05 Indlovana 2019 ngaphasi kwengcikitsi letsi:  Ingucuko neMcondvo Lomusha kutemafilimu aseNingizimu Afrika/kuteTimboni Talokubukelwakulalelwe kanye neTheknoloji Yesimanjemanje (i-4IR). Ngabe sesisemeni sekwemukela ingucuko? 9.3. Imiphumela yalengcungcutsela kulindzeleke kutsi ibe neligalelo ekudaleni simondzawo sekutsi lemboni ikhule idlondlobale. Hulumende utimisele kusita ngetimali imiklamo ngekusebentisa Ikoporasi Yekutfutfukisa Timboni (i-IDC) kanye ne-dti.B. Tincumo teKhabhinethi10. Kubumbana ngekwetenhlalo nekwakha sive10.1. Nanome sive sakitsi sihambe emanyatselo lamakhulu kusukela nga-1994, tihibe tekwentiwa leteyame ebuhlangeni, ekwehlukaneni ngekwemcebo kanye nekwehlukana ngekwemasiko kusachubeka kwentela phasi lenchubekelembili lesibe nayo. Ngaleyo ndlela-ke, Ikhabhinethi iyivumile i-Political Perspective, leyenta kutsi kube nemtsetfo neluhlakamsebenti lwenchubomgomo yekusekela kubumbana kakhulu ngekwetenhlalo nekuchubekele embili ngekwakha sive.10.2. Loluhlakamsebenti lutawuba nemtselela lomkhulu mayelana nekucala kusebenta kwetinjongo te-NDP letifaka ekhatsi lokhu:  sive lesibumbene nemmango lohlangene ngekwetenhlalo atisito tinjongo tavelonkhe kuphela; tiphindze futsi tibe yindlela yekucedza buphuya. 10.3. Yonkhe imikhakha yesive iyagcugcutelwa kutsi yesekele loluhlakamsebenti lwalenchubomgomo ngekutsi sigubhe ngenjabulo kwehlukahlukana kwetfu sakheni sive lesitawulungisa umonakalo lowentiwa lubandlululo nembusobucalu.10.4. Litiko Letebuciko Nemasiko litawuhlela Ingcungcutsela Yesivumelwane Sekubumbana Ngwekwetenhlalo ekupheleni kweNdlovulenkhulu 2019 letawubaseJozi lapha imikhakha leyahlukahlukene yesive   lokufaka ekhatsi umphakatsi, tebasebenti, betemabhizinisi, betemfundvo netati temfundvo, betenkholo, nebetindzaba   letawutinikela kulomklamo wekubumba sive ngekwetenhlalo kanye nekwakha sive. Kubonisana nemikhakha kutawukwentiwa ngenyanga yeNdlovana kanye nasemkhatsini wenyanga yeNdlovulenkhulu 2019.C. Imitsetfosivivinyo11. Umtsetfosivivinyo loChibela teBantfwana wanga-201911.1. IKhabhinethi ikuvumile kungeniswa ePhalamende kweMtsetfosivivinyo loChibela teBantfwana wanga-2019 kute kuciniswe umsebenti wesive wekuvikela emalungelo ebantfwana.11.2. Nga-2017 sikhungo semtsetfo webantfwana, i-Centre for Child Law, samangalela Litiko Letekutfutfukiswa Kwetenhlalakahle mayelana nekusilela emuva kwekunakekelwa kwemntfwana ngumuntfu langamtali.11.3. Inkantolo Lephakeme yakhipha umyalo yawucondzisa eNdvuneni Yetekutfutfukiswa Kwetenhlalakahle, emkhatsini walokunye kutsi ilungise futsi yetfule ePhalamende kuchitjiyelwa lokufanele kweMtsetfo weBantfwana, wanga-2005 (Umtsetfo Lonombolo we-38 wanga-2005) nome neMtsetfo wekuTibonelelo Tahulumende, wanga-2004 (Umtsetfo we-13 wanga-2004) kute kutsi kube nesisombululo semtsetfo lesiphelele kute kulungiswe tinsayeya tekunakekelwa kwemntfwana ngumuntfu langamtali.11.4. Bonkhe bantfwana kufanele kutsi bakhone kutfola tinsita lokuhloswe ngato kukhutsata kuphepha kwabo, kunakekelwa nekuvikeleka; kanye neluhlelo lwetenhlakahle lolunemphumelelo. Kunetinkinga letinyenti eluhlelweni lwekunakekela nekuvikela bantfwana lolukhona njenganyalo. LoMtsetfosivivinyo emkhatsini walokunye, ulungisa tinsayeya letiphatselene nekunikwa kanye nekuphatfwa kweluhlelo lwekunakekela kwemntfwana ngumuntfu langamtali, kanye netindzaba letiphatselene naloko.D. Imikhosi Letako12. Ingcungcutsela Yemnotfo weBuchwepheshe be-Inthanethi12.1. Kutfutfuka kwemhlaba wonkhe ulandzele itheknoloji lokugcugcutelwa yi-4IR kuta nematfuba lamasha ekwakha sive setfu kanye nemnotfo. Kute sihlale sisembili mayelana netindlelamvama letinsha tetheknoloji, lelive litawusingatsa Ingcungcutsela Yemnotfo weBuchwepheshe be-Inthanethi ngeNdlovulenkhulu 2019.12.2. Lengcungcutsela ihlelwe ngaphasi kwe-4IR South Africa (i-4IRSA), ngekuhlanganyela neLitiko Letakhiwonchanti Tekuchumanisa Netinsita Teliposi, baka-Telkom, iNyuvesi yaseWitwatersrand, iNyuvesi yaseJozi kanye neNyuvesi yaseFort Hare.12.3. I-#4IRSA ihlose kulungisa tinsayeya iNingizimu Afrika lebukene nato kulesikhatsi se-4IR kute itfolele lelive timphendvulo letivakalako letibumbene naletihlanganisa wonkhe wonkhe.13. Imiklomelo Yebetindzaba yeNhlangano Yekutfutfukisa Emave laseNingizimu Ye-Afrika (i-SADC) yanga-201913.1. Njengencenye yekukhutsata kuhlangana kwetifundza, kusebenta ngekuhlanganyela nekugcugcutela bungcweti kutebuntsatseli, betindzaba baseNingizimu Afrika bayamenywa kutsi bangenise imingenela yabo yeMiklomelo Yebetindzaba ye-SADC yanga-2019 kungakashayi mhla tinge-28 Indlovana 2019. Lemiklomelo isemikhakheni yetekuphrinta, tekusakata, tamabonakudze kanye nebuntsatseli bekutfwebula titfombe.E. Imilayeto14. KudvudvutaIKhabhinethi njengaMengameli Ramaphosa kanye nabo bonkhe bantfu baseNingizimu Afrika nayo ivakalisa kudzabuka emindenini nakubangani bebafundzi labashone ngesikhatsi kudzilita libhuloho lebetinyawo esikolweni eHo rskool Driehoek eVanderbijlpark ngaLesihlanu, mhla ti-01 Indlovana 2019. Ikhabhinethi ifisela futsi bonkhe labo labalimele kwelulama masinyane.15. Kuhalalisela15.1. IKhabhinethi iyihalalisele:I-Soweto Gospel Choir ngekwenta iNingizimu Afrika kutsi itigcabhe futsi ngemva kwekuphumelela kutfola umklomelo we-Grammy nge-albhamu yabo yemculo lephuma phambili emhlabeni. Lelicembu lemculo liphumelele nge-albhamu yalo letsi Freedom   renditions of well-known liberation struggle songs. Lona ngumklomelo wesitsatfu we-Grammy lekwaya leliwutfolile.Libhange Lentfutfuko Yemave laseNingizimu Afrika (i-DBSA) ngekutfola Umklomelo weLuhlelo lwase-Afrika Lemandla Lavusetelelekako liklonyeliswe sikhungo lesitinte eLondon, i-Project Finance International. I-DBSA iklonyeliswe ngenca yekusita ngetimali kwayo ngendlela lenemcondvo lomusha imiklamo yemandla lavusetelelwako le-14 eLuhlelweni lwalelive lweBakhiciti Labatimele Bemandla Lavusetelekako.Bososayensi betfu lababili labaklonyeliswe ngemklomelo losetulu i-AU Kwame Nkrumah for Scientific Excellence wanga-2018 lapha e-Addis Ababa, e-Ethiopia mhla ti-11 Indlovana 2019:Solwati Aletta Schutte uzuze umklomelo wesifundza we-Women Scientist US$20 000 emkhakheni we-Life and Earth Sciences. UnguSolwati we- Physiology eNyuvesi yaseNyakatfo Nshonalanga. Solwati Schutte uneticu te-SARChl ku-Early Detection and Prevention of Cardiovascular Disease in Africa, lolucwaningo lusitwa ngetimali Litiko Letesayensi Netheknoloji (i-DST). Lucwaningo lwakhe lugcile kuhayihayi lengakavami kanye nekwandza kwayo kubantfu base-Afrika. Solwati David Mark Richardson uzuze umklomelo welivekati we-US$100 000 kumkhakha we-Earth and Life Science. UnguSolwati lowatiwako wesifundvo se-Ecology eNyuvesi yaseStellenbosch, aphindze abe futsi nguMcondzisi we-DST-National Research Foundation Centre of Excellence for Invasion Biology. Lucwaningo lwakhe lugcile etindzabeni letiphatselene nekuvisisa ngekungena kuhlume kwetihlahla letingasito taleyo ndzawo.Licembu laseNingizimu Afrika lelibhola letinyawo lalabangephasi kwe-20, Amajita, ngekutsi liphumelele kulungela kungenela Indzebe Yemhlaba ye-FIFA yalabangaphasi kwe-20 yanga-2019, letawudlalelwa lapha ePoland ngeNkhwekhweti 2019. Amajita atiphendlele indlela ngekuphumelela emzuluswaneni lowendvulela emancamu weNdzebe Yemave Ase-Afrika Yelibhola Letinyawo Yalabangephasi kwe-20 yeNhlangano Yelibhola Letinyawo yase-Afrika (i-CAF) kwanyalo ledlalelwa lapha eNiger. Imibuto ingacondziswa:kuMk. Phumla Williams   Libambela laloKhulumela Ikhabhinethi (i-GCIS)Makhalekhikhini: 083 501 0139"
Sitatimende seMhlangano weKhabhinethi lebewubanjwe mhla tinge-27 Indlovana 2019,28 Feb 2019,https://www.gov.za/speeches/statement-cabinet-meeting-27-february-2019-28-feb-2019-0000,https://www.gov.za/ss/speeches/statement-cabinet-meeting-27-february-2019-28-feb-2019-0000,"Sitatimende seMhlangano weKhabhinethi lebewubanjwe mhla tinge-27 Indlovana 2019 eTuynhuys eKapaA. Tindzaba Talelive1. Inkhulumo yeSabelotimali sanga-20191.1. IKhabhinethi iyayemukela Inkhulumo yeLwabiwotimali lwanga-2019 leyetfulwe yiNdvuna Yetetimali Tito Mboweni ePhalamende, eKapa ngaLesitsatfu, mhla tinge-20 Indlovana 2019, njengeluhlakamsebenti lolutawubeka iNingizimu Afrika lapho sisonkhe sitawukhona kutsi sivusetele futsi sakhe kabusha umnotfo wetfu kutsi ufake wonkhe wonkhe futsi ube ngulophumelelako.1.2.Lenkhulumo yeLwabiwotimali ifezekisa tetsembiso letentiwa nguMengameli Cyril Ramaphosa naketfula Inkhulumo yakhe Yebunjalo Belive (i-SoNA) ePhalamende, eKapa mhla ti-07 Indlovana 2019.1.3. IKhabhinethi yesekela tihlongoto letahlukahlukene, lokufaka ekhatsi kuncishiswa kwemali lekhokhela imiholo yetisebenti tahulumende, ngenhloso yekudala kutsi kube nekonga lokwengetiwe kute kuciniswe tetimali tahulumende. Kubeka imibandzela lecinile yekwesekela ngetimali i-Eskom kusita lesikhungo kutsi sihleleke kabusha kuyamukeleka kute kutsi sibe yinhlangano lephumelelako.1.4. Sonkhe sinencenye lesingayidlala ekukhuliseni umnotfo kanye nekudala imisebenti yebantfu bakitsi. Kuncoba tinsayeya letimatima letabangwa ngumbuso welubandlululo kusho kutsi kumele sisebentisane nahulumende kute kucale kusebenta tinhlelo tahulumende, kukhulisa umnotfo kanye nekuheha batjalitimali bangaphandle kulelive.2. I-Eskom2.1. IKhabhinethi iwemukele umbiko lovela kuSekela Mengameli David Mabuza lomayelana nemsebenti weLikomidi Lelihlangene Lelikhetsekile Lekhabhinethi le-Eskom lelasungulwa emva kwekutsikameketa kwekuphakelwa kwagezi lokusandza kwenteka  kutemnotfo. Imetamo lehlanganisiwe yahulumende yekuletsa kusimama kutetimali, kusebenta kanye nekwakheka kwe-Eskom ichubeka kahle kakhulu.2.2. Likomidi Lelikhetsekile Lekhabhinethi libitwe kutsi lihlangane Lisekela Mengameli Mabuza futsi kufaka ekhatsi Indvuna yeTemabhizinisi aHulumende, yeTekutfutsa, yeteTimali, yeteMaphoyisa neyeTekuvikeleka  Kwembuso. Kutawudzingeka kutsi kweluswe malanga onkhe kuphakelwa kwemandla.2.3. Ngekuhambisana nekutinikela kwaMengameli Ramaphosa kutsi hulumende kufanele kutsi kuphendvula kwakhe kulenkinga yegezi kufake wonkhe wonkhe futsi kube nekubonisana, Indvuna Yetemabhizinisi aHulumende naSihlalo webhodi yaka-Eskom babe nemihlangano kanye nebaholi labatsatfu betinyonyana tebasebenti letatiwako e-Eskom, imboni yetimayini temalahle kanye nemkhakha wabonjiniyela.  2.4. Umhlangano nebasebenti ubike mayelana netinkinga tekusebenta kwa-Eskom kanye neluhlelo lwekuphehla gezi, kugcinwa isesimeni kanye nekucishwa kwegezi lokungakahlelwa. Lomhlangano uhlose kusungula sisekelo semihlangano lesemtsetfweni esikhatsini lesitako. Kwacocisanwa futsi nangekuhlelenjiswa kabusha kwe-Eskom, futsi onkhe emacembu avumelana ngekutsi kutawuba nekukhulumisana kabanti lokutakwenta kutsi kube nekuvisisa kahle lendlela kanye nemitselela yekwehlukanisa i-Eskom kutsi ibe tikhungo letintsatfu letehlukene.2.5. Imboni yetimayini temalahle ibitwe ngaphasi kweMkhandlu waseNingizimu Afrika Wetimbiwa (i-MINCOSA), futsi lomhlangano uphakamise tinkinga letiphatselene nekuphakelwa kwemalahle, tindleko nentsengo, kanye nelizinga lemalahle leliphakelwa Eskom.2.6. Leminye futsi imihlangano yekucocisana iphindze futsi yabitwa nemkhakha wetebunjiniyela, ngaphasi kweMkhandlu waseNingizimu Afrika Wetebunjiniyela (i-ECSA). Onkhe emaphiko etingcweti kutebunjiniyela bekamelelwe tinhlangano tawo lobalilunga lato ngekutitsandzela, lokufaka ekhatsi Inhlangano Yavelonkhe Yabonjiniyela Labamnyama.2.7. I-ECSA inike luhlatiyo lwayo lwetinkinga Eskom labukene nato yaphindze futsi yaveta netincomo tekutsi tingambandzakanywa kanjani ngalokubanti tifundziswa taseNingizimu Afrika kanye nemkhakha webungcweti bethekniki kuletinyatselo tekungenelela letiphutfumako letidzingekako tekusimamisa kuphakelwa kwagezi.2.8. I-MINCOSA ne-ECSA itawusita hulumende kutsi asungule Licembu laka-Eskom Lekusebenta Ngekwethekniki Nekubuketa Kugcinwa Kusesimeni lelitawumenyetelwa nje khona madvute.3. Emandla lavusetelelwako3.1. IKhabhinethi iyasisekela simemetelo lesentiwe yiNdvuna Yetemandla Jeff Radebe, lesiniketa sizatfu sekuvuma emandla lavusetelelwako ekulweni nelifutse lelisetulu lelibi lemitfombolusito yemandla etinsalela letindzala talokubolako (i-fossil fuel) letifanana newoyili nemalahle.3.2. Emandla amcoka endleleni yeNingizimu Afrika yekukhula kutenhlalomnotfo nentfutfuko.Luhlelo Lwekutfutfukisa Lwavelonkhe (i-NDP) libeka kutsi iNingizimu Afrika itawudzinga lokungenani emamegawathi la-20 000 emandla lavusetelelwako ngemnyaka wa-2030. Luhlelo Lwekutsenga Emandla Lavusetelelwako Kubakhiciti Bemandla Labatimele lube nelifutse lelimcoka kutemnotfo, ekudaleni imisebenti, ekutfutfukiseni ummango, tingucuko kutemnotfo nasekuntjintjeni kwesimo selitulu.  3.3. Nanome iNingizimu Afrika ichubeka ngekufaka ligalelo lelimcoka emitameni yemhlaba wonkhe yekukhicita ikhabhoni lephasi kanye nemiklamo yentfutfuko lekhonako kumelana nesimo selitulu lesibi, hulumende usatimisele ekucinisekiseni kutsi kube nekutibophelela kanye nekuntjintjela elikusaseni lelihlobile.3.4. INkampani Yelibhange Lemhlaba isandza kusingatsa Umhlangano Wemandla Lavusetelelwako aseNingizimu Afrika Netinhlelo Tekugcina Emandla lapha eKapa kusukela mhla ti-25 kuya mhla ti-26 Indlovana 2019 ngaphasi kwengcikitsi letsi:  Emabhetri, Kugcinwa Kwemandla Nelikusasa Lelivusetelelwako   Kuya eLuhlelweni Lwekuphakela Emandla Lavusetelelwako Lalawuleka Ngalokuphelele.  Titfunywa letivela embonini yetemandla, kutetimali, kutikhungo temandla, kubalawuli, kuhulumende netifundziswa tikhulumisane ngetinchubekelembili emkhakheni wetekuvusetelelwa kwemandla lokufaka ekhatsi umtsetfomgomo, betekulawula, betetimali, temabhizinisi, tetheknoloji, tinhlelokusebenta tangcondvomshini, temcondvo lomusha, tindzaba temakhodi nemazinga ladzingekako ekukhuliseni emandla lavusetelelekako.3.5. Emandla lavusetelelwako netematheknoloji ekugcina emandla tisisita ekuguculeni emandla agezi kutsi abe ngemandla lagcinekako kute siwalondvolote khona sitewuwasebentisa esikhatsini lesitako nasiwadzinga. Tinhlelo tekugcina emandla tinciphisa sidzingo sekusolo unemalahle nome tiphehlagezi letisebentisa gesi, ngaleyo ndlela-ke bese kunciphisa kukhishwa kwentfutfu bese kusisita ekwehliseni kuntjintja kwesimo selitulu.4. Luhlelo Lwetikhungo Letikhetsekile Tetemnotfo (ema-SEZ)4.1. IKhabhinethi iyakwemukela kwetsenjwa kwemnotfo waseNingizimu Afrika ngebatjalitimali balana ekhaya nebasemaveni emhlaba lokukhonjiswe ngekutjala imali eSikhungweni Sekutfutfukisa Timboni saseSaldanha Bay (i-SBIDZ), lesitfutfuka kute kutsi sibe sikhungo lesingaselwandle lesisezingeni lemhlaba lesihweba ngemikhicito  yaselwandle. Loku yincenye yeLuhlelo lwe-SEZ lweLitiko Lwetekuhwebelana Netimboni.4.2. Kusungulwa kwe-SEZ eveni lonkhe yindlela yekulungisa kugcwala ndzawo yinye kwemisebenti yetemnotfo kulelive ngenca yekuhlela indzawo kwelubandlululo.4.3. Kusukela ema-SEZ asungulwa, abe neligalelo ekuheheni bekuchamuka kulamanye emave kutsi batjale ngco timali njengaloku lokusandza kwenteka lutjalotimali lwetigidzigidzi le-R3 lolwentiwe e-SBIDZ.4.4. Lolutjalotimali lwe-SBIDZ lufaka ekhatsi lokungenani leminye miklamo yelutjalotimali lesihlanu letawungeta lenye  imali yelutjalotimali lwetigidzigidzi le-R2.4 manje nangesikhatsi esimaduze nje, naseyiphotfuliwe i-SBIDZ.  5. Kuphakelwa kwemanti5.1. IKhabhinethi iyawemukela uMklamo Wemanti waseMzimvubu losendzaweni yase-Esiqhungqwini eTsolo, lapha kuMasipala Wendzawo eMhlontlo eMphumalanga Kapa. Lomklamo wemanti wesimanjemanje sisibonelo lesikhombisa kutsi hulumende usachubeka nekuhlangabetana netidzingo temimango nanome live laseNingizimu Afrika lilive leliswela emanti.   5.2. Kusungulwa kwalemiklamo yemanti lenje kudala ematfuba emsebenti kuphindze futsi kucinisekise kuphakelwa kwemanti lahlobile langasetjentiswa emakhaya nasetimbonini.5.3. Kusukela kwacala intsandvo yelinyenti kunyenti losekwentiwe kucinisekisa kutsi imimango iyakhona kutfola tinsita letisisekelo njengemanti lahlobile. Cishe ange-90% emakhaya kwanyalo latfola emanti etimpompini.  6. Kuvikeleka etikolweni6.1. IKhabhinethi iyatihlaba tento tebuhonga, kubamba inkunzi nebudlova lobubikwe kuletinye tikolo talelive. Bantfwabetfu badzinga tikhungo tekufundza letivikelekile ngako-ke sicela bonkhe bafundzi, bothishela, batali kanye nebondli kutsi basebentisane ngekubambisana kutsi kuvikelwe bantfwabetfu ngekwetenhlalo, ngekwemtimba kanye nangekwemoya.6.2. IKhabhinethi iphindza futsi idvumisa kakhulu Umbutfo weMaphoyisa waseNingizimu Afrika (i-SAPS) ngekubamba ngekushesha basolwa labebalinga kubamba imoto ngenkhani esikolweni e-Edenvale le eGauteng.6.3. IKhabhinethi yenta sicelo lesikhetsekile isicondzisa kumitimba letiphetse tikolo (ema-SGB) kutsi ihlole letakhiwonchanti letikhona kwanyalo etikolweni kucinisekisa kutsi takhiwo tetikolo tivikelekile, tigcinwe tisesimeni njalo futsi kube nesimo lesilungele kufundza.7. Tento letingamukeleki letentiwa ngulabanye baholi betenkholo7.1. IKhabhinethi ikhatsatekile ngaloko lekubone emibikweni yebemaphephandzaba. Lapha sicondzise kulesento lesisandza kwenteka lokutsiwa kuvuswe umuntfu ekufeni. Letinyenti taletehlakalo tentekile esikhatsini lesengcile, kusukela ekufutseni emalunga elibandla ngesibulalitinambutane lesinebutsi kuya etentweni tekubagcugcutela kutsi banatse phethiloli, badle emagundvwane netjani, emkhatsini walokunye.7.2. Bantfu baya etikhungweni tetenkholo ngenhloso yekunetisa imiphefumulo yabo kanye nemandla etengcondvo, ikakhulu nangabe imimoya yabo iphasi futsi babhekene nebumatima. IKhabhinethi icela bonkhe bantfu kutsi basebente ngekuhlanganyela kute kucedvwe letento tekuchaphata bantfu kanye nekufaka timphilo tabo engotini. Ema-ejensi lacinisekisa kugcinwa kwemtsetfo kufanele kutsi angenelele lapho kwentiwe khona tento tebugebengu ngaphasi kweligama letenkholo. IKhabhinethi iphindze futsi yabona kutsi Ikhomishini Yekugcugcutela Nekuvikela Emalungelo Ebantfu Emasiko, Etenkholo neweTilwimi (i-CRL Rights Commission) iphenya letento, lokuyintfo letakwenta kutsi kube nekungenelela lokuphelele lokutawucedza letento.8. Lukhetfo lwavelonkhe nelwetifundza lwanga-20198.1. IKhabhinethi icela bonkhe bantfu baseNingizimu Afrika labafanele, ikakhulu bantfu labasha labavota kwekucala lababhalise ngebunengi babo, kutsi basebentise lilungelo labo bavote kuLolukhetfo lwaVelonkhe nelweTifundza ngaLesitsatfu, mhla ti-08 Inkhwekhweti 2019, bavakalise luvo lwabo macondzana nelikusasa lalelive.8.2. Mengameli Ramaphosa umemetele ngalokusemtsetfweni futsi wakufaka kugazethi kutsi mhla ti-08 Inkhwekhweti 2019 lusuku lwelukhetfo lwavelonkhe nelwetifundza. Loku kusho kutsi nyalo luhlu lwebavoti seluvalwe ngalokusemtsetfweni futsi bantfu ngeke basakhona kubhalisa kutsi batewuvota kulolukhetfo lolutako lwangeNkhwekhweti. Mengameli uphindze futsi ngekulandzela Sigaba 2A seMtsetfo Wemaholide aWonkhewonkhe, wanga-1994 (Umtsetfo we-36 wanga-1994), njengaloku uchitjelwe, wamemetela kutsi mhla ti-08 Inkhwekhweti 2019 yiholide yawonkhewonkhe eveni lonkhe.8.3. Lapha eNingizimu Afrika, lilungelo lekuvota lingumphumela weminyakanyaka yekuzabalazela inkhululeko yetfu. Inkhululeko yatfolakala ngentsengo lenkhulu kakhulu emadvodza nebafati labangabalwa balelive banikela ngetimphilo tabo.9. Indzaba yaCaster Semenya9.1. IKhabhinethi ihlanganyela nalabanengi baseNingizimu Afrika ekukhombiseni bunye bekusekela intfombi yetfu ledvumile Caster Semenya. Ludzaba lwakhe, lolusalalelwa eNkantolo Yekwehlulela Yetemidlalo, lungetulu kwendzaba nje yetemidlalo. Yindzaba lemayelana nemalungelo eluntfu lasisekelo kanye nesitfunti sabo bonkhe bantfu.9.2. Sicela bonkhe bantfu kutsi bakhombise kwesekela kwabo ku: #HandsOffCaster. Asikhombiseni umhlaba kutsi tsine sisive lesikubeka embili kungatsatsi luhlangotsi, kulingana kanye nekuhlonipha sitfunti semuntfu.10. Imboni yetebuciko10.1. IKhabhinethi iyijabulele imiphumela lemihle yeMhlangano Wekucocisana weMboni Yetebuciko lebewuholwa yiNdvuna Yetekuchumana Stella Ndabeni-Abrahams, lebewubanjwe ngaphasi kwengcikitsi letsi:  Kusebentisa ngalokuphelele Tinkhundla Te-Inthanethi Tingcweti Tebuciko Letiphila Ngalesikhatsi Setheknoloji Yesimanjemanje (i-4IR).  Inhloso bekukucocisana nalemboni kuhlola lifutse le-4IR kumkhakha webuciko, kanye nasemkhakheni wetekusakata nalokubonwakulalelwe, kanye nekutfutfukisa ngekwemtsetfo tinkhundla talabatsintsekako macondzana nalokuphatselene nalengucuko.10.2. Labebangenele lokucocisana bavumile kutsi hulumende kufanele kutsi acocisane nalabatsintsekako kanye nePhalamende mayelana neMtsetfosivivinyo Wekuchibela Lilungelo Lembhali, kutfutfukisa Umculu Wekuntjintja Tetindzaba, kucocisana nebasakati ngenhloso yekuvimba kuchashatwa kwebakhiciti betinhlelo tekusakata labancane nalabatimele, kanye nekucinisekisa kutsi banikati betinhlelo tekusakata kukhona labakuzuzako ngekusetjentiswa kwetinhlelo tabo etinkhundleni te-inthanethi.11. Tindzaba tenkhohliso etinkhundleni tekuchumana11.1. IKhabhinethi itibuka ngekukhatsateka tindzaba tenkhohliso ku-LinkedIn ne-Facebook lokutsiwa eTindvuna neBasekeli beTindvuna.11.2. Sitsandza kucwayisa emalunga emmango kutsi angakhohliswa futsi aheheke nguletindzaba tenkhohliso etinkhundleni tekuchumana, letinye tato letitsembisa ematfuba etemabhizinisi enkhohliso, lapho bacela khona bantfu kutsi bakhokhe timali kute babe yincenye yalamatfuba etemabhizinisi. Kute lilunga leSigungu lelicela inkhokhelo etinkhundleni tekuchumana ngemsebenti walo losemtsetfweni leliwentako. Nangabe unekungatsita, ucelwa kutsi utsintse tindvuna letahlukahlukene nome ematiko ku: www.gov.za.11.3. Emalunga emmango ayakhutsatwa kutsi acaphele kakhulu kantsi labo lasebavele bakhohliswe ngulabantfu labatishaya tindvuna kufanele kutsi babikele emaphoyisa ngekushesha.11.4. IKhabhinethi iyatihlaba kakhulu tento letentiwa egameni lemalunga eSigungu nome egameni lanome ngabe nguliphi lilunga lemmango ngekusebentisa tinkhundla tekuchumana tenkhohliso.11.5. Tsine asitihlanganisi nekuphawula, imibono netitfombe letikhonjiswa kuletinkhundla tekuchumana tenkhohliso.12. TaseVenezuela12.1. IKhabhinethi ikhatsatekile ngetintfo letenteka eVenezuela, ikakhulu tinsayeya letiphatselene nenhlalakahle yebantfu letidzinga kunakwa masinyane. Siyayidvumisa imetamo leyentiwe bakaMhlabuhlangene (i-UN) ngekusekela bantfu baseVenezuela ngetinsita tetenhlalakahle futsi sicela emave emhlaba kutsi asekele bantfu baseVenezuela kulesikhatsi sebumatima.12.2. IKhabhinethi iphindze futsi isekele ticelo tekutsi bantfu baseVenezuela banikwe litfuba lekuncuma ngelikusasa lelive labo. Ngekusebentisa loko lesahlangabetana nako lapha eNingizimu Afrika, siyakholelwa ekutseni sisombululo sesiphelane singatfolakala kuphela khona ngekhatsi eveni labo ngekutsi kubanjwe inkhulumiswano yetepolitiki letawufaka onkhe emacembu latsintsekako kulela live.B. Tincumo Tekhabhinethi13  Lisu Lavelonkhe Lekwenta (i-NAP) Lekulwa Nekubandlululwa Ngekwebuhlanga, Kutondza Bekuchamuka kanye Naletinye Tinhlobo Tekungabeketelelani Letifanana Naleti.13.1. Kusukela nga-1994, mibuso lekhetswe tihlanhla letehlukene yasebenta kuhlanganisa bonkhe bantfu bakitsi, yagcugcutela kubumbana kwesive futsi yacinisekisa kutsi kunekuhlangana ngekwenhlalo. Kwelapha kwehlukana kwasesikhatsini lesengca kuyinchubo lechubekako lekufanele kutsi ihambisane nekucinisekisa kubakhona kwematfuba etemnotfo lamakhulu kubantfu labanengi. Ngaleyo ndlela-ke Ikhabhinethi ilivumile Lisu Lavelonkhe Lekwenta Lekulwa Nekubandlululwa Ngekwebuhlanga, Kutondza Bekuchamuka kanye Naletinye Tinhlobo Tekungabeketelelani Letifanana Naleti kutsi letfulwe kuMhlabuhlangene.13.2. Loku kulandzela kubonisana kabanti nematiko ahulumende, Tikhungo Tesehluka Semfica, tinhlangano temmango kanye nalabatsintsekako labafanele kuto tonkhe tifundza.13.3. Lelisu Lavelonkhe Lekwenta litawubaneligalelo futsi licinisekise hulumende uyatihlonipha tivumelwane takhe latisayinile temave emhlaba, tetifundza kanye netavelonkhe, ikakhulu Sivumelwane Semave Emhlaba lesimayelana Nekucedza Lonkhe Luhlobo Lwekubandlulula neSimemetelo saseDurban neLuhlelo Lwekwenta lolwavunywa nguMhlabuhlangene ngemuva kweNgcungcutsela ye-3 lemelene neBuhlanga (i-WCAR) lebeyibanjelwe eDurban, KwaZulu-Natal nga-2001.14. Indlelanchubo Yekutikhetsela Yesivumelwane lesimelene neSibhuku Nekuphatfwa ngesihluku, Kubete kweBuntfu nome Kuphatsa Ngekwehlisa Sitfunti nome Kujezisa14.1. IKhabhinethi iyivumile Indlelanchubo Yekutikhetsela Yesivumelwane lesimelene neSibhuku Nekuphatfwa Ngesihluku, Kubete kweBuntfu nome Kuphatsa Ngekwehlisa Sitfunti nome Kujezisa leyetfulwe ePhalamende kutsi ivunywe ngekwemtsetfo ngekulandzela Sigaba 231 (2) seMtsetfosisekelo waseRiphabhliki yaseNingizimu Afrika wanga-1996.14.2. Kuvunywa ngekwemtsetfo kugcugcutela kuhlonishwa kwemtsetfosisekelo, emalungelo eluntfu futsi  kuyindlela lehambisana netivumelwano temhlaba letasayinwa yiNingizimu Afrika. Umtsetfosisekelo wenta kutsi kube nekuvikeleka kwephulwa kwemalungelo emuntfu losetindzaweni tekuvalelwa ngekusho kwembuso nome ngekwemyalo wenkhantolo.15. Emadizayini eluchungechunge lweluhlavumali lwekugumba inkhumbulo15.1. IKhabhinethi iwavumile emadizayini eluchungechunge eluhlavumali lwekugubha inkhumbulo kutsi akhicitwe nga-2019-2021:a)  Luchungechunge lwenhlavumali lwanga-2019  Kugubha iNingizimu Afrika : Iminyaka lenge-25 Yentsandvo Yelinyenti Yetemtsetfosisekelo;b)  Luchungechunge lwenhlavumali yegolide sibili lwanga-2019-2021: Tilwane Letinkhulu Letisihlanu tase-Afika;c)  Luchungechunge lwenhlavumali yeplathinamu lwanga-2019-2021: Tilwane Letinkhulu Letisihlanu tase-Afrika;d)  Luchungechunge lwenhlavumali lwe-Natura lwanga-2020: i- Supercontinent Gondwana;e)  Luchungechunge lwenhlavumali lwe-Natura lwanga-2020: Luhlavumali lwesiliva lecolisekile lwa-R25: i-Cradle of Humankind   Hominids;f)  Luchungechunge lwenhlavumali lwatiki wa-2 c lwanga-2020 neluchungechunge lwe-R2 crown: Lokusungulwe eNingizimu Afrika   i-Retinal Cryoprobe;g)  Lucungechunge lwenhlavumali yembala lwa-R10 nelwe-R5 lwanga-2020: Tinyoni Netimbali tase-Cape Winelands Biosphere Reserve; kanyeh)  Neluchungechunge lwenhlavu lwe-Natura lwanga-2021: luhlavumali lwesiliva lecolisekile lwe-R25: i-Supercontinent Gondwana.C.  Imitsetfosivivinyo16. Umtsetfosivivinyo Wekuchibela Tekuvakasha16.1. Tekuvakasha ngumkhakha lonematfuba lamanyenti lekufanelwe kutsi anakekelwe akhule futsi achubeke atfutfuke. I-NDP iyanaka kutsi tekuvakasha tinemandla ekutsi tibe nguletinye tikhutsati letimcoka tekutfutfukisa umnotfo.16.2. Ekuchubeleni embili emandla etekuvakasha talelive njengemkhakha lodala imisebenti leminyenti nalongenisa imali, Ikhabhinethi ikuvumile kushicilelwa kweMtsetfosivivinyo Wekuchibela Tekuvakasha kutsi ummango uphawule ngawo, lochibela Umtsetfo Wetekuvakasha, wanga-2014 (Umtsetfo we-3 wanga-2014).16.3. Letichibelo tenta ncono kuphatfwa kwe-South African Tourism njengesikhungo lesingaphasi kweligunya lebhodi. Tiphindze futsi tinike Indvuna Yetekuvakasha emandla ekuncuma tikhatsi letiphatselene nekucashwa kwemakhaya sikhatsi lesifishane.16.4. LoMtsetfosivivinyo uphindze futsi unikete luhlu lwemakhono ladzingekako kulabahola tivakashi batikhombise indzawo kanye nemitsetfo lelawula indlela letishayelwa ngayo timoto letihambisa tivakashi utikhombe indzawo.17. Umtsetfosivivinyo Wesikhungo Savelonkhe Sekufaka Ticelo Tekufundza wanga-201917.1. Njengesive sitinikele ekuvuleni kanye nekucinisekisa kutsi kunesibalo lesikhulu sebantfwana labangena etikhungweni temfundvo lephakeme nekuceceshwa. Incenye lemcoka yalenchubo isekutseni sicinisekise kutsi bafundzi labafuna kufundza bayakhona kufaka ticelo tekufundza besebentisa luhlelo lwekufaka ticelo tekufundza lolusendzaweni yinye, lolungabiti naloluvisiseka malula nalolushwambakanya tikhungo temfundvo lephakeme letinengi. Ngaleyo ndlela-ke, Ikhabhinethi iwuvumile Umtsetfosivivinyo Wesikhungo Savelonkhe Sekufaka Ticelo Tekufundza wanga-2019 kutsi ube kuGazethi yaHulumende, kute ummango uphawule ngawo.17.2. LoMtsetfosivivinyo wenta kutsi kusungulwe sikhungo sahulumende lesitakwenta kutsi kube lula kufaka sicelo sekuyofundza imfundvo lephakeme netinhlelo tekuceceshwa, kunciphisa tindleko tekufaka sicelo, kunika labafaka ticelo tekufundza lwatiso lolumayelana netinhlelo tekufundza nekwenta kutsi Litiko Letemfundvo Lephakeme Nekuceceshwa netikhungo temfundvo lephakeme teluse imininingwane lemayelana nekulingana naleminye lefana nebulili nelibala lalabo bafake ticelo.18. Umtsetfosivivinyo Wemtapomabhuku Wemmango waseNingizimu Afrika Netinsita Telwatiso wanga-201918.1. Ngenjemtamo wekugcugcutela kutsandza kufundza kulesive, Ikhabhinethi ikuvumile kushicilelwa kweMtsetfosivivinyo Wemtapomabhuku Wemmango waseNingizimu Afrika Netinsita Telwatiso wanga-2019 kutsi ummango uphawule. LoMtsetfosivivinyo uhlose kulungisa tindzaba teluntjintjo macondzana nekwakhiwa kwemitapomabhuku yemmango ikakhulu leyo mimango lebeyinganakwa esikhatsini lesengcile.18.2. Libukiwe liphuzu lelitsi kwakhiwa kwemitapomabhuku yemmango ngekweMtsetfosivivinyo ngumsebenti wabomasipala. LoMtsetfosivivinyo, emkhatsini waletinye tintfo, wenta kutsi kube netilinganisosimo netindlelakwenta temtapomabhuku wemmango lofanele. Uphindze futsi ugcugcutele kubusa ngekubambisana nekuchumana kuyo yomitsatfu imikhakha yahulumende macondzana nemtapomabhuku wemmango netinsita telwatiso.18.3. Nangabe loMtsetfosivivinyo sewuvunyiwe, utawulungisa lokungalingani ngekwetemlandvo macondzana nemitapomabhuku yemmango nekunika imitfombolusito levuna bantfu labakhubatekile, lusha, labadzala nalabo labangakhulumi Singisi labahlala emadolobheni nasetindzaweni tasemaphandleni. Indvuna Yetemasiko Nebuciko Nathi Mthethwa utawubamba umhlangano nebetindzaba awuchaze ngalokubanti loMtsetfosivivinyo.D. Imikhosi Letako19. Simemetelo sekulwa nebudlova bebulili (i-GBV)19.1. Kulwa nenkinga lenkhulu ye-GBV kutawuciniswa ngaLesihlanu, mhla ti-08 Indlovulenkhulu 2019 ngesikhatsi Mengameli Ramaphosa, ngekuhlanganyela netinhlangano letahlukahlukene naletingekho ngaphasi kwahulumende (ema-NGO), asayina simemetelo lesibhaliwe sesivumelwane sekulwa ne-GBV. Lomcimbi wekusayina utakwentela lapha e-East Landon eMphumalanga Kapa bese kulandzela Ingcungcutsela yaMengameli Yebudlova Bebulili Nekubulawa Kwalabasikati lebeyibanjwe ngaLweti kulomnyaka lophelile.20. Iseshini ye-63  yeKhomishini ye-UN lemayelana neSimo saBomake20.1. Indvuna Yetabomake, Mk. Bathabile Dlamini, utawube ahola litsimba lelitakwetfula umbiko walelive kuSeshini ye-63 yeKhomishini Ye-UN lemayelana neSimo saBomake eNew York, e-USA mhla ti-13 Indlovulenkhulu 2019.  20.2. Lekhomishini itawubuka  tinhlelo tetibonelelo tahulumende, kukhona kufinyelela kutfola tinsita tahulumende kanye nesakhiwonchanti lesisimeme sekulingana ngebulili kanye nekutfutfukiswa kwabomake nemantfombatana  njengengcikitsi lebekwe embili etintfweni lekumele kutsi kucalwe ngato tentiwe. Lombiko utawuchaza emabalengwe ekutinikela kweNingizimu Afrika ekulungiseni kungalingani ngebulili kanye nekungalingani kulelive, kanye nekuchubeka yetfule tinhlelo netintfo letingentiwa kulungisa konkhe loku.21. Lutjalotimali Lwetimayini21.1. IKhabhinethi iyakwemukela kuvulwa ngekwemtsetfo nguMengameli Ramaphosa kwe- Gamsberg Mine ye-Vedanta Zinc International lapha eNyakatfo Kapa ngaLesine, mhla tinge-28 Indlovana 2019.21.2. Lolutjalotimali lolungetulu kwetigidzigidzi letinge-R21.8 lusukela kutetsembiso letentiwa ngesikhatsi lelive letfula kwekucala Ingcugcutsela Yelutjalotimali lebeyibanjwe kulomnyaka lophelile, levuse ligagasi lentfutfuko lelisha letetimboni neletemnotfo kulelive.21.3. Sigaba sekucala salemayini sitawutfola lutjalotimali setigidzigidzi le-R5.5 kantsi lutawudvonsa iminyaka lelinganiselwa kulengetulu kwalenge-30. Lemayini itawucasha bantfu laba-3 000 ngesikhatsi yakhiwa kanye nalabange-700 ngekwesiphelane.22. Ingcungcutsela Yekucala Yemkhakha Wetekutfutsa eLwandle22.1. Ngekuchubeka nekuhlwaya emandla eNingizimu Afrika njengelive lelinelwandle njengaloku lichazwa simo sekuhweba kwalo nekuba sendzaweni lemcoka yendlela yekuhwebelana kwaselwandle, Indvuna Yetekutfutsa, Dkt. Blade Nzimande, utawusingatsa Ingcungcutsela Yekucala Yemkhakha Wetekutfutsa eLwandle yetinsuku letimbili kusukela mhla tinge-28 Indlovana kuya mhla lu-01 Indlovulenkhulu 2019 lapha eDurban, KwaZulu-Natal.22.2. Lengcungcutsela ikhombisa kutinikela lokwentiwe Litiko Letekutfutsa nga-2019 kutsi kucale kusebenta masinyane kweNchubomgomo Lephelele Yetekutfutsa eLwandle (i-CMTP) leyavunywa yiKhabhinethi nga-2017.22.3. Lomcimbi utawubuka loko lokumele kutsi kwentiwe kute kujuliswe luntjintjo, kuheha lutjalotimali emiklameni yesakhiwonchanti setaselwandle letsatseka njengalemcoka ekubekeni iNingizimu Afrika kutsi ibe Sikhungo Semave Emhlaba Setelwandle. Loku kuphindze futsi kube yintfo lokutawukwakhelwa kuyo nakusungulwa Umkhandlu Wekutfutfukisa Umkhakha Wetekutfutsa eLwandle esikhatsini lesitako njengelaku i-CMTP inembononchanti ngako.23. Umkhankaso Wekuhlanta Imvelo23.1. Mengameli Ramaphosa utawuhola Umkhankhaso wavelonkhe Wekuhlanta Imvelo mhla ti-08 Indlovulenkhulu 2019 eBuffalo City, eMphumalanga Kapa. Kucinisekisa kugcina imvelo ihlobile futsi ivikelekile kusibopho sawonkhe umuntfu waseNingizimu Afrika.23.2. Kugcina imimango yetfu ihlobile kucala kitsi, futsi kubalulekile kutsi emakhaya nemabhizinisi acale kusebentisa tindlela tekulawula tibi.23.3. Mengameli utawuphindza futsi etfule i-Operation Phakisa: UMnotfo Wemakhemikhali Netibi, lohlose kwesekela umnotfo waseNingizimu Afrika kodvwa inciphise lifutse kwimvelo.24. Inhlangano Yavelonkhe Yekufundza24.1. Mengameli Cyril Ramaphosa utawufaka tandla kwiNhlangano  Yavelonkhe Yekufundza emcimbini lotawubanjwa mhla ti-08 Indlovulenkhulu 2019 eMdantsane eMphumalanga Kapa. Loluhlelo kuhloswe ngalo kugcugcutela kufundza tincwadzi kubantfu baseNingizimu Afrika ngekutsi lukhutsate lutsandvo lwekufundza.25. Emabhizinisi Lamancane Ekudoba25.1. Litiko Letekulima, Temahlatsi Netinhlanti (i-DAFF), ngekuhambisana neMtsetfo Wetilwane Taselwandle, wanga-1998 (Umtsetfo we-18 wanga-1998) njengaloku uchitjelwe, litawunika emalungelo ekudoba kumabhizinisi ekudoba lamancane emmangweni waseMatigulu, KwaZulu-Natal mhla ti-14 Indlovulenkhulu 2019. Loku kulandzela kwetfulwa lokube seNyakatfo Kapa.  25.2. I-DAFF iphindze futsi yachuba lucecesho lolubanti kute kuzuze ikakhulu bomake kulemimango. Kwetfulwa lokufanana naloku kutakwentiwa eMphumalanga Kapa naseNshonalanga Kapa. IKhabhinethi iyalemukela loluhlelo lwe-inthanethi lekufaka sicelo ngamakhalekhikhini lesungulwe yi-DAFF lebitwa ngekutsi yi-Abalobi app, lokuhloswe ngalo kusita badobi betinhlanti ngelinani lelincane kutsi bachumanise ngco sivuno sabo saselwandle netindzawo letitsenga imikhicito yabo njengetitolo letikhulu letihweba ngekutsengisa tinhlanti.E. Imilayeto26. Kuhalalisa26.1. IKhabhinethi ihalalisela:Umtfwebulititfombe wangephasi kwemanti Allen Walker losebentela iWarner Beach ngekuphumelela kumkhakha wekutfwebula boshaka lapha emcimbini wemiklomelo e-World ShootOut 2018 lebewubanjelwe eGermany.Ngcweti wetekupheka Kobus van der Merwe weresitjurenti iWolfgat ePaternoster eNshonalanga Kapa, lophumelele kuzuza Umklomelo Wemnyaka Wemaresitjurenti lebewutfulwa kwekucala emcimbini Wemiklomelo Yemhlaba Wemaresitjurenti lebewuseParis.bantfu baseNigeria nebaseSenegal   futsi iphindza emavi etifiso letinhle teKhomishini Yelubumbano Lwe-Afrika (i-AU)   ngekubamba lukhetfo lwabo ngemphumelelo. Sinekufisa kujulisa budlelwane beteplotiki betekuhwebelana emkhatsini weNingizimu Afrika kanye nawo omabili lamave.27. Kudvudvuta27.1. IKhabhinethi nayo njengeMengameli Ramaphosa  ivakalisa kudzabuka ngekusishiya emhlabeni kwemculi we-jazz, nemculi lowaklonyeliswa ngemklomela Wesive, i-Order of Ikhamanga,  Make Dorothy Masuka, labeneminyaka lenge-83. Make Masuka utawukhunjulwa ngeligalelo lakhe lelikhulu kutemagugu emasiko lapha eNingizimu Afrika kanye nakulo lonkhe lelivekati.Imibuto icondziswa ku: Mk. Phumla Williams   Libambela Lalokhulumela Ikhabhinethi (e-GCIS)Makhalekhini: 083 501 0139"
"Sitatimende seMhlangano weKhabhinethi lebewubanjwe mhla ti-13 Indlovulenkhulu ",14 Mar 2019,https://www.gov.za/speeches/statement-cabinet-meeting-held-wednesday-13-march-2019-tuynhuys-cape-town-14-mar-2019-0000,https://www.gov.za/ss/speeches/statement-cabinet-meeting-held-wednesday-13-march-2019-tuynhuys-cape-town-14-mar-2019-0000,"Sitatimende seMhlangano weKhabinethi lebewubanjwe ngaLesitsatfu mhla ti-13 Indlovulenkhulu 2019 lapha eTuynhuys eKapa.A. Tindzaba Letimcoka1. Umkhankhaso Wekuhlanta Imvelo1.1. IKhabhinethi ibonga bonkhe bantfu baseNingizimu Afrika labahlanganyele naMengameli Cyril Ramaphosa ngesikhatsi kwetfulwa umkhankhaso wavelonkhe wekuHlanta Imvelo. Lomkhankhaso, udala litfuba lekutsi imikhakha leyahlukahlukene yemmango kutsi idlale indzima yayo nekutsi futsi icasheliswe kakhulu ngetemvelo. INingizimu Afrika ingulelinye lemave lelisayine Sivumelwane saseParis lesimayelana nekugucuka kwesimo selitulu lesikhomba indlela yemitamo yemave emhlaba yekunciphisa kukhishwa kwegesi lebanga kushisa lengcolisa umkhatsi.1.2. Kungumsebenti futsi kusibopho sabo bonkhe bantfu baseNingizimu Afrika kucinisekisa kutsi imvelo yetfu ihlobile futsi inemphilo nyalo kanye futsi nangesikhatsi sebatukulwane bakusasa. Imvelo lelawulwa kahle itawudlala indzima ekunciphiseni kukhishwa kwegesi lengcolisa umkhatsi nalebanga kushisa, ekwenteni kutsi kube nekudla lokwanele, emanti, emandla kanye netindlela tekuphila.1.3. IKhabhinethi icela wonkhe umuntfu kutsi ente loMkhankhaso wekuHlanta Imvelo kutsi ube yindlela yekuphila kute kutsi tindzawo lesakhelene nato, imimango kanye nalelive lingaba sibonelo semhlaba wonkhe selive lelihlobile, lelibuluhlata bemvelo bantfu labakhonako kuhlala kulo. 2. Ticelonkhokhelo Temhlaba2.1. IKhabhinethi ijabulile ngekuchubeka kweluhlelo lwekulungiswa kwemhlaba lokuhloswe ngalo kulungisa loko lokungazange kwentiwe kahle kwasesikhatsini lesengcile kanye nekwakha live lelilinganako lelitakwenta kutsi kuzuze bonkhe bantfu baseNingizimu Afrika.2.2. Macondzana nekuchubela embili kwekwabiwa kwemhlaba ngalokulinganako, Mengameli Ramaphosa uhole umcimbi wekundlulisa kweticelonkhokhelo temhlaba wekwakha nentfutfuko lomahektha la-142 losekuvunyelenwe ngato futsi taphotfulwa temmango waseMoretele, lotsite lomhlaba utawusebentisela intfutfuko.2.3. Lemimango yalahlekelwa ngemalungelo awo emhlaba ngesikhatsi isuswa sibhudvubhudvu ngenca yekusetjentiswa kweMtsetfo Wemhlaba Webantfu Bemdzabu wanga-1913. IKhomishini Yekubuyiselwa Kwemalungelo Emhlaba Kubanikati (i-CRLR) isebentise tigidzi letingetulu kwe-R203 ekukhokheleni nasekuphotfuleni ticelonkhokhelo.3. Letiphatselene ne-Eskom3.1. IKhabhinethi itfole umbiko lovela kuLisekela laMengameli David Mabuza lomayelana nemsebenti weLikomidi Lelikhetsekile Lelihlangene Lekhabhinethi lelasungulwa ngenca yekutsikameteka kwekuphakelwa kwagezi lokusandza kwenteka kanye nelifutse lako lelibi emnotfweni. Imitamo lehlangene yaHulumende yekuletsa kusimama kutetimali, kutekusebenta kanye nasekuhlelekeni kwe-Eskom ichubeka ngekutimisela.3.2. Licembu Letethekniki Lekubuketa Kusebenta Kwe-Eskom lelakhetfwa yiNdvuna Yetemabhizinisi aHulumende kanye neBhodi yaka-Eskom licale umsebenti walo kuleliviki. Kulindzeleke kutsi likhiphe umbiko walo wesikhashana kungakapheli emaviki lamane (4). Kusebenta kwaletikhungo temandla kusasentekenteke nanome kucishwa kwagezi ngenhloso yekuwonga akuzange kwentiwa kusukela mhla ti-15 Indlovana 2019. Kube netahlakalo letinkhulu letinengi etindzaweni tekusabalalisa gezi letibange kutsi kube nekutsikameteka nekucishwa kwagezi.3.3. IKhabhinethi iyibonile inchubekelembili lenhle lebekhona ekutsengeni emalahle kuto tonkhe tikhungo tagezi, kodvwa kufanele kutsi kucashelwe kakhulu Lisu Lwekutsengwa Kwemalahle. IKhabhinethi nome kunjalo, ikhatsatekile mayelana nekusebenta kweMedupi kanye neKusile futsi inike Indvuna Yetemabhizinisi aHulumende kutsi inike lisu leliphelele lekutfola futsi leligcile ekuhloleni futsi kwaloko lokumcoka lokubanga tindleko kanye nekwengca kwesikhatsi lesibekiwe sekwakhiwa kwaletikhungo temandla lamasha.4. Ikhomishini Yenhlangano Yemave Emhlaba Yebasebenti (i-ILO) mayelana neLikusasa Lemisebenti kanye neSivumelwane se-Edcon4.1. IKhabhinethi iyawemukela umbiko wekhomishini yemhlaba wonkhe lonetincomo letilishumi letibutselwe ndzawonye taba tinsika letintsatfu: lutjalotimali kumakhono ebantfu, lutjalotimali etikhungweni letidala imisebenti; kanye nelutjalotimali emisebentini lenesitfunti nalesimeme. Letincomo tiphatselene ngco netinsayeya letintsatfu tekungalingani, buphuya nekuswelakala kwemisebenti.4.2. Ngenca yemisebenti yeNdvuna Yetemisebenti Mildred Oliphant, iNingizimu Afrika seyibe nenchubekelembili ekwenteni ncono timo tasetindzaweni lapho kusetjentwa khona ngekusebentisa tinyatselo tekulinganisa bulili, kungafihli macondzana nemiholo, kucedza budlova, kuhlukunyetwa emsebentini kanye netinyatselo letitsite kucinisekisa kutsi bantfu batfola ematfuba ngekulinganako.4.3. IKhabhinethi iphindze futsi, yemukele imitamo lehlangene yahulumende, Sikhwama Semshwalensi Wekungasebenti (i-UIF) (lokufaka ekhatsi tinyonyana) kanye nemikhakha letimele (emabhange nalabaphetse ema-mall) ngekusita ngemali sitolo lesikhulukati lesitsengisa timphahla saseNingizimu Afrika   i-EDCON. Kute kuphotfulwe lesivumelwane sekusindzisa i-Edcon, onkhe emacembu kufanele kutsi atinikele futsi asebentisane ngekuhlanganyela.4.4. Inhloso yayo yonkhe lemitamo yekucinisekisa kutsi i-Edcon ayincwili, kugwema buhlungu bekuphelelwa kwebantfu imisebenti. Bantfu labasebentela Edcon lebangetulu kwa-40 000  nalabanye labatinkhulungwane labasebentela letinye tinkampani letisebentisana na-Edcon bebatawudendwa emsebentini nangabe i-Edcon ayizange itfole lolusito lwemali. IKhabhinethi icela bonkhe bantfu baseNingizimu Afrika kutsi basisekele lesimemetelo lesentiwe eNgcungcutseleni Yetemisebenti kutsi bantfu batsenge imikhichito netimphahla letikhicitwe eNingizimu Afrika kanye futsi nekwesekela timboni talelive.5. I-Square Kilometer Array (i-SKA)5.1. Sikhatsi lesisha sekubusa kwesayensi yemhlaba wonkhe sifezekile ngesikhatsi Indvuna Yetesayensi Netheknoloji, Mmamoloko Kubayi-Ngubane, egameni lahulumende waseNingizimu Afrika, asayina sivumelwane semave emhlaba (lesibitwa ngekutsi Sivumelwane saseRome) e-Italy, mhla ti-12 Indlovulenkhulu 2019.5.2. Loku kwenta lokusungulwa kwe-Square Kilometer Array Observatory (i-SKAO), ibe yinhlangano lehlanganisa bohulumende, lenikwe umsebenti wekwakha nekusebentisa sibukakhashane (itheleskopi) semagagasi emoya semhlaba lesinemandla sekufundza ngetinkhanyenti nemkhatsi, kutsi sibekwe lapha eNingizimu Afrika nase-Australia.5.3. IKhabhinethi ihalalisela leto tive letibalingani kulelibanga leselihanjiwe leliyinchophamlandvo futsi icinisekisa kutinikela kweNingizimu Afrika kulomklamo we-SKA, lolandzela kwetfulwa ngemphumelelo kwesibukakhashane setfu se-MeerKAT kanye futsi neligalelo lelimcoka lelifakwe yiNingizimu Afrika nakudizayinwa lesibukakhashane se-SKA. I-SKA Observatory itawuba yinhlangano yekucala yemave emhlaba letinikele kutesayensi, lapho i-Afrika itawudlala khona kakhulu indzima yebuholi, kutesayensi, tebunjiniyela kanye nemikhakheni yetenchubomgomo.6. Tikhukhula takaKwaZulu-Natal 6.1. IKhabhinethi ibonga tinhlangano letingekho ngaphasi kwahulumende (ema-NGO) letihlanganyele nahulumende ekuletseni lusito ngesikhatsi kunetikhukhula letisandza kwenteka kuletinye tindzawo talelive.6.2. Ekunciphiseni lifutse letikhukhula letisandza kuhlasela KwaZulu-Natal, hulumende uyachubeka ngekuletsa lusito nekusekela leyo mindeni letsintsekile. Emacembu etinhlekelele kanye netiphatsimandla tihlola bungako bemonakalo kulendzawo.6.3. IKhabhinethi igcugcutela ummango kutsi ucaphele ngesikhatsi kunetiphepho nesimo lesibi selitulu, kutsi ungalingi kuwela imigwaco, emabhuloho nemifula legcwele.7. Tikhukhula taseMalawi naseMzambiki7.1. INingizimu Afrika ngekutjelwa nguMengameli Ramaphosa itfole ticelo teluvelo lwebuntfu tekutfungatsa nekuhlenga letivela kubalingani bakhe Mengameli waseMalawi Solwati Arthur Peter Mutharika naMengameli waseMozambique Filipe Jacinto Nyusi.7.2. Indiza lencane lenelicembu letingcweti itfunyelwe eMalawi kutfola kutsi mbambamba nguluphi lusito lwetenhlalakahle loludzingekako. INingizimu Afrika itimisele kunika lusito ngalokusemandleni ayo kulawo mave langemalunga eNhlangano Yekutfutfukisa Emave laseNingizimu ne-Afrika (i-SADC).B. Tincumo teKhabhinethi1. Umtsetfo Lohlongotwako Wetesayensi, Itheknoloji Nemicondvo Lemisha Yekwenta Tintfo wanga-2019 (i-STI)1.1. Isayensi nemicondvo lemisha yekwenta tintfo sonkhe sikhatsi ibiketela indlela lensha yekwenta tintfo futsi isivumela kutsi sikhone kubukana netinsayeya lebetisolo tikhona ngendlela lenemphumelo futsi nalengabiti. Kute kube khona lesikutfolako kuleto tinzuzo, Ikhabhinethi iwuvumile Umtsetfo Lohlongotwako wanga-2019 lomayelana ne-STI, lowenta kutsi kube nenchubomgomo yesikhatsi lesidze yekukhula kwe-STI. Ngenca yekufika kweTheknoloji Yesikhatsi Sesimanjemanje i-STI itasibeka esimeni sekutsi sizuze kulokutfutfuka ngesivinini kwetheknoloji.1.2. Tiphakamiso taloMtsetfo Lohlongotwako tihlose kulungisa inkinga yekungaciniseki nekuntjintjantjintja kwetinchubomgomo, kutfutfukisa emakhono ebantfu, kwandza kwelwati, imicondvo lemisha yekwenta tintfo; kusebenta kanye nelutjalotimali lolwengetiwe. Letiphakamiso tenchubomgomo titawuba sisekelo sekutfutfukisa emasu eminyaka leminyenti lambandzakanya bonkhe labatsintsekako.C. Imikhosi Letako1. Budlova Bebulili (i-GBV)1.1. Mengameli Ramaphosa utawuvula Inkantolo Yamantji yaseBooysen eGauteng ngaLesine mhla tinge-28 Indlovulenkhulu 2019. Utawuphindza futsi ngekuhlanganyela nema-NGO basayine simemetelo, lesicalisa kusebenta kwetincumo teNgcungcutsela YaMengameli lemayelana ne-GBV Nekubulawa Kwalabasikati yekucala lebeyibanjwe ngaLweti 2018.1.2. Utawuphindza futsi atfule Inkantolo yaMantji yasePlettenberg Bay eNshonalanga Kapa letawunika tinsita teNkantolo Yemndeni, emacala emmango (lokufaka ekhatsi Tinkantolo Yeticelonkhokhelo Letincane), Inkantolo Yemacala eTemacansi, tinkantolo tesigodzi netinkantolo tesifundza.1.3. Hulumende wetfule tinyatselo tekungenelela letinyenti ngenhloso yekwesekela labo labahlukumetekile. Linani leli-54 letikhungo te-Thuthuzela Care Centres eveni lonkhe lisita njengetindzawo tekunciphisa kuhlukumeteka kwesibili kanye nesikhatsi sekuphotfula emacala etemacansi.1.4. IKhabhinethi iyayihlaba kakhulu nome ngabe nguyiphi indlela yekuhlukubeta, lokufaka ekhatsi kuhlukubeta ngekukhuluma bomake nebantfwana. Hulumende utimisele kutsi ahambe embili ekulweni nekucedza i-GBV. Bantfu baseNingizimu Afrika bayagcugcutelwa kutsi babike onkhe emacala ekusolela ekudlwengulweni, kuhlaselwa ngekwemacansi nome ngabe nguluphi luhlobo lwebudlova emaphoyiseni kulenombolo yamahhala letsi: 0800 428 428. Tehlakalo tekuhlukubeteka kwebantfwana tingabikwa kulenombolo yelucingo ye-Childline South Africa letsi: 0800 055 555.2. Kubuyiselwa Kwemhlaba Kubanikati2.1. Ngekusebentisa i-CRLR Lisekela laMengameli, David Mabuza, njengaSihlalo weLikomidi Lelihlanganisa Tindvuna Letekubuyiswa Kwemhlaba, kanye neNdvuna Yetekutfutfukiswa Kwetindzawo Tasemaphandleni neTingucuko kuteMhlaba, Maite Nkoana-Mashabane, ngeMgcibelo, mhla ti-16 Indlovulenkhulu 2019, utawube asiphatsimandla emcimbini weMengameli Wekundlulisa ticelonkhokhelo temhlaba lesetikhokhelwe futsi taphotfulwa lapha eMpangeni, KwaZulu-Natal.2.2. Sicelonkhokhelo Semhlaba Wemmango Ubizo sinemahektha emhlaba lasukela kula-2548 futsi sinemakhaya la-149 latsatselwa umhlaba wawo phambilini. Kunebantfu labatawuzuza kulomhlaba labange-894 (labange-30% babo bomake), labayintalelwane ngco yalommango lotawuzuza lomhlaba lobuyisiwe. Linani seliphelele lonkhe lalomhlaba litigidzi leti-R136.3. Inyanga Yemalungelo Eluntfu3.1. INingizimu Afrika itawugubha Inyanga Yemalungelo Eluntfu ngaphasi kwengcikitsi letsi:  Umnyaka Wetilwimi Temdzabu: Kutfutfukisa Nekujulisa Lisiko Lemalungelo Eluntfu  kugcilwe ekubalulekeni kwetilwimi temdzabu.3.2. IKhabhinethi igcugcutela bantfu baseNingizimu Afrika kutsi banike emandla emalungelo lakuMtsetfosisekelo wetfu waseRiphabhliki yaseNingizimu Afrika wanga-1996 kanye Nemculu Wemalungelo, ngekutsi kulondvolotwe futsi kugcugcutelwe tilwimi tendzabuko.3.3. Umcimbi wavelonkhe utawugujwa ngaLesine mhla tinge-21 Indlovulenkhulu 2019 lapha eSharpeville eGauteng lapho eminyakeni lenge-67 leyengca takhamuti betishuca ngekuthula tilwa nemitsetfo yamatisi lete bulungiswa ngenca yaloko badutjulwa babulawa ngemaphoyisa elubandlululo.3.4. Inyanga Yemalungelo Eluntfu iphindze futsi ifake ekhatsi Liviki Lekulwa Nebuhlanga kusukela mhla ti-14 kuya mhla tinge-21 Indlovulenkhulu 2019, nekutsi litawusetjentiselwa kugcamisa umphumela lomubi webuhlanga esiveni.D. Imilayeto1. KuhalaliselaIKhabhinethi ihalalisela:1.1. Bonkhe labatsintsekako labahlanganyele nahulumende ekwenteni kutsi iNingizimu Afrika ikhone kusingatsa Indzebe Yemhlaba Yelibhola Letandla (i-Netball) yanga-2023, letawuba kwekucala kutsi idlalelwe e-Afrika. IKhabhinethi iyawuncoma umoya lokhonjiswe Inhlangano Yemave Emhlaba Yelibhola Letandla wekwetsemba lelive. Lelive litawamukela ngemoya webuntu lamave la-16 latawudlala imidlalo lenge-60 kulomchudzelwano wetinsuku leti-10 lotawube ulapha e-International Convention Centre eKapa.1.2. Mk. Nomzamo Mbatha loklonyeliswe ngeMklomelo we-Goddess Beauty Award emkhosini wemiklomelo yemave emhlaba, i-International Women Power Awards lobuseLos Angeles, e-USA. Mbatha utawuhlonishwa ngemakhono akhe kumabonakudze njengesilomo kubetindzaba nekuba ngumlingisi, kanye nangemsebenti wakhe lawenta kuMhlabuhlangene (i-UN).1.3. Umnu. Vincent Cosa ngesibindzi sakhe lasikhombise ngesikhatsi ahlangula umntfwana etikhukhuleni lebetilapha eJozi.1.4. Mk. Nosipho Mkhupheka ngekuphumelela kutfola umklomelo waka-Forbes Woman Africa Public Sector Awards ngaLesihlanu, mhla ti-08 Indlovulenkhulu 2019. Mk. Mkhupheka uzuze umklomelo wakhe ngekutinikela kwakhe ekusiteni bantfu ngesizotsa kanye futsi nangemuva kwema-awa emsebenti futsi uhlonishelwe kusita ngenkhutsalo bantfu baseScottsburg eKZN.1.5. Solwati Mashudu Tshifularo nelitsimba lakhe letingcweti laseNyuvesi yasePitoli labe wekucala kwenta kusebentisa ematsambo encenye lesekhatsi nekhatsi yendlebe laprintwe nge-3D, ekubuyiseni kulalela lebesekungekho. Loko kwentelwe lapha esibhedlela eSteve Biko Academic Hospital ePitoli, mhla ti-13 Indlovulenkhulu 2019.2. KudvudvutaIKhabhinethi itfumela emavi ekudvudvuta emindenini nakubangani balaba labalandzelako:2.1. Indvuna yeTekubusa Ngekubambisana Netendzabuzo (i-COGTA) Dkt. Zweli Mkhize loshonelwe ngumnakabo lomdzala Umnu. Jabulani Gerald Mkhize ngeLisontfo mhla ti-10 Indlovulenkhulu. Utawubekwa mhla ti-16 Indlovulenkhulu ekhaya lakabo eWillowfountain eMgungundlovu, eKZN.2.2. Umnu. Sibusiso Khwinana labedlala kuba ngumlingisi longuLefa efilimini lesandza kukhishwa letsi Matwetwe. Bekaphindze futsi abe ngumsunguli we-Independent Theatre Makers Movement, lehlose kukhutsata maciko latimele ngekuwagcugcutela kutsi abe banikati bemisebenti yawo futsi atibone enelikhono lekutentela.2.3. Labo labavelelwe yingoti nakuphahlateka indiza yase-Ethiopian Airlines lebeyilibangise eNairobi eKenya lebeyisuka e-Addis Ababa, e-Ethiopia, kwashona bonkhe bagibeli kanye nalabasebenta kuyo labebagibele.2.4. Kubo bonkhe labo labashone kuletikhukhula letisandza kwenteka kuletinye tincenye taseNingizimu Afrika kanye naseMalawi naseMozambique.E. Kubekwa EtikhundleniKutawucinisekiswa ticu temfundvo nekuhlola kufaneleka kwabo bonkhe lababekwe etikhundleni.1. Umnu. Mandla Reginald Sithole: Sisebenti Lesikhulu Setetimali (i-CFO) eLitikweni Letemisebenti Yesive;2. Umnu. Enoch Godongwana naMk. Bongiwe Kunene: Bacondzisi labangekho esigungwini lesiphetse seBhodi Yebacondzisi (Ibhodi) yeLibhange Lentfuntfuko Yemave laseNingizimu Ye-Afrika (i-DBSA)  yesikhatsi seminyaka lemitsatfu (3) kusukela mhla ti-01 Mabasa 2019;3. Kubekwa futsi esikhundleni kwaMk. Malijeng Theresa Ngqaleni naMk. Martie Jacoba Janse Van Ransburg: Bacondzisi labangekho esigungwini lesiphetse seBhodi ye-DBSA sikhatsi seminyaka lemitsatfu kusukela mhla ti-01 Mabasa 2019;4. Emalunga eBhodi yeBloem Water:a. Umnu. Tefetso Bernard Phitsane (Sihlalo);b. Adv. Tshepiso Doreen Segoe-Backward (Lisekela laSihlalo);c. Umnu. Zolani Mkiva;d. Umnu. James Jonathan Price;e. Mk. Theda Ntikile Sandlana-Thebe;f. Mk. Dipitseng Maropeng Manamela;g. Umnu. Luvuyo Xola Ntoyi;h. Umnu. Louis Evelyn van Rheede van Oudtshoorn;i. Umnu. TM Manyoni; kanyej. naMk. Mmathebe Annah Faith Moja.Imibuto icondziswa ku:Mk. Phumla Williams   Libambela Lalokhulumela Ikhabhinethi (e-GCIS)Makhalekhini: 083 501 0139"
Sitatimende seMhlangano weKhabhinethi lebewubanjwe mhla tinge-27 Indlovulenkhulu 2019,28 Mar 2019,https://www.gov.za/speeches/statement-cabinet-meeting-27-march-2019-28-mar-2019-0000,https://www.gov.za/ss/speeches/statement-cabinet-meeting-27-march-2019-28-mar-2019-0000,"Sitatimende seMhlangano weKhabhinethi lebewubanjwe ngaLesitsatfu, mhla tinge-27 Indlovulenkhulu 2019, e-Union Building ePitoliA. Tindzaba Talelive1. Lutjalotimali1.1. Ikhabhinethi iyakwemukela kukhuliswa kwesigaba sesibili seLuhlelo Lwetikhungo Letikhetsekile Tetemnotfo (ema-SEZ) taseDube Trade Port KwaZulu-Natal. Lolutjalotimali lwetigidzigidzi leti-R18 luletsa emahektha langetiwe lange-45 endzawo yetimboni kule-SEZ. Loku kutawuba sisekelo sekuheha lutjalotimali lolulinganiselwa kutigidzigidzi letinge-R20 kuleminyaka lesihlanu letako.           1.2. Ikhabhinethi iphindze futsi yemukela lutjalotimali lwetigidzi letinge-R72 te-Hisense yaseChina leyakha imphahla ye-elekthroniki lefaka ekhatsi ticandzisi nabomabonakudze efekthri yayo lelapha e-Atlantis eNshonalanga Kapa, ledale ematfuba emisebenti le-150 ekwakha imphahla. Lolutjalotimali lweHisense lwenta kulesikhungomkhicito sayo lesise-Atlantisi,  lwenta samba lolutigidzi letinge-R440. 2. Kubuyiselwa kwemhlaba 2.1. Mengameli Cyril Ramaphosa ubuyisele kwekucala ngca umhlaba emmangweni wemaGriqua (Ummango we-Ebenhaeser) eVredendal eNshonalanga Kapa. Lokunikwa kwemhlaba kuchubekisa Luhlelo Lwekuhlelwa Kabusha Kwemhlaba lwekwenta ncono timo temimango lengazange inakwe esikhatsini lesengcile.2.2. Ikhabhinethi iyakwemukela kusekelwa kwangemuva kwekunikwa umhlaba kwalabo labatfole lowo mhlaba lokwentiwa Litiko Letekutfutfukiswa Kwetindzawo Tasemaphandleni ngekubanika tinhlobonhlobo tetigulumba letitawusetjentiswa balimi kuleyo ndzawo, lokutawucinisekisa kugcinwa nekusetjentiswa kwalomhlaba  kwesitukulwane sanyalo nesakusasa.3. Luklayo Lwetemisebenti Lwekota3.1. Ikhabhinethi iyakwemukela kukhishwa kwemininingwne lemisha yetemisebenti kuleliviki beteLubalobalo baseNingizimu Afrika (i-StatsSA), lecinisekisa kukhula kwemanani alabasebentako ngesikhatsi semnyaka wa-2018. Loluklayo Lwetemisebenti Lwekota, lunye lwetinklayo letimbili letentiwe baka-StatsSA, lukhombise kutsi kucashwa emikhakheni lehlelekile kwenyuke nge-158 000 ngesikhatsi setinyanga leti-12 ta-2018. Ngesikhatsi setinyanga tekugcina ta-2018, lizinga lekucashwa lenyuke nge-87 000. Loluklayo aluyifaki imininingwane yalabacashwe kutekulima kanye nakumkhakha wetemnotfo lengakahleleki.3.2. Lesento lesemukelekako silandzela kukhishwa kulenyanga lephelile kweLuklayo Lwetemisebenti Lwekota (i-QLFS) loluphelele, lolufaka ekhatsi yonkhe imikhakha yetemnotfo, lehlekelile nalengakahleleki, loluphindze futsi lwakhomba kukhula lokubonakalako kwelinani lalabasebentako ngemnyaka wa-2018.3.3. Lokwenyuka kwelizinga lemisebenti kulolunye luhlangotsi kukhomba kukhula kwelitsemba lebatjalitimali kanye nekwenyuka kwelutjalotimali lolwentiwa ngco ngemave angephandle emnotfweni, lokuyinkhomba yemphumelelo yemitamo yaMengameli yekukhutsata kutsi iNingizimu Afrika iyindzawo lokungentiwa kuyo lutjalotimali. Ingcungcutsela yeLihhovisi laMengameli Yelutjalotimali lebeyibanjwe ngeMphala kulomnyaka lophelile ihehe tetsembiso tetigidzigidzi letinge-R3000. Kuleminyaka lemine letako, hulumende utawusebentisana nebatjalitimali, imimango yalelive kanye netinyonyana tebasebenti letihlelekile ngenhloso yekwenta kutsi letetsembiso tifezekiswe, kanye nekusita ekudaleni imisebenti leyengentiwe nematfuba eteminotfo.3.4. Kusukela nje kwacala lolulawulo lolukhona nyalo, i-QLFS ikhombisa kutsi linani lebantfu labacashiwe sebabonkhe sekhule lafinyelela etigidzini leti-16,5, nemisebenti lemisha leyakhekile letigidzi le-1,5 kulesikhatsi seminyaka lesihlanu.4. Umonakalo weSishingishane Idai 4.1. Ikhabhinethi ivakalisa kudzabuka kwayo nemavi endvunduto lewacondzise emindenini yalabo labashone ngenca yeSishingishane Idai lesitsintse tincenye taseMozambique, eMalawi naseZimbabwe. Lesishingishane sishiye sidale umonakalo lomkhulu, bantfu labangemakhulu latinkhulungwane balahlekelwe makhaya abo, sibhidlite tindzawo letinkhulu, kwancamuleka emanethiwekhi ekuchumana nemigwaco yavaleka yangahambeki.4.2. Ngemoya weBuntfu, Mengameli Ramaphosa uphendvulile kulesicelo selusito lwetenhlalakahle lesivela kubomakhelwane betfu ngekutsi avume tingenelelo letinyenti, lokufaka ekhatsi kutfungatsa nekutakula.4.3. Ikhabhinethi idvumisa kakhulu umsebenti lowentiwe nguMbutfo Wavelonkhe waseNingizimu Afrika Wetekuvikela (i-SANDF), Luphiko Lwetemisebenti yeMaphoyisa lwaseNingizimu Afrika  (i-SAPS) kanye neLitiko Letemphilo. Tindiza letinelusiba emhlane te-SANDF tisite ekutakuleni bantfu labebabambeke etikhukhuleni kantsi i-SAPS yona iphindze futsi yatfumela tinja leticeceshwe ngalokukhetsekile kanye nebalawuli bato kulomsebenti wekutfungatsa nekutakula. Ikhabhinethi iphindze futsi ibonge tinhlangano letingekho ngephasi kwahulumende kanye neGift of the Givers ngekunika Lusito loluchubekako kanye nekwelekelela kulenhlekelele. 5. I-Eskom 5.1. Sekelamengameli David Mabuza ubike kuKhabhinethi mayelana nalokuchubekako e-Eskom kanye nekungabi khona kwagezi ngalokwanele. Sekube nenchubekelembili lenhle ekutfoleni emalahle lanele kanye nekuphakelwa kwedizili, kanye nemanti lapontjiwe lagciniwe etiteshini tekuwagcina kutiphehligezi letisebentisa emanti.5.2. Iphaneli Yelwatitsite Yekubuketa leyakhetfwa yiNdvuna yeTemabhizinisi aHulumende Pravin Gordhan neBhodi yaka-Eskom mhla ti-04 Indlovulenkhulu 2019, itawuphotfula leminye yemisebenti yayo ekucaleni kwaleliviki lelitawusuka futsi itawukhipha imiphumela yesikhashana kulokubuketa kwayo titeshi temandla taka-Eskom. Loku kutawusita i-Eskom nahulumende kutsi akhone kubeka luhlelo lolunemfutfo lwekugcina tiphehligezi  tisesimeni lesifanele, lokutawusita kutsi kusimame luhlelo lwekuphehla kulamiviki lambalwa letako netinyanga. 5.3. Ikhabhinethi iphindze futsi yahlola nesimo setetimali saka-Eskom. Kusabukwa tindlela letibanti tekwesekela lesiphehli semandla. Kuphehlwa kwagezi bekusimeme kuleliviki nekucishwa kwagezi ngenhloso yekuwonga kube sezingeni leliphasi. Nanome kunjalo, kusasekhona kucishwa kwegezi lokusezingeni lelisetulu lokungakahlelwa lokudala kutsikameteka kulolonkhe loluhlelo.5.4. Ikhabhinethi idvumisa balawuli be-Eskom netisebenti ngemitabo yabo yekwenta kutsi kube nekuphakelwa kwemandla lokusimeme, lokungatsikameteki nalokutsembekile emnotfweni wetfu kanye nasetakhamutini tetfu ngaphasi kwetimo tekusebenta letimatima.5.5. Ikhabhinethi igcizelele kutsi bonkhe bantfu baseNingizimu Afrika kufanele kutsi babambisane bavele nemicondvo lemisha   kanye netindlela tekonga gezi lebetisetjentiswa esikhatsini lesengcile   kunciphisa kudzingeka kwagezi. Loku kufaka ekhatsi kucisha emagiza, timpopi temachibi kanye nemalambu nakute sidzingo sekuwasebentisa. Inchubekelembili lenye mayelana ne-Eskom nekuphehlwa kwagegezi, njengaloku kusho Indvuna yeteMabhizinisi aHulumende itawumenyetelwa kuleliviki lelitako.6. Kwendlula emhlabeni kweMntfwanenkhosi Thandekile Buthelezi6.1. Ikhabhinethi ivakalise kudzabuka kwayo emndeni nakubangani beMntfwanenkhosi Irene Thandekile Buthelezi, inkhosikati yeMntfwanenkhosi Mangosuthu Buthelezi. Umntfwanenkhosi Irene bekashade nemholi we-Inkatha Freedom Party Umntfwanenkhosi Buthelezi iminyaka lenge-67.Umntfwanenkhosi bekayinsika futsi asekela Umntfwanenkhosi Buthelezi ngesikhatsi seminyaka lapho angusopolitiki kutepolitiki yaseNingizimu Afrika. Umntfwanenkhosi Irene ushiya emhlabeni bantfwabakhe Umntfwanenkhosi Ntuthukoyezwe Zuzifa, Umntfwanenkhosi Phumzile Nokuphiwa kanye neMntfwanenkhosi Sibuyiselwe Angela, netitukulwane.7. Sikimu Savelonkhe Sekusita Bafundzi Ngetimali (i-NSFAS)7.1. Indvuna Yetemfundvo Lephakeme Nekuceceshwa Naledi Pandor umemetele luphakelomali lolwengetiwe lwetigidzi letinge-R967 lolufakwe ku-NSFAS. Lesamba sitawusetjentiselwa kukhokhela tikweleti letingumlandvo tesikhatsi lesengcile temanyuvesi tebafundzi laba-52 514 labasitwa yi-NSFAS ngetimali labasachubeka netifundvo tabo. Loluphakelomali alubafaki labo bafundzi lasebavele basitwe ngalokugcwele ezingeni leselibuyeketiwe lemalingena lehlanganisiwe yebatali.7.2. Ikhabhinethi yesekele yonkhe imitamo yekwenta kutsi imfundvo ifinyelele kubafundzi ikakhulu labo labavela emindenini lephuyile. Itawuchubeka yesekele umsebenti wekunciphisa ligebe lekungalingani esiveni sakitsi. Ikhabhinethi icela bafundzi kutsi bachubeke basebentisane nelitiko kute kutfolakale likhambi laleto tinkinga letisasilele labasabukana nato.8. Inhlangano Lesakata Ngemoya yaseNingizimu Afrika (i-SABC)8.1. Ikhabhinethi ikubonile futsi iyawemukela umsebenti lowentiwako wekusita i-SABC kutsi itfole tigidzigidzi leti-R3, 2 njengekusitwa ngetimali kwesikhashana lokuvela kumabhange etemabhizinisi. Loku kutakwenta siciniseko sekutsi lenhlangano iyakhona kuhlangabetana netidzinga tayo temali kusukela nyalo kute kube yinyanga yeNyoni 2019.8.2. Ikhabhinethi itimisele kwesekela i-SABC kantsi loku kulandzela simemetelo lesentiwe phambilini yiNdvuna Yetetimali Tito Mboweni eNkhulumeni yakhe Yeluphakelotimali layetfule ngeNdlovana 2019 macondzana nekusekela tinkampani letingaphasi kwahulumende (ema-SOC) letidvonsa kamatima etimalini, lokufaka ekhatsi i-SABC, kutsi titfole kwesekelwa ngetimali kwanyalo lebetibekiwe tigadze lokungahle kuvele.9. Ikhomfa Yekutfutfikiswa Kwemave neKuvelana kweMane LangaseNingizimu ye-Afrika (i-SADC)9.1. Ikhabhinethi iyajabula kutsi iNingizimu Afrika ingenise ngemphumelelo Ikhomfa yeKuvelana ye-SADCkanye neSahrawi Arab Democratic Republic ekucaleni kwalenyanga.9.2. Inshonalanga Sahara ngilo kuphela live e-Afrika lelisangephasi kwembuso webukoloni.LeKhomfa yeKuvelana ye-SADC kanye neNshonalanga Sahara ifuna, emkhatsini waletinye tintfo, kucinisekisa emalungelo ebantfu baseNshonalanga Sahara ekutiphatsa bona ngekwabo. Loku kuhambisana nemitsetfomgomo yeMculu waMhlabuhlangene (i-UN) kanye neNhlangano Yebunye base-Afrika neLubumbano Lwemave ase-Afrika (i-AU). B. Tincumo teKhabhinethi10. Ikhomishina lensha yeLuphiko Lolugcogca Umtselo waseNingizimu Afrika (i-SARS) 10.1. Ikhabhinethi iyakwemukela kucashwa kwaMnu. Edward Christian Kieswetter njengeKhomishina lomusha waka-SARS kusukela mhla ti-01 Inkhwekhweti 2019.10.2. Umnu. Kieswetter watfola ticu takhe te-Honours ku-Education Science nga-1988, ticu te-Master ku-Science Education nga-1996 neticu te-Master of Business Administration nga-2001, emkhatsini walokunye. Uletsa e-SARS sipiliyoni lesikhulu kutekulawula lasitfole emkhakheni lotimele kanye nakuhulumende. Kuphotfulwa kwalokucashwa kwakhe kunika emandla kuletincomo letentiwe yiKhomishini Yekuphenya tindzaba teKuphatsa Umtselo nekuLawula lokwentiwa yi-SARS, sihlalo wayuo lebekuLijaji leselatsatsa umhlalaphasi Robert Nugent.11. Ikhomishini Yekuphenya tindzaba teKuphatsa Umtselo nekuLawula lokwentiwa yi-SARS (Umbiko waNuget)11.1. Ikhabhinethi yatiswa ngalamafishane mayelana nemphumela wemsebenti weKhomishini Yekuphenya tindzaba teKuphatsa Umtselo nekuLawula lokwentiwa yi-SARS. Mengameli Ramaphosa wakhetsa lekhomishini mhla tinge-24 Inkhwekhweti 2018 kute kutsi, emkhatsini walokunye isimamise i-SARS, ibuyise kwetsembeka iphindze futsi icinise emandla ayo ekwenta tintfo kute ihlangabetane netinhloso tayo temalingena. Umbiko wayo wesikhashana wangeniswa mhla tinge-27 Inyoni 2018 kwatsi umbiko wekugcina wona wangeniswa mhla ti-11 Ingongoni 2018. 11.2. Ikhabhinethi ikubonile loko lokutfolwe ngulekhomishini kutsi kwehluleka kwe-SARS kubangwa  kwehluleka lokukhulu kulawula nekwetsembeka  ngaphasi kweKhomishina yaphambilini. Lekhomishini yenta tincomo tekulungisa letinge-27 kute kulungiswe tincumo letiyingoti tasesikhatsini lesengcile, lokufaka ekhatsi lokunyenti lebekufaka ekhatsi indlela yekutfola imphahla netinsita, kuhleleka kwenhlangano nekuciniswa kwebuholi. Sinye saletincomo lesimcoka kube kucashwa masinyane kweKhomishina yaka-SARS.11.3. Ikhabhinethi ivakalisa kwesekela kwayo lokukhulu letincomo letentiwe yiKhomishini kantsi Indvuna Yetetimali itakwelusa kufezekiswa kwaletincomo, lokutawufaka ekhatsi inchubo yekubonisana kute kuchitjelwe Umtsetfo waka-SARS kute kwentiwe ncono kulawula nekutilandza, kanye nendzima ledlalwa nguMhloli Jikelele nakucatsaniswa neBhodi.11.4. Ikhabhinethi ivakalisa kubonga kwayo kuJaji Nugent, emalunga ephaneli kanye nelicembu lelisekelako leKhomishini, mayelana nembiko wayo losezingeni lelisetulu, kanye nesivivini nekuwukhipha ngemphumelelo. Lombiko bewusolo ufundvwa sive kusukela wakhishwa, futsi uyatfolakala kuwebhusayithi yelihhovisi laMengameli: www.thepresidency.gov.za12. Kulinganiswa kweLisu Lavelonkhe Lelikhulu Letidzakamiva (i-NDMP) langa-2013-201812.1. Ikhabhinethi ikuvumile kulinganiswa kwembiko we-NDMP wanga-2013-2018 njengenkhomba yekutinikela lokuchubekako kwahulumende kulwa nekusetjentiswa kanye nemiphumela lemibi yetidzakamiva emimangweni yalelive lonkhana.12.2. Lokulinganisa kuveta kutsi nanome i-NDMP inika luhlakamsebenti loluyinkhombandlela kulomkhakha, kucala kusebenta kwalo kucedvwe emandla kungahambisani kwalo netindlelalisu tematiko lahlukahlukene nalafanele.12.3. Lokulinganisa kuphakamisa tingenelelo letinengi letifanana nekwenta tindlelalisu tematiko kutsi tihambisane kuphindze futsi kuncome kutsi kube nemtimba lotimele losekelwa ngetimali ngalokuphelele kute uchube lomkhankhaso wekukulwa nekuba tigcili tetidzakamiva nekukuvikela emimangweni yetfu, kubantfu labasha.12.4. Ikhabhinethi iyatibona tinsayeya imimango yetfu lebukene nato macondzana nekugcilatwa kusebentisa tidzakamiva. Tincomo letentiwe ngulokulinganisa kutawuhamba indzima lendze ekulungiseni ngekutimisela lendzaba. Ikhabhinethi iphindze futsi yakuvuma kukhetfwa kweMkhandlu Lolwa Netidzakamiva, lohleleke njengeMkhandlu waVelonkhe waseNingizimu Afrika We-AIDS, kulwa nekuba sigcili setidzakamiva. Lelisu leselibuyeketiwe nyalo selitawubitwa ngekutsi Lisu Lalikhulu Lekulwa Netidzakamiva.13. Luhlakamsebenti Lolumayelana nekuHlelela, Kwenta Luphakelotimali, Kucaphela Kulinganisa neKuhlola Kulandzelela Lokuphendvula teBulili.13.1. Ikhabhinethi iluvumile Luhlakamsebenti lolumayelana nekuHlela, Kwenta Luphakelotimali, Kucaphela nekuLinganisa neKuhlola Kulandzelela Lokuphendvula teBulili. Loluhlakamsebenti lubeka bulili njengentfo lemcoka kunchubomgomo yahulumende ngekubeka kutsi kube nendlelalisu nelisu lekufezekisa kuphendvula tebulili kulokuhlela lokukhona, kwenta luphakelotimali, kucaphela, kulinganisa nekuhlola tinhlelo.13.2. Ligunyakwenta lemtsetfosisekelo lekucedza kubandlulula ngekwebulili, kanye nekwatisa emalungelo abomake nemantfombatana, kudzinga sincumo lesicinile nekuntjintja ngemphumelelo kwendlela yekubuka tintfo kuto tonkhe tinhlaka tembuso.14. Imibiko yekulinganisa14.1. Ikhabhinethi iphindze futsi yavumela imibiko yekulinganisa leminengi lebeyinikwe Litiko Letekuhlela, Kucaphela Nekulinganisa (i-DPME) kutsi iyente lokufaka ekhatsi:Kulinganiswa kweLuhlakamsebenti Lwendlelalisu neMasu ekuSebenta Kwahulumende (i-FSAPP)lolubona kutsi ngabe i-FSAPP ibe nemphumelelo yini ekukhombeni ematiko indlela ekwetfuleni tinsita tawo, ikakhulu ekuphendvuleni loko hulumende lakubeke embili latawucala ngako kukwenta, kanye nekwenta kutsi ematiko atilandze ngemisebenti yawo. Lokubuketwa kucinisekisa kucinisekisa kufaneleka kwalendlela, nanome kunjalo kunetinkhomba letitsi lendlela yekwenta tintfo inemagebe nekutsi lendlela ayihambisani, ayikahlangani futsi ayihambisani nato tonkhe tinchubomgomo nemtsetfo. Lombiko uphakamisa tingenelelo letinengi mayelana nekucinisa lendlela.Kulinganiswa Kwenchubomgomo Yesikhashana Yemakolishi Emmango, kubuka kwentiwa kwenchubomgomo yesikhashana kulungisa kuswelakala kwemfundvo nematfuba ekuceceshwa ebantfu labadzala newelusha emva kwekuphasa matekuletjeni kanye nekwehluleka kwabo kuhlangabetana netidzingo talabadzala nelusha kutsi lukhone kufinyelela  umsebenti nemakhono ekutiphilisa. Lombiko wekulinganisa ugcamisa kungabi khona kwemitfombolusito leyanele kuchuba loluhlelo kutsi luvete imiphumela lelindzelekile. Kulinganisa Tikhutsati taHulumende kuteMabhizinisi, kuhlola kutsi loluhlelo lulonkhe ngabe luyasebenta yini kusekela emabhizinisi nesive. Hulumende usebentisa tikhutsati letinengi kukhutsata emafemu kutsi atjale emisebentini letsite nome afake ligalelo kutenhlalo nesemnotfweni. Lombiko uveta kutsi kunekulakanyana nekutselelana emanti kuletikhutsati letahlukahlukene tebhizinisi. Emkhatsini walokunye, lombika uncoma kutsi kube nekomidi letawuchumanisa Tikhutsati Emkhatsini Wabohulumende.Kulinganiswa Kwendlelalisu Lelihlanganisiwe Lelimayelana neKukhutsata Temabhizinisi neMabhizinisi Lamancane, lokuhlole kuphumelela kucala kusebenta kwalendlelalisu, lelavunywa nga-2005 kugcila etindzaweni letimcoka njengekudala imisebenti, kulingana nekufinyelela kutfola timakethe. Lamabhizinisi adlala indzima lemcoka kudala imisebenti, imicondvo lemisha nekukhula. Lelisu lekuttfukisa leliphakanyisiwe, kuchumana nekulinganisa kuyo yonkhe imikhakha yahulumende kanye nekucinisa kubusa ngekwetikhungo nekwengamela. 14.2. Lokulinganisa kuhlose kucinisa Imisebenti Yahulumende nekubuswa kwahulumende. Lokulinganiswa bekucelwe kutsi kwentiwe batfulitinsita labatimele kantsi kutawufakwa kuwebhusayithi ye-DPME: www.dpme.gov.za.15. Indlela yaVelonkhe yekuhlanganisa i-UN, i-AU ne-SADC15.1. Ngekuhambisana neLuhlelo Lwavelonkhe Lwentfutfuko, lokuhloswe ngalo kukhutsata intfutfuko lesimeme ngekubukana netinsayeya tesifundza, talelivekati netemhlaba wonkhe. Ikhabhinethi ikuvumile kusungulwa kwendlela yavelonkhe yekuchuhmanisa tinhlelo tentfutfuko lesimeme te-UN, i-AU ne-SADC.15.2. Lendlela yavelonkhe yekuchumanisa itawusebenta njengenchubo yalabatsintsekako labanengi kanye netinhlaka letinengi kute kube nekubonisana nekuchumana ngekhatsi nangephandle kwekutinikela ngentfutfuko lesimeme yahulumende waseNingizimu Afrika.15.3. Loku kutawucashelwa Likomidi Lelihlanganisa Tindvuna (i-IMC), lelisuka kuhulumende, lelitawucinisekisa kutsi tinhlelo tentfutfuko (te-UN 2030 te-Ajenda Yentfutfuko Lesimeme, i-Ajenda ye-AU ya-2063 kanye neLuhlelo Lwentfutfuko lwe-SADC Lendlelalisu Yesifundza) letinhlelo tiyavela etinhlelweni tavelonkhe talelive, futsi titawunika inkhombandlela kuko konkhe ekufezekiseni tidzingo tendlela yekucaphela nekubika.16. I-IMC Mayelana neLihlandla Lesine Lekutfutfuka Kwetheknoloji (i-4IR)16.1. Ngekulandzela simemetelo lesentiwe nguMengameli Ramaphosa naketfula Inkhulumo yakhe Yesimo Sebunjalo Belive yanga-2019, Ikhabhinethi ikuvumile kusungulwa kwe-IMC mayelana ne-4IR.16.2. Lekhomishini itakweluleka mayelana netindlelalisu netinchubomgomo kuphendvula kuletintfutfuko letinsha tetheknoloji letiletfwa kusetjentiswa kweditjithali ne-4IR. Sibopho lesimcoka se-IMC kuchumanisa kuhlela nekucala kwekusebenta kwetingenelelo te-4IR, lokufaka ekhatsi kwengeta kulomsebenti weKhomishi yaMengameli mayelana ne-4IR.17. Kuphela kwethemu17.1. Njengaloku Ikhabhinethi iphotfula luhlelo lwayo lwelulawulo lwesihlanu, ibonga balingani betenhlalo netakhamuti. Icela bonkhe bantfu baseNingizimu Afrika kutsi bacine ekwakheni live leliphumelelako.17.2. Ikhabhinethi idvumisa Iphalamende neLuphiko Lwetebulungiswa ngekugcina emagugu emtsetfosisekelo kanye nekwenta kutsi Sigungu sitilandze ngenca yekwenta timphilo tetakhamuti kutsi tibe ncono.17.3. Iphindze futsi ivakalise kudvumisa kwayo kubalingani beNingizimu Afrika i-SADC, i-AU, i-Brazil, i-Russia, India, i-China neNingizimu Afrika; i-Group of 20 (G20), i-UN kanye naletinye tinhlaka, ngekuma neNingizimu Afrika ekwenteni ncono iNingizimu Afrika, i-Afrika lencono kanye nemhlaba loncono.17.4. Ikhabhinethi ikhumbula lawo malunga eSigungu saVelonkhe labasishiyile emhlabeni ngesikhatsi selulawulo lwesihlanu, Indvuna Chabane neNdvuna Edna Molewa, kanye nalabanye baholi kuleminye imikhakha yahulumende labasebentele lelive ngekutimisela lokukhulu bachubela embili loko tinshisekelo teNingizimu Afrika lapha eveni kanye nasemhlabeni wonkhe.C. Imikhosi Letako18. Simemetelo Sekulwa neBudloba beBulili (i-GBV) nekuBulawa Kwalabasikati18.1. Lelinye libanga leselihanjiwe ekulweni ne-GBV litawubonakala ngaLesine, mhla tinge-28 Indlovulenkhulu 2019, ngesikhatsi kuvulwa Inkantolo Yamantji yaseBooysens eJozi. Lenkantolo Yamantji yaseBooysens lesezingeni lemhlaba itawunika tinsita letinengi kantsi futsi inetinsita letiphelele tekusekela labo labatsintseke ku-GBV nasekubulaweni kwalabasikati.18.2. Kuvulwa kwalenkantolo kutakwenta kutsi Mengameli Ramaphosa, kanye netinhlangano temmango letahlukahlukene, basingatsa kwetfulwa kweSimemetelo se-GBV Nekulwa Nekubulawa Kwalabasikati lesicala ngekutinikela ekucaleni kwekusebenta kwetincumo teNgcungcutsela Yavelonkhe ye-GBV Nekulwa Nekubulawa Kwalabasikati lebeyibanjwe ngaLweti.18.3. Letinkantolo letilandzelako letineTinkantolo Temacala eTemacansi titawundluliselwa kuletinyanga letintsatfu letitako:Inkantolo Yamantji yasePlettenberg Bay eNshonalanga Kapa itawutfola emakamelo layimfica, linye lawo leNkantolo Yemacala eTemacansi. Inkantolo Yamantji yaseDimbaza neNkantolo Yamantji waseBitji titawukwetfulwa eMphumalanga Kapa.Inkantolo Lephakeme yaseMpumalanga eMbombela neNkantolo lendzala Yamantji waseMiddleburg, lengakavusetelwa ngalokuophelele ngekusebentisa lababanjiwe itawusebenta njengeNkantolo Lephakeme yendzawo.18.4. Ekupheleni kwelulawulo lwesihlanu, linani selilonkhe letinkantolo letinsha letitawube setakhiwe kusukela nga-1994 titawube tinge-59, kwengce lobekuhloswe nguhulumende kutsi lokungenani kwakhiwe tinkantolo letimbili ngemnyaka.19. Luhambo Lwemnyaka Lwesibili Lwelusha Loluya Ekuvetweni Kwematfuba Etemnotfo19.1. Litiko Letekuchumana, Tekuchumakudze Netinsita Teliposi   nekuhlanganyela nalamanye ematiko ahulumende, ema-SOC nalabatsintsekako   batawubamba Loluhambo Lwemnyaka Lwesibili Lwelusha Loluya Ekuvetweni Kwematfuba Etemnotfo mhla ti-13 Mabasa 2019 kuMasipala waseNtabankulu eSifundzeni i-Alfred Nzo eMphumalanga Kapa.19.2. Loluhambo lwenkhululeko lwelusha, lwekukhumbula iminyaka lenge-25 yenkhululeko, lokuhloswe ngalo kuvetela lusha lolungasebenti nabosomabhizinisi ematfuba etemfundvo, ekufundzela imisebenti nemabhizinisi lakhona kuhulumendeni nasemkhakheni lotimele.20. Lukhetfo Lwavelonkhe lwanga-2019 20.1. Njengaloku lelive lisondzela elukhetfweni lwentsandvo yelinyenti lwesitfupha, Ikhabhinethi icela bonkhe labafanele kuvota kutsi basebentise lilungelo labo lemtsetfosisekelo kutsi bavote mhla ti-08 Inkhwekhweti. Kutimbandzakanya kwebavoti kumcoka ekusebenteni kahle kwentsandvo yelinyenti kanye nangelukhetfo lolubakhona njalo, takhamuti kute tikhetse labo labatabamela futsi babente kutsi batilandze ngaloko.20.2. Ikhabhinethi icela Ikhomishini Yelukhetfo Letimele, labamelele imimango kanye nesive kutsi ngeLusuku Lwelukhetfo sitiphatse ngendlela letawucinisekisa kutsi kuba nelukhetfo lolukhululekile nalolungavuninhlangotsi. Ema-ejensi etfu lacinisekisa kugcinwa kwemtsetfo atawutsatsa sincumo lesicinile kulowo lotawutfolakala asabisa, aphehla tentfo telutfutfuva ngesikhatsi selukhetfo.D. Imilayeto21. KudvudvutaIkhabhinethi ivakalisa kudzabuka kwayo:21.1. emndenini nakubangani baSosiswebhu Lomkhulu we-ANC, Umnu. Jackson Mthembu, loshonelwe yindvodzakati yawo Khwezi loneminyaka lenge-25.21.2. kuhulumende nakubantfu baseNew Zealand labashonelwe tihlotbo tabo ngesikhatsi kunekuhlasela kwebuphekulasikhuni eChrist Church.21.3. kuhulumende nakubantfu baseRiphabhliki yase-Indonesia ngetikhukhula letibahlasele. INingizimu Afrika ne-Indonesia nguwona omabili kuphela emave e-Afrika naseNingizimumphumalanga yase-Asia langemalunga e-G20, omabili lamve angubosihlalo ngekuhlanganyela be-New Africa-Asia Strategic Partnership.22. KuhalalisaIKhabhinethi ihalalisela: 22.1. Solwati Ncoza Dlova, sati setetikhumba lesatiwa emaveni emhlaba waseNyuvesi yaKwaZulu-Natal, losite ekutfoleni lufutontalo lolubanga kakhulu kuphelelwa tinwele kwesiphelane emkhatsini wabomake labadzabuka e-Afrika. Lutsandvo lolukhulu lwemfundvo lwaSolwati Dlova luholele ekutseni abhale incwadzi yekufundza yetimo tesikhumba lahlose ngayo kutsi ifundvwe titjudeni tetekwelapha kulelive, kanye nemabhukwana etemfundvo nemavidiyo ekufundzisa tigulane macondzana netimo tato tesikhumba.22.2. Licembu lesive lelibhola letinyawo, Bafana Bafana, ngekuphumelela kwalo ekuhlungelweni Indzebe Yemave ase-Afrika yanga-2019. Lelicembu lihlanganyela nalamanye emacembu lamane aseNingizimu Afrikaon   iBanyana Banyana; Ikhilikithi; Libhola Lembhoco neMajita, laphumelele emidlalweni yawo yekuhlungela. Ikhabhinethi icela bonkhe bantfu baseNingizimu Afrika bawasekele lamacembu essive kulomcudzelwano lotako. Iphindze futsi idvumise kusekelwa kwaCaster Semenya bakaMhlabuhlangene eludzabeni lwakhe lwe-International Association of Athletics Federations.E. Tekubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.1. Dkt. Fiona Tregenna   Uphindze wakhetfwa futsi njengelilunga lelingasilo lesikhatsi lesigcwele leMkhandlu Wekucudzelana.2. Umnu. Cecil Khosa   Sisebenti Lesikhulu (i-CEO) sekuba nguMlawuli Wedayimani yaseNingizimu Afrika Netinsimbi Letiligugu3. Umnu. Themba Cyril Dlamini njenge-CEO yeMfundvo Yekuphepha Nekuvikeleka neMtimba wekuCecesha.4. Umnu. Mduduzi Eric Zakwe njenge-CEO yeBetindzaba, Temkhakha Wemfundvo Yekuchumana Ngetheknoloji neMtimba wekuCecesha.5. Emalunga langasiwo esigungu lesiphetse eBhodi Ye-ejensi Yekutfutfukisa Emabhizinisi Lamancane sikhatsi seminyaka lemitsatfu:5.1. Umnu. Mbulelo Sogoni (Sihlalo lophakanyisiwe);5.2. Mk. Suzan Nyakale;5.3. Mk. Matshediso Ndlovu;5.4. Mk. Nomsa Kana;5.5. Adv Derick Block;5.6. Umnu. Jim Matsho;5.7. Mk. Beatrice Nkambule (Umntfwanenkhosi Tsakani);5.8. Umnu. Charl de Kock;5.9. Adv Mthokozisi Xulu; kanye5.10. NeMnu. Mduduzi Sibeko.6. Mk. Thutukile Skweyiya njengaSihlalo weKoporasi Yetikhali yaseNingizimu Afrika (i-Armscor) kute kube mhla tinge-30 Mabasa 2020.7. Umnu. Malusi Stanley Motimele njengelilunga lelingekho esigungwini seBhodi neLisekela laSihlalowe-Armscor iminyaka lemitsatfu.8. Umnu. Sipho Abednego Mosai   I-CEO ye-Rand Water iminyaka lesihlanu.9. Inkomati-Usuthu Catchment Management Agency Board:a. Mk. Tokozani Patience Nyakane-Maluka (Sihlalo);b. Umnu. Mandlakayise Sam Mthembu (Lisekela laSihlalo);c. Mk. Shivon Desiree Wiggins;d. Adv Muzikayise Bernard Shabangu;e. Dkt. Thavamoney M Kelly;f. Mk. Lungile Linda Carol Zulu;g. Mk. Lungile Miranda Sikhakhane;h. Mr Mashudu Gangazhe; andi. Umnu. Pillay Absalom Tshabangu.Imibuto icondziswa ku:Mk. Phumla Williams   Libambela Lalokhulumela Ikhabhinethi (e-GCIS)Makhalekhini: 083 501 0139"
Sitatimende seMhlangano weKhabhinethi wamhla tinge-26 Inhlaba 2019,27 Jun 2019,https://www.gov.za/speeches/statement-cabinet-meeting-26-june-2019-27-jun-2019-0000,https://www.gov.za/ss/speeches/sitatimende-semhlangano-wekhabhinethi-wamhla-tinge-26-inhlaba-2019-27-jun-2019-0000,"IKhabhinethi ihlangane ngaLesitsatfu, mhla tinge-26 Inhlaba 2019 eTuynhuys eKapa.A. Tindzaba Talelive1. Inkhulumo yaMengameli Ngesimo Selive (i-SoNA)1.1. Inkhulumo yaMengameli Cyril Ramaphosa Ngesimo Selive yekucala yekuphatsa kwentsandvo yelinyenti kwesihlanu kuleliviki leliphelile,  ikhutsate futsi yagcugcutela bonkhe bantfu baseNingizimu Afrika kutsi basebentele likusasa letfu sonkhe lelinemphumelelo. I-SoNA yanga-2019 ihlahla indlela yekucala kusebenta kwelugunyakwenta licembu lelibusako lelilinikwe bantfu labalivotele.1.2. Loku kukhombisa kutsi kusebenta ngekuhlanganyela, kungenta ncono timphilo tebantfu baseNingizimu Afrika kanye nekukhulisa umnotfo welive letfu, ngekulungisa tinkinga letisolomane tichubeke njalo tekuswelakala kwemisebenti, buphuya kanye nekungalingani. Sicelo saMengameli Ramaphosa sekutsi kube netenhlalo letibumbene sidzinga ligalelo labo bonkhe bantfu baseNingizimu Afrika kutsi basebente ngekuhlanganyela kute kunconywe letinsayeya tetfu kute sibeke lelive letfu endleleni yekukhula lokukhulu.1.3. Loku kufaka ekhatsi kutsi kungetwe umkhakha wetetimboni, kuciniswe imboni yetetimayini, kusekelwe umkhakha wetekulima, kwentiwe ncono emakhono elusha letfu kanye nekwenta kutsi kube lula kutsi tivakashi tivakashele lelive. Njengebantfu baseNingizimu Afrika, kufanele kutsi sichubeke sigcugcutele futsi sisekele timboni talelive sibuye sitsenge nemikhicito yalelive.1.4. Umsebenti lolukhuni hulumende latawenta uncike kuloko lokusikhombisa lokumcoka hulumende lakubeke embili kutsi acale ngako akwente natawuchubeka akwente kuleminyaka lesikhombisa letako, nekunika emandla Lisu Lavelonkhe Lentfutfuko (i-NDP) kanye nenshisekelo yetfu yekuveta Umbononchanti wa-2030.1.5. Inkhulumomphikiswano lebeyimayelana ne-SoNA ivete kubaluleka kwekutsi silungise umnotfo siphindze futsi silungise netincenye letephukile tekusebenta kwembuso sicalise ngekusebentisa ligunyakwenta lelisinikwe bantfu labasivotele. Loko kutasiholela ekutseni sizuze leyo Ningizimu Afrika lesiyifunako naleyo Ningizimu Afrika yemaphupho etfu njengaloku kusho Umbononchanti Wa-2030 ne-NDP.1.6. IKhabhinethi icela bonkhe balingani betenhlalo, betemabhizinisi, betemisebenti, tinhlangano temmango kanye netinhlaka tetepolitiki, kutsi ticinise imitamo yato lehlangene ekwenteni lelive letfu kutsi libe yindzawo lencono kitsi sonkhe futsi sitibophelele ngekushiyelana ekukhuliseni indlela yekukhula kwalelive.1.7. Tsine njengahulumende, sitayiphindza kabili nakatsatfu imetamo yetfu njengaloku siholwa nguMengameli ekususeni tihibe letivimba kukhula kwemnotfo wetfu nekwenta kutsi tinhlaka tembuso tikhone kuletsa tinsita kubantfu bakitsi. Ngenyanga yaKholwane, Tindvuna letahlukahlukene titakwetfula titatimente tato teVoti Yeluphakelotimali, lapho titawuveta khona emasu laphatsekako kute kufezeke lombono Mengameli lawetfule esiveni.  2. Inyanga Yelusha2.1. Inyanga Yelusha isikhumbuto lesigcamile sendzima ledlalwe lusho lwetfu ekudaleni timo letiholele kutsi sitfole lenkhululeko yetfu. I-SoNA yaMengameli ibeka kukhula kwemnotfo kanye nekudala ematfuba emisebenti ebantfu bakitsi labasha njengentfo lehambembili lokutawucalwa ngayo kutsi yentiwe kulokuphatsa kwahulumende weSitfupha. Mengameli ucocisane nemikhakha yebantfu labasha leyehlukahlukene lokufaka ekhatsi nalabo labakhubatekile, lusha lolunemabhizinisi, lusha lolusetindzaweni tebuciko nalolusemikhakheni yetemfundvo ngembikwekutsi etfule i-SoNA lokuyintfo lebeyihlelwe yi-Ejensi Yavelonkhe Yekutfutfukisa Lusha ngaphasi kwengcikitsi letsi:  iminyaka lenge-25 yentsandvo yelinyenti   kugubha inshukumo yelusha . Inkhulumiswano YaMengameli Nelusha ikucinisekisile kutsi kunebulukhuni lobuchubekako kanye netinsayeya lusha lwakitsi lolubukene nato letidzinga kutsi tilungiswe ngekushesha nguhulumende.2.2. Kuloko, sitsandza kucinisekisa kutsi tinhlelo tahulumende, letifaka ekhatsi Luhlelo Lwelitfuba Lesibili, Luhlelo Lwavelonkhe Lwekusita Lusha kanye neLuhlelo Lwavelonkhe Lwekucashwa Kwelusha, tidlala indzima lenkhulu ekulungiseleleni lusha kungena kutemisebenti.2.3. Noma kunjalo sidzinga kutsi siyiphindze kabili nakatsatfu imitamo yetfu njenglive ekudaleni imisebenti ledzingwa kakhulu bantfu bakitsi labasha. Kute kutsi sikhone kwenta njalo, kusemahlombe etfu kutsi sivuselele kukhula kwemnotfo wetfu njengaloku siholwa nguMengameli wetfu. Siyati kutsi ngeke kube lula, siyati futsi kutsi ngeke kube khona nje tisombululo letenteka masinyane tekugucula lomnotfo kodvwa siyati futsi kutsi kufanele kutsi kwentiwe ngenca yelive letfu kanye nelusha lwetfu.2.4. IKhabhinethi icela yonkhe imikhakha kutsi itsatse tibonelo saMengameli futsi isebentise bantfu labasha kutsi basebentisane nabo ekutfoleni tisombululo letiphatsekako tetinsayeya labahlangabetana nato. Sitawuphindze futsi sidlale indzima yetfu ekwenteni ncono kusebenta kwemnotfo wetfu kute udale imisebenti yebantfu labasha.3. Kuhlelenjiswa  kabusha kwahulumende3.1. Bantfu baseNingizimu Afrika banike lokuphatsa kwesitfupha kwahulumende ligunyakwenta lelicacile lekukhulisa temnotfo ngendlela lefaka konkhe, kusombulula inking yebuphuya ngekushesha lokukhulu, kwenta ncono tinsita tahulumende, kulwa nenkhohlakalo kanye nekucedza kubanjwa ngabhongwane kwembuso.3.2. IKhabhinethi iyacinisekisa kutsi kuhlelenjiswa kabusha lokukhulu kwahulumende  kutakwenta kube lula futsi kwente ncono kuletfwa kwetinsita kubantfu bakitsi ngekusebentisa hulumende lote tihibe, lowongako nahulumende lophumelelako lolalela kakhulu tidzingo tebantfu baseNingizimu Afrika.4. Tivumelwane tekuhweba4.1 IKhabhinethi ikwemukele kusayinwa kwetivumelwane letingemashumi layimfica nakutsatfu (93) emkhatsini webetfulitinsita baseNingizimu Afrika netinkampani taseShayina, kutsi titsenge imikhicito yalelive itfunyelwe eShayina, ngekulandzela inkontileka yesamba lesibalelwa etigidzigidzini letinge-27, kute kuciniswe kukhula kwemnotfo nekudaleka kwemisebenti.Kwengeta kuloko, sinye saletivumelwane lesisayiniwe, kube sivumelwane selutjalotimali lesimayelana nelutjalotimali kwee-Beijing Auto Industrial Cooperation lesisekhungwenimkhicito lesakha imphahla yetimoto endzaweni yetekutfutfukisa timboni eCoega. Lutjalotimali lwekwakha timoto lapha eNingizimu Afrika etimakethe taseNingizimu Afrika kanye netimakethe letikuletinye tindzawo.  Letivumelwano tekutsengiselana tivele kulisukuhlela leliphelele lebudlelwane besivumelwane sanga-2010, kanye nekutinikela lokumcoka lokusiphohlongo lokwentiwe Emhlanganweni we-China-Africa Cooperation.5. Lubalo Lwekucasha Lwekota5.1. Lihhovisi Lelubalobalo laseNingizimu Afrika likhiphe Luklayo Lwekucashwa kwebantfu ngeKota yekucala yanga-2019 kuleliviki leliphelile.5.2. Umphumela waloluklayo ukhomba kutsi kube nekwenyuka kwemisebenti nge-22000 (+0.2%) kusukela ku-10152 000 kuya ku- 10 174 000 emkhakheni lohlelekile longasiwo webhizinisi yetekulima. Loku kubangwe kakhulu kwenyuka kuletimboni letilandzelako:  tinsita temmango, tetimayini netinkhwali, kwakha timphahla netinsita temabhizinisi.5.3. Linani selilonkhe lekucashwa kwebantfu lenyuke nge-76 000 nome nge-0,8%  ngemnyaka emkhatsini weNdlovulenkhulu 2018 kuya enyangeni yeNdlovulenkhulu 2019.  5.4. IKhabhinethi iyakubona lokutfutfuka lokuhle kodvwa inesicinisekiso sekutsi isaseyindze indlela lekumele kutsi ihanjwe kute kutfutfukiswe kusebenta kwemikhakha yonkhe yemnotfo wetfu ekudaleni lemisebenti ledzingeka kakhulu nakangaka kulelive letfu. Kute kube ngunyalo Ikhabhinethi itimisele kusebentisananayo yonkhe imikhakha yemmango waseNingizimu Afrika lokufaka ekhatsi umkhakha lotimele.6.    Sikhatsi sentsela6.1. Imalingena lebuya kuntsela icinisekisa kutsi hulumende akhone kuletsa tinsita letidzingeka kakhulu kanye nekusekela ngetenhlalo tigidzi temimango leswelako.6.2. IKhabhinethi igcugcutela bonkhe bantfu baseNingizimu Afrika kutsi batilungiselele kungenisa emafomu abo entsela esikhatsi sanga-2018/19. Kugcogcwa kwentsela ngemphumelelo nekugcogcwa kwentsela lefanele kusita hulumende kutsi atimele kutetimali.6.3. Labo labakhokha intsela lababhalise ku-eFiling noma kusebentisa le-MobiApp lensha yeLihhovisi Lemalingena laseNingizimu Afrika bangangenisa emafomu abo entsela kusukela mhla lu-01 Kholwane 2019. Bantfu baseNingizimu Afrika labahola ngaphasi kwe-R500 000 ngemnyaka futsi labavunyelwa tincabekelwane letitsite, akukadzingeki kutsi bona bangenise emafomu abo entsela.7. Kulwa Nebugebengu7.1. IKhabhinethi ikhatsatekile ngekubulawa kwemalunga etisebenti leticinisekisa kugcinwa kwentsela lokuchubekako. Ngenyanga yeNyoni 2018, kwabikwa kutsi kwabulawa emaphoyisa langemashumi lamabili nesiphohlonga (28). Kusukela kucale lomnyaka wa-2019, sekubulawe emaphoyisa langemashumi lamabili nesitfupha (26).7.2. Tehlakalo letisandza kwenteka nguleto tekubulawa kwaSayitjeni  Zephania Dladla, Khonstabuli Nomasonto Mhlanga naKhonstabuli  Nhlamulo Vukeya. IKhabhinethi ivakalisa kudzabuka kwayo lokukhulu emindenini, kubangani kanye nakulabo lebebasebenta nabo.7.3. IKhabhinethi iyakuhlaba kakhulu lokuhlaselwa nekubulawa kwemaphoyisa. Emaphoyisa abeka timphilo tawo engotini kute avikele imimango yetfu. Kufanele kutsi sonkhe sisebentisane netikhungo leticinisekisa kugcinwa kwemtsetfo kucinisekisa kutsi labenti balamacala lamabi kangaka bayabanjwa baboshwe kute bajeziswe ngalokuphelele ngaletento tabo.7.4. IKhabhinethi iyaludvumisa luhlelo lwetebulungiswa ngekubagweba kudzilikelwa lijele labayimfica labente emacala lanjalo, kulomnyaka kuphela.8. Sehlakalo sekudubula emngceleni waseMozambique8.1. IKhabhinethi ibonile kutsi iNingizimu Afrika itfumele licembu lelisezingeni lelisetulu eMozambique ngemva kwesehlakalo sekudubulana lapho kushone khona emaphoyisa aseMozambique lamabili emngceleni waKwaZulu-Natal.  8.2. Lelicembu lakhiwa ngemalunga eMbutfo Wavelonkhe waseNingizimu Afrika Wetekuvikela (i-SANDF) kanye neMbutfo Wetemaphoyisa (i-SAPS), batawuhlangana nelicembu laseMozambique. Baholwa Sikhulu se-SANDF sekuSebenta Ngekuhlanganyela Jenene Lomkhulu Barney Hlatshwayo kanye neLisekela laKhomishana we-SAPS Jenene Lomkhulu Sehlahle Masemola.8.3. Lelicembu lisemkhankhasweni wekuyotfola emaciniso ngalesehlakalo sekudubulana. Balindzeleke kutsi, emkhatsini walokunye, bacocisane ngeluphenyo lolutakwentiwa ngekuhlanganyela emkhatsini welicembu laseMozambique neleNingizimu Afrika.8.4. IKhabhinethi icela bonkhe bantfu baseNingizimu Afrika kutsi balindze kuphotfulwa kanye nemphumela waloluphenyo lolwentiwa ngekuhlanganyela. Sitinikele kutsi sisebentisane nahulumende waseMozambique njengabomakhelwane labahle ekwenteni ncono inhlalakahle yetakhamuti tetfu.9. Ingcungcutsela Yenhlangano Yemave Emhlaba Yetemisebenti9.1. IKhabhinethi iyakwemukela kutimbandzakanya kwaMengameli Ramaphosa kuSikhatsi seNgcugcutseleni Yenhlangano Yemave Emhlaba Yetemisebenti ye-108 (Likhulumnyaka) lebanjwe emkhatsini wamhla ti-10 namhla tinge-20 Inhlaba 2019. Mengameli ungenise ngekwemtsetfo umbiko weKhomishini yeMhlaba lomayelana neLikusasa Lemsebenti, labengusihlalo ngekuhlanganyela naNdvunankhulu waseSweden, H.E. Stephan Lofven, kulengcungcutsela.9.2.  Indvuna yeTemisebenti Nekucashwa, Umnu. Thulas Nxesi, lebekaphekeletele Mengameli uphindze futsi wahola litsimba lelingemacembu lamatsatfu lelitimbandzakanye emakomidini lahlukahlukene kulengcungcutsela kanye nakutingcogco tekuhlela nekucocisana ngembiko  weMcondzisi Jikelele weNhlangano Yemave Emhlaba Yetemisebenti.9.3. Imiphumela lebalulekile yalengcungcutsela ifake ekhatsi Simemetelo Semtsetfo Selikhulumnyaka salamacembu. Kwengeta kuloko, lengcungcutsela ivumelene ngeSivumelwano lesisha lesimayelana neLudlame neKuchashatwa eMsebentini lokuhloswe ngaso kutsi kuvikelwe tisebenti letihlaseleka lula. Lemiphumela ibalulekile ekusunguleni tinkhombandlela netilinganisosidzingo kuvakalisa nekuvikela emalungelo etemisebenti nemazinga.B. Tincumo TeKhabhinethi1. Umhlangano we-12 Longakavami1.1. IKhabhinethi ibikelwa ngalamafishane ngeMhlangano we-12 Longakavami wekwetfula sigaba sekusebenta seNdzawo Lekhululekile Yekuhweba kuleLivekati lase-Afrika (i-AfCFTA) kanye neMhlangano Wekucala Wemkhatsi Nemnyaka weLubumbano Lwe-Afrika (i-AU) kanye neMimango Yesifundza Yetemnotfo (ema-REC).1.2. Mengameli Ramaphosa uhlelwe kutsi ahole litsimba laseNingizimu Afrika ngesikhatsi loMhlangano we-12 Longakavami ubanjwa ngamhla ti-07 Kholwane 2019 eNiamey, eNiger.1.3. INingizimu Afrika itawutsatsa kuba ngusihlalo we-AU ngesikhatsi lesibalulekile lapho lelivekati licala khona kusebentisa i-AfCFTA, letakwenta kutsi i-Afrika ibe yimakethe letayelekile lenkhulu emhlabeni. I-AfCFTA itawugcugcutela kuhwebelana ngekhatsi e-Afrika, kuvusetelele tebumboni, kuvule indlela yekuhlanganiswa kwe-Afrika netinchubo tekukhicita temhlaba wonkhe kanye nemnotfo wemhlaba wonkhe jikelele.1.4. INingizimu Afrika itinikele kwesekela i-African Agenda, futsi iyawesekela umnotfo wesifundza kanye nekuhlanganiswa ngekwetepolitiki.  Loku kufaka ekhatsi kucinisa kuchumana emkhatsini weKhomishini ye-AU nema-REC kute kuzuzwe intfutfuko lesimeme ngendlela lenekuthula ne-Afrika lesimeme njengembononchanti we-Agenda 2063.1.5. INingizimu Afrika itinikele ngalokuphelele kutinchubo te-AfCFTA ngekubuka kubaluleka kwelisukuhlela kwayo eluhlelweni lwetekuhlanganisa umnotfo welivekati lase-Afrika kanye neluhlelo lwetentfutfuko lwaseNingizimu Afrika.2. Lukhetfo lwaBomasipala lwanga-20212.1. Kulungiselela Lukhetfo lwaBomasipala lwanga-2021, iKhabhinethi ikuvumile kusungulwa kweKomidi Lehlanganisa Tindvuna (i-IMC) lemayelana neLukhetfo lwaBomasipala, kanye nenkhundla yekulusekela ngekwekusebenta.2.2. Lukhetfo lwaboMasipala lwanga 2021 lutawuba ngelwesihlanu kusukela kwaba nembuso wentsandvo yelunyenti. I-IMC itawusebentisanaNekhomishana Lelawula Lukhetfo naleminye imitimba ekucinisekiseni kwekutsi lenchubo leholela kulukhetfo lwabohulumende basemakhaya lwenteka ngaphandle kwebumatima.2.3. Emalunga e-IMC atakwakhiwa nguleTindvuna letilandzelako: Yetekubusa Ngekubambisana Netendzabuko (sihlalo); Yetasekhaya; Yetebulungiswa Nekucondziswa Kwetimilo; Yetetimali; Yetekuvikeleka kweMbuso neNdvuna Yelihhovisi laMengameli. Lelicembu Lekusekela Ngekusebenta litawakhiwa Bacondzisi Jikele balawo matiko.C. Imikhosi Letako1. Umhlangano weBaholi  Bemave Langemashumi Lamabili (i-G20)1.1. Mengameli Ramaphosa utawuhola litsimba laseNingizimu Afrika   lelakhiwa yiNdvuna Yetebudlelwane Bemave Emhlaba Nekubambisana, Dk. Naledi Pandor; Indvuna Yetetimali, Umnu. Tito Mboweni, neNdvuna Yetekuhweba Netimboni, Umnu. Ebrahim Patel   labatawukutimbandzakanya kuloMhlangano weBaholi Bemave Langemashumi Lamabili wanga-2019.1.2. Mengameli Cyril Ramaphosa utawuphindza futsi ahole litsimba letiphatsimandla kanye netigungu temabhizinisi aseNingizimu Afrika etinkhulumiswanweni emkhatsini wetigungu letiphetse emabhizinisi aseJapan. Lokucocisana kuhlose kugcugcutela kucaphelisa ngematfuba ekuhweba kanye nelutjalotimali eNingizimu Afrika, kulungisa tinkinga tebalingani bemabhizinisi baseJapan, kanye nekubona futsi kuntfutfukiswe tekuhweba netelutjalotimali.1.3. Lokucocisana kuchutjwa ngekuhlanganyela neKhansela Yetemabhizinisi Yekuvisisana Kwemave Emhlaba (i-BCIU), inhlangano lephuma embili yaseMelika yetemabhizinisi, kanye neNhlangano YaseJapan Yetekuhwebelana Ngaphandle (i-Jetro).1.4. Lokucocisana kubukwa ngeliso lemcimbi walotakwenteka esikhatsini lesitako, lotawube useNgcungcutseleni YaseTokyo Yemave Emhlaba lemayelana neNtfutfuko yase-Afrika (i-TICAD) letawubanjwa kusukela mhla tinge-28 kute kube mhla tinge-30 Ingci 2019 lapha eYokohama, eJapan. Live laseJapan live lesihlanu ngebukhulu iNingizimu Afrika letfumela imphahla yalo kulo liphindze futsi libe live lemfica lelitfumela imphahla yalo eNingizimu Afrika.1.5. Kutimbandzakanya kwelive laseNingizimu Afrika kuholwa nguletinsika letimcoka letilandzelako: Kugcugcutela inshisekelo yavelonkhe kute kuzuzwe tinjongo talelive; Kwenta ncono i-African Agenda kanye futsi nekukhutsata intfutfuko yase-Afrika lesimeme; Kuba nemtselela lomhibahiba kutekwakha emhlabeni wonkhe; kanye neKugcugcutela i-ajenda yaseNingizimu ngekucinisa Kubambisana kweNingizimu-Ningizimu neNkhulumiswano yeNyakatfo-Ningizimu.  2. Inyanga YaMandela2.1. Njengaloku kusondzela umgubho we-10 weLusuku Lwemave Emhlaba LwaNelson Mandela ngaKholwane, iKhabhinethi icela bonkhe bantfu baseNingizimu Afrika kutsi basebentise lenyanga kugcina umshiyandvuku waMadiba, ngaphasi kwengcikitsi letsi:  Tsatsa Sinyatselo, Khutsata Ingucuko, Yenta onkhe emalannga abe Lusuku lwaMandela,  ngekutsi utsatse sinyatselo ngekuhlanganyela ekulweni nebuphuya.2.2. Bantfu baseNingizimu Afrika bangatimbandzakanya ekutseni babe takhamuti letinenshukumo ngekutsi tihlangane nemimango yabo kanye netinhlangano letahlukahlukene letitakwenta tindlela tekucedza indlala nekubete emakhaya, kwakha imimmango lephephile kanye nekucinisekisa kutsi bantfwana bayakhona kutsi bafinyelele ekutfoleni imfundvo.2.3. Sonkhe asitimbandzakanyeni kuloluhlelo lwemhlaba wonkhe lolubitwe ngalomunye webaholi betfu labadvumile kanye nekwakha tinhlelo letisimeme letitawuchubeka nanoma inyanga yaKholwane seyengcile. Asitsatseni sinyatselo, sikhutsate ingucuko sente onkhe emalanga abe Lusuku lwaMandela.D. Imilayeto1. Kudvudvuta1.1. IKhabhinethi itfumela kudzabuka kwayo kuyo yonkhe imindeni nebangani labashiywe bantfu babo lababatsandzako etingotini temgwaco. Kulenhlekelele yengoti leyenteke emgwacweni  i-R81 eMaphalle, eLimpopo lapho bantfu labasabencane labanengi balahlekelwe timphilo tabo, etingotini letichubeke njalo bantfu baseNingizimyu Afrika labahlangabetana nato eveni lonkhana. IKhabhinethi icela bonkhe bantfu labasebentisa umgwaco kutsi bahloniphe imitsetfo yemgwaco, ledzinga kutsi bacaphele futsi batiphatse ngekucabangela labanye bantfu labasebentisa umgwaco.2. KuhalalisaIKhabhinethi ihalalisela laba labalandzelako:2.1. Licembu lesive labomake, iBanyana Banyana, ngekuphakamisela etulu umjeka walelive eNdzebeni Yemhlaba Yelibhola Letinyawo Labomake ekungeneni kwabo kwekucala kulomcudzelwano.2.2. Umnu. Botha Msila, umlandzeli wetemdlalo waseNingizimu Afrika, lofike ngesikhatsi eGibhite nakuvulwa kwekucala lomcudzelwano weNdzebe Yemave ase-Afrika Yelibhola Letinyawo nga-2019. Umnu Msila, loshaye sitfupha kusuka eKapa, usitwe ngumsakati wetemidlalo,Umnu. Robert Marawa, wambhukela indiza lesuka eKenya leya eCairo kuyowusekela licembu leBafana Bafana.2.3. Umculi waseNingizimu Afrika nembhali wetingoma Nks. Sho Madjozi, loklonyeliswe ngeMklomelo we-Best New International Act Award kuma BET Awards anga 2019 eLos Angeles, e-USA.2.4. Licembu lebafundzi labasitfupha labasenta ticu temfundvo (basenyuvesi yaseKapa nasenyuvesi yaseWitwatersrand) labazuze umklomelo wekucala  behlula emacembu la-13 eNgugcutseleni Yemave Emhlaba ku-Supercomputing eFrankfurt, eGermany.Lelicembu belingephasi kweliso leMkhandlu Wetesayensi neSikhungo Setelucwaningo Kutetimboni Tekusebenta Lokusetulu ngaNgcondvomshini, lokuluhlelo lolucalwe Litiko Lemfundvo Lephakeme, Isayensi neTheknoloji, kantsi futsi lungulolunye lwetinsika letintsatfu neluhlelo lwesakhiwonchanti se-inthanethi saseNingizimu Afrika.2.5. Licembu Lemabhokobhoko Lamancane, ngemoya walo wekulwa loliholele ekutseni lizuze indondo yelitfusi lapha eNdzebeni Yemhlaba Yelibhola Lembhoco eMcudzelwaneni walabangaphasi kweminyaka lenge-20.Ikhabhinethi ibafisela lokuhle laba labalandzelako:2.6. Licembu lavelonkhe lemadvodza, iBafana Bafana, eNdzebeni Yemave ase-Afrika Yelibhola Letinyawo yanga-2019 lapha eGibhithe.2.7. Licembu lavelonkhe lemaPhrothiya Lelibhola Letandla, njengaloku licudzelana eNdzebeni Yemhlaba Yelibhola Letandla lelapha eLiverpool eNgilandi, kusukela mhla ti-12 kuya mhla tinge-21 Kholwane 2019. Kwanyalo lelicembu lesive lisetulu eluhlwini e-Afrika kantsi lilele sihlanu eluhlwini lwemhlaba. Indvuna Yetemidlalo, Buciko Nemasiko, Umnu. Nathi Mthethwa, uhambe nelicembu leMaphrothiya kulisekela kanye nekwamukela njengaloku iNingizimu Afrika itilungiselela kusingatsa Indzebe Ye-16 Yemhlaba Yelibhola Letandla nga-2023.Imibuto icondziswa ku:Mk. Phumla Williams   Libambela Lesikhulumi seKhabhinethiMakhalekhukhwini: 083 501 0139"
Sitatimende Semhlangano weKhabhinethi wamhla ti-10 Kholwane 2019,11 Jul 2019,https://www.gov.za/speeches/statement-cabinet-meeting-10-july-2019-11-jul-2019-0000,https://www.gov.za/ss/speeches/statement-cabinet-meeting-10-july-2019-11-jul-2019-0000,"Ikhabhinethi yahlangana ngaLesitsatfu, mhla ti-10 Kholwane 2019, eTuynhuys, eKapa.A. Tindzaba letibalulekile talelive1. Imiphumela yeNgcungcutsela yeMave lange-20 (i-G20) 1.1. Ikhabhinethi iyayemukela imiphumela yeNgcungcutsela ye-G20 lebeyibanjelwe e-Osaka, eJapan kusuka mhla tinge-28 kuya kumhla tinge-29 Inhlaba 2019. Mengameli Cyril Ramaphosa ube nemihlangano leminyenti yekucinisa budlelwane nemave lamanyenti ngesikhatsi kubanjwe lengcungcutsela .1.2. Ubambe umhlangano naSihlalo weNhlangano yeBunye be-Afrika (i-AU), Mengameli Abdel Fattah el-Sisi wase-Egypt kanye naSihlalo weNhlangano Lensha yeKutfutfuka kwe-Afrika (i-Nepad), Mengameli Macky Sall waseSenegal, uphindze futsi wabamba imihlangano neRussia, lomunye ne-China, lomunye neJapan  waphindze wabamba lomunye neSaudi Arabia, kwatsi wekugcina wawubamba naMengameli weLibhange leMhlaba, Mnu. David Malpass.1.3. Mengameli Ramaphosa waphetsa luhlelo lwakhe lwe-Osaka ngekutsi abambe umhlangano nebemabhizinisi ngesikhatsi sengcungcutsela yeJapan-South Africa CEO Business Roundtable kute achubeke aphakamise lelive njengelive lelifanele kutsi kutjalwe imali kulo.1.4. Baholi bemave emhlaba kulengcungcutsela bacinisekisa kutinikela kwabo ekufezekiseni I-ajenda yanga-2030 yeKutfutfuka Lokusimeme kanye neluhlelo lwekusebenta,i-Addis Ababa Action Agenda.2. Luhambo lwemsebenti lwekuvakashela eLesotho 2.1. Luhambo lwemsebenti lwaMengameli Ramaphosa lasandza kulutsatsa lwekuya eKingdom of Lesotho luyachubeka nekwakhela ebudlelwaneni lobunemandla nalobuhle lobusemkhatsini walamave omabili. Bekalapho futsi njengemchumanisi weNhlangano yeKutfutfukisa Emave laseNingizimu ne-Afrika (we-SADC) eLesotho.2.2. Kulokuvakasha kwakhe, Mengameli utfole nekwatiswa kwetakamuva mayelana nenchubo yekuhleleka kabusha kweKingdom of Lesotho.  Lokwatiswa ngetakamuva kutawuba kumbiko wakhe emhlanganweni weTinhloko teMibuso naBohulumede teMave laku-SADC lotawube ubanjelwe e-United Republic of Tanzania ngeNgci 2019.2.3. Ikhabhinethi iyakwemukela kusayinwa kwesivumelwane setinhlangano tetepolitki taseLesotho sekusungula Umtimba waVelonkhe weMtsetfo weKuhlela Kabusha. Lesivumelwane sibeka kutsi umtimba wekuhlela kabusha utawumiswa ngekwemibandzela yeMtsetfo wePhalamende nekutsi futsi lomtimba utawuhola lelive ekwenteni tingucuko kumtsetfosisekelo, kutekwengamela, tekuvikeleka nakutetindzaba. 2.4. Ikhabhinethi icela tonkhe tinhlangano kutsi tesekele kucala kusebenta kwePhalamende lokutawucinisekisa kwemukelwa nekusetjentiswa kwalesivumelwane.3. Kumoshwa kwemphahla yahulumende3.1. Ikhabhinethi iyakugceka kushiswa kwesikolwa semabanga laphansi saseKatlehong, eGauteng lokusandza kwentiwa babhikishi. Kute sikhalo lesikhulu kangangobe singadzinga kutsi kumoshwe imphahla yahulumende njengesikolwa, lesisebenta njengesikhungo lesibaluleke kakhulu ekwakheni likusasa lebantfwana betfu.3.2. Kuleminyaka lenge-25 leyendlulile, hulumende ufake tigidzigidzi temarandi ekwakhiweni kwetikolwa letinsha kanye nekulungiswa kwentiwe kancono tikolwa letikhona. Kulomnyaka, hulumende ubeke eceleni imali lelinganiselwa kutigidzigidzi letinge-R30 yekwakha tikolwa letinsha kanye nekulungisa kwentiwe kancono tikolwa letikhona.3.3. Ikhabhinethi icela imimango kutsi inakekele takhiwonchanti tato, letibazuzisako. Iphindze futsi icela emalunga emmango kutsi asebentisane nemaphoyisa kucinisekisa kutsi bantfu lababhubhisa imphahla yahulumende bayaboshwa.4. Umbiko weMmcwaningimabhukujikelele waseNingizimu Afrika (i-AGSA) 4.1. Ikhabhinethi ikhatsatekile ngemiphumela yekucwaningwa kwemabhuku abomasipala lesandza kukhishwa yi-AGSA. Emazinga laphakeme kakhulu langemukeleki ekulawula lokubi, ikakhulu kuphatfwa kwetimali tahulumende kubomasipala labanyenti, kukhombisa kuphatfwa ngalokungafanele nalokungasiko kwetinhlelo tekwetfulwa kwetinsita. 4.2. Umtsetfo weKuchibela Kucwaningwa kweMabhuku ahHlumende, wanga-2018 (Umtsetfo we-5 wanga-2018), unika i-AGSA ligunya lekwenta labo labatfolakele banelicala lekuphatsa kabi timali kutsi baphendvule ngemisebenti yabo kanye nekulwa nenkinga yekusetjentiswa kabi nekunganaki imitfombolusito yembuso, ikakhulu kubomasipala labachubeke njalo bangakhombisi buncono kumiphumela yabo .4.3. Kwengeta, ngekusebenta ngeNdvuna Yetekubusa Ngekubambisana Netendzabuko, Dkt. Nkosazana Dlamini Zuma, neTemafa aVelonkhe, Ikhabhinethi icinisekisa kufezekiswa kwelisu leKubuyela kuSicalonchanti lekuchuba umkhankhaso wekwakhiwa kwemakhono kubomasipala. Lelisu, emkhatsini walokunye, lihlose kwenta kutsi tisebenti tibe nelwati ngekutsi ticeceshwe nekutsi tifundziswe emakhono, kanye nekucinisa kuhambisana nemazingancane kwebaphatsi babomasipala kanye netikhulu letinkhulu.  4.4. Asebenta kanye nebaholi betifundza, Indvuna Dlamini Zuma itawuchubeka nekuniketa bomasipala kwesekelwa labakudzingako.5. Itheknoloji Yesimanjemanje (i-4IR)5.1. Ikhabhinethi iyatfokota kakhulu kutsi iNingizimu Afrika ibambe ngemphumelelo Ingcungcutsela yeMnotfo weTheknoloji yayo yekucala, lebeyibanjelwe eJozi mhla ti-5 Kholwane 2019, njengeligcatsi lelibaluke kakhulu ekwakheni lisu le-4IR lelihlangene lalelive lakitsi. Mengameli Ramaphosa, umboneli-embili welikusasa George Friedman, tisebenti, tifundziswa kanye netinhlangano temmango betinhlanganyele kulengcungcutsela, levuse ingcoco, kuvisisa kanye nemasu ekusebenta latawenta iNingizimu Afrika kutsi ibe ngumdlalindzima wekuncintisana wemave emhlaba.5.2. Ikhabhinethi iyawemukela emasu e-Google ekwakha intsambo yagesi lensha lehamba ngaphansi kwelwandle lesuka ePortugal iye eNingizimu Afrika letawungeta takhiwonchanti tetheknoloji tiphindzeke emahlandla lange-20, lecinisekisa tinsita tetheknoloji letinesivinini lesikhulu. Lentsambo yagezi ilindzeleke kutsi iphele kwakhiwa nga-2021. Kwakhiwa kwalentsambo kutawufaka ligalelo ekwenteni iNingizimu Afrika ibe live lelikahle lebatjalimali balapha ekhaya nebemave emhlaba.6. Emandla6.1. Ikhabhinethi iyasemukela simemetelo se-Eskom sekutsi i-Unit 3 yeSiphehligezi iMedupi dvute naseLephalale eLimpopo sesifinyelele esigabeni setekutsengisa futsi sesisebenta kanye negridi yavelonkhe.6.2. Loku kutawungeta ema-megawatts lange-796. Libhange Lemhlaba nalo livakalise kuyetsemba imitamo yahulumende yekwesekela i-Eskom.6.3. Nanome sichubeka sesekela i-Eskom, Ikhabhinethi imema bonkhe bantfu baseNingizimu Afrika kutsi bachubeke bonge gezi, ikakhulu emkhatsini wensimbi ye-17:00 neye-21:00, lapho khona kusetjentiswa kwagezi emakhaya akulelive lakitsi kusuke kusezingeni lelisetulu kakhulu.7. Bugebengu7.1. Ikhabhinethi ivakalise kwetfuka nekudvumala lokukhulu mayela nekubulawa kwebantfu lokungenani laba-13 ePhillippi, eKapa ngemphelansontfo. Sendlulisela emavi etfu endvudvuto kutihlobo talabo lababulewe, labafaka ekhatsi bomake labasitfupha labaneminyaka yebudzala lesemakhatsini kwale-18 nalenge-26.7.2. Ikhabhinethi yatisiwe ngetinyatselo letitsatfwako tekucinisa tekuphepha nekuvikeleka kuleyo ndzawo, futsi iyacela kakhulu kumalunga emmango lanelwati lolungaholela ekuboshweni kwaletigilamkhuba, kutsi atsintse siteshi semaphoyisa lesidvute.8. Kubhedvuka kwemfiva (umkhuhlane) yetingulube yase-Afrika 8.1. Ikhabhinethi ibonga iyagangandza Litiko Letekulima, Kutfutfukiswa Kwentindzawo Tasemaphandleni Netingucuko Kutemhlaba ngekutsi liphakame libukane ngekushehsa nekubhedvuka kwemfiva yetingulube (i-swine flu) lebikwe eNyakatfonshonalanga, eGauteng, eFreyistata naseMpumalanga. Loku kusite ekutsini kulawulwe kwandza kwalesifo. Nanoma lemfiva yetingulube yase-Afrika ayibatsintsi bantfu, inyama noma umkhicito wenyama yetingulube letina lesifo kungaba yimbangela lekutsi lesifo singene kuletinye tingulube.  8.2. Ikhabhinethi icela bonkhe balimi labasetindzaweni letintsintsekile kutsi bahlale bacaphele futsi babike nanoma ngutiphi timphawu talesifo latibona etilwaneni tabo.9. Kuphepha etikhungweni tetemphilo9.1. Ikhabhinethi ivakalise kubaluleka kwetekuphepha kwalabo labasebenta ngetemphilo kanye netigulane. Loku kulandzela tehlakalo letisandza kwenteka tekuhlaselwa kwetisebenti tema-ambulesi ngesikhatsi tiye lapho betihlatjelwe khona umkhosi. Kusukela ngaBhimbidvwane 2019, sekubikwe samba lesi-10 setehlakalo tekuhlaselwa kwaloluhlobo, lokusandza kwenteka kube seCosmo City Extension 2 eJozi. Ikhabhinethi icela ema-ejensi etekucinisekisa umtsetfo asebentisane netikhungo tetemphilo kucinisa tekuphepha nekuvikeleka kutikhungo kanye nasekutfutfweni kwetigulane. 9.2. Ikhabhinethi iphindze futsi icela tonkhe tisebenti tetemphilo kutsi tigcine emazinga ebungcweti bato mayelana nekunakekela tigulane.10. Kukhokhelwa ngekwe-elekthroniki kwemgwaco longutselawayeka waseGauteng (i-e-tolling)10.1. Mengameli Ramaphosa ugunyate Indvuna yeTekutfutsa Fikile Mbalula, Indvuna yeTetimali Tito Mboweni kanye naNdvunankulu waseGauteng David Makhura kutsi batfole sisombululo sale-e-tolling yemigwaco lebotselawayeka yaseGauteng.10.2. Kubonisana ngekhatsi kuhulumende lokutawentiwa kulamaviki letako kulindzeleke kutsi kuvete imiphumela lesebentisekako, letawetfulwa kuKhabhinethi ngeNgci 2019.10.3. Imphendvulo levela kuhulumende wonkhe iyadzingeka mayelana netindzaba te-e-tolling kucinisekisa kutsi bantfu baseNingizimu Afrika bayawetsemba umsebenti wahulumende.11. Lwabiwomali11.1. NgaKholwane 2019, ematiko atawube etfula lwabiwomali awo, lokuniketa emasu emali laphatsekako ekuphumelelisa tetsembiso letentiwa nguMengameli Ramaphosa eNkhulumeni yakhe yeBunjalo beLive (i-SoNA) yekucala yelombuso lokhetfwe ngeNkhwekhweti kulomnyaka.11.2. Lolwabiwomali luniketa umbiko lobanti wemasu ematiko lahlukene alomnyaka, lokwenta kutsi  Luhlaka Lwendlalalisu Lwethemu Lesemkhatsini lwanga-2019-2024 (i-2019-2024 MTSF) lusebente.11.3. Ikhabhinethi ikhutsata takhamuti kutsi titimbandzakanye kulwabiwomali tiphindze futsi tente ematiko kutsi atilandze ngaloko lakwentile. Lwabiwomali lucinisekisa kutsi timali tahulumende tisetjentiswa ngekuya kwaloko hulumende lakubeka embili kanye futsi nangetindlela letitawenta kutsi kuzuze bantfu baseNingizimu Afrika labanyenti.B. Tincumo TeKhabhinethi1. Ikhabhinethi ikuvumile kungeniswa kweMbiko weKubuyeketa waVelonkhe Longeniswa Ngekutikhetsela kuMhlabuhlangene (i-UN). INingizimu Afrika ingulelinye lemave la-193 langemalunga e-UN lemukela ngalokusemtsetfweni Imigimo yeKutfutfuka Lesimeme (ema-SDG). Nga-2017, iNingizimu Afrika yaba ngulelinye lemave lange-51 latinikela kungenisa ngekutikhetsela ku-UN umbiko wawo wenchubekelembili.2. Lisu leKutfutfuka laVelonkhe laseNingizimu Afrika (i-NDP), i-Ajenda ye-AU yange-2063 kanye nema-SDG e-UN onkhe ngekufanana kwawo acinisa i-ajenda yekutfutfukisa yaseNingizimu Afrika kanye nalelivekati lase-Afrika.3. Lombiko wenchubekelembili wahlanganiswa ngekubonisana nalabatsintsekako labanyenti, kufaka ekhatsi tinhlangano temmango, umkhakha lotimele kanye netifundziswa. Lombiko uphindze futsi ugcamise tindzawo letichubekako nekuba yinsayeya. Ngemuva sewungenisiwe, itawutfolakala kuwebhusayithi ye-UN (https://www.un.org/en/).C. Imitsetfosivivinyo 1. IKhabhinethi yawuvuma Umtsetfosivivinyo weMshwalensi waVelonkhe weTemphilo (i-NHI) wanga-2018 kutsi wetfulwe ePhalamende. Nga-2018, Ikhabhinethi yavuma kutsi loMtsetfosivivinyo uyiswe esiveni kuyowubonisanwa naso ngawo sikhatsi lesingetulu kwetinyanga letintsatfu, kusukela ngeNhlaba kute kube yinyanga yeNyoni 2018. Imibono leyavetwa sive ngesikhatsi kwentiwa lenchubo, seyifakiwe kuloMtsetfosivivinyo, losatawuphindza futsi ungeniswe kulenye inchubo lematima yePhalamende.2. LoMtsetfosivivinyo utawunika emandla i-NDP lokuhloswe ngayo kutsi iletse tinsita temphilo kubo bonkhe bantfu baseNingizimu Afrika, ngekungabuki kutsi bahlala kuphi nome batinjinga noma baphuyile. LoMtsetfosivivinyo utawube wesekeleke kubulungiswa, kungatsatsi luhlangotsi kanye neluvelwano nekusebentisana ngekhatsi kwebantfu. Utawulungisa loluhlelo lwetemphilo lolukhona lwetikhungo letitimele lolusita kuphela bantfu baseNingizimu Afrika labange-16% kodvwa lube lushiya ngephandle linyenti lebantfu.3. LoMtsetfosivivinyo we-NHI wenta kutsi kusungulwe Sikhwama se-NHI (i-NHI Fund) njengesikhungo sahulumende lesingephasi kweNdvuna yeTemphilo. Sitawusungulwa njengesikhungo lesitimele lesingushejuli 3A ngaphasi kwemtsetfo wekulawula timali tahulumende, i-Public Finance Management Act yanga-1999 (Umtsetfo 1 wanga-1999).4. Nangabe loMtsetfosivivinyo sewuphasisiwe, lelisu lelikhona lesikhashana lekucala kutsi usebente litawubese liyachibiyelwa kunika litfuba lekucaliswa kweluhlelo lwekuntjintjela ku-NHI, lona lolutakwentiwa ngetigaba. Lesikhatsi sekuntjintja sitawuphindza futsi sivumele kutsi kube nekukuguculwa noma kupheliswa kwaleminye imitsetfo letsite kute kube nekuhambisana kanye nekucondzana.5. Indvuna yeTemphilo, Dkt. Zweli Mkhize, utawubamba umhlangano loseceleni nebetindzaba anike imininingwane legcwele ngaloMtsetfosivivinyo.D. Imikhosi Letako1. Mengameli Ramaphosa ngaleSibili, mhla tinge-23 uhole litsimba lahulumende laya kuNkhomfa  yeNtsandvo Yelinyenti ye-25   Iminyaka lenge-25 Letako  eNyuvesi yaseJozi (e-UJ). Mengameli utawetfula inkhulumo yekuvula lenkhomfa, lebanjwe ngekubambisana emkhatsini weMapungubwe Institute for Strategic Reflection), i-UJ kanye neLihhovisi laMengameli.2. Lenkhomfa itawubuyeketa leminyaka lenge-25 yeNtsandvo Yelinyenti iphindze futsi inikete kuma kwetintfo kwaleminyaka lenge-25 letako ekutfutfukeni kweNingizimu Afrika. Itawube ihanjelwe tifundziswa, baholi bahulumende kanye nebameleli bebalingani betenhlalo   emabhizinisi, tisebenti, ummango kanye nelusha, kufaka ekhatsi titjudeni.E. Imibiko1. KudvudvutaIkhabhinethi yendlulisele emavi ekulila newendvudvuto kulemindeni nebangani banaba labalandzelako:1.1. Sigayigayi lesingusobuciko lesaklonyeliswa imiklomele leminyenti leyehlukene, Mnu David Koloane. Lompendititfombe lodvume kakhulu waba lilunga lelasungula i-Bag Factory (lebeyikadze ibitwa ngekutsi yiFordsburg Artists  Studios), leyenta kwaba kwakhoneka kutsi bosobuciko labamnyama nalabamhlophe basebentisane ezingeni letebungcweti, ngekunganaki umtsetfo welubandlululo.1.2. Make Vivian Magdalene Sarah Daniels. Bekasigayigayi lesikhulu kanye nesibonelo lesihle lowasebentela lelive lakitsi ekulweni nelubandlululo. Bushikashiki bakhe bekungaticabangeli yena yedvwana baholela ekutsini imiphumela yemisebenti yakhe ichubeke ibonakale emimangweni yaseKapa.1.3. Lobekadze alincusa, Dkt. Khorshed Ginwala, lowaba lincusa lelingumake lekucala leNingizimu Afrika yentsandvo yelinyenti kanye lelivulendlela ekulweleni inkhululeko.1.4. Mnu. Mandla Maseko, lobekatawuba ngumuntfu lomnyama wekucala kuya emkhatsini esibhakabhakeni. Nga-2014, Umnu. Maseko wehlula bacudzelani labasigidzi kute abe ngulomunye webantfu labange-23 labatfola kwesekelwa ngetimali yi-Axe Apollo Space Academy.1.5. Sigayigayi lesingumlingisi Make Nomhle Nkonyeni, loshone aneminyaka lenge-77. Mengameli Ramaphosa usandza kumklomelisa ngemklomelo lomkhulu wavelonkhe, i-Order of Ikhamanga, kumhlonipha ngemsebenti wakhe njengasobuciko. Umgwaco i-Aggrey Road e-New Brighton eMphumalanga Kapa, lapho akhulela khona, wetsiwa kabusha kute kuhlonishwe yena. Bekadlala kumidlalo yekulingisalefana neMzansi, Tsha Tsha, Igazi kanye namunye umdlalo loneticephu letimbalwa wanga-2007, lotsi Society.1.6. Make Susan Manana Matona   make waMabhalane weKhomishini yeKuhlela yaVelonkhe (i-NPC), Mnu Tseliso Matona   loshone aneminyaka lenge-90.1.7. Lobekangumdlali weSpringbok James Small, loshone aneminyaka lenge-50. Bekaphindze futsi abe yincenye yeSpringbok lewina Indzebe yeMhlaba yeLibhola leMbhoco nga-1995 kuleli lakitsi.1.8. Make Betty Philile Khumalo-Zulu, longumaketala weLisekelandvuna leLitiko Letekutfutfukiswa Kwetenhlalakahle, Mk. Hendrietta Bogopane-Zulu.1.9. bantfu  labahlukunyetwe timvula letinkhulu e-India, kufaka ekhatsi hulumende wase-India. Ikhabhinethi ifisela nalabo labalimele labasindzile kwelulama lokusheshako.2. KuhalalisaIkhabhinethi nayo njengebantfu baseNingizimu Afrika ihalalisela: 2.1. Umsubatsi wetfu longancotjwa Caster Semenya ekuncobeni kwakhe ekugijimeni i-800m ePrefontaine Classic, eCalifornia, e-USA. Semenya, lobe ngushampeni wema-Olympic kabili, uchubeka njalo nekungehlulwa ku-800m kusukela ngeNyoni 2015.2.2. Licembu leBafana Bafana kufinyelela kuma-quarter final eNdzebe yeMave ase-Afrika e-Egypt yaphindze yabafisela inhlanhla emdlalweni wabo neNigeria.2.3. Amy Claire King, lotfweswe umchele wekuba ngushampeni we-World Masters Singles e-World 8 Ball Pool Championships eBlackpool e-United Kingdom.2.4. Mpetsa welibhola lemphebeto Kgothatso Montjane, umfati  lomnyama wekucala waseNingizimu Afrika kudlala eWimbledon. Wehlule Katharina Kruger waseGermany kuma-quarter final emdlalo wabomake betitulo temasondvo labadlala ngamunye. Montjane usendzaweni ye-8 eluhlwini lwemhlaba lwebadlali belibhola lemphebeto.2.5. Kevin Anderson kufinyelela kumjikeleto wesitsatfu wemdlalo  wabobabe labadlala ngamunye kanye naRaven Klaasen kufinyelela emdlalweni wabobabe lowendvulela emancamu walabadlala ngalababili.2.6. Licembu lebantfu labasha labange-20 baseNingizimu Afrika labacophe umlandvo wetekundiza ngekutakhela yabo indizamshini lenetihlalo letine. Lelicembu lakhe lendizamshini ngemaviki lamabili bakhonjwa indlela yi-The Airplane Factory, U-Dream kanye nelicembu lelinebaholi labasihlanu labebavela kuDenel Aviation. Lendizamshini i-Sling 4 lenetihlalo letine yehla esikhumulweni setindizamshini eNamibia, Malawi, Ethiopia, Zanzibar, Tanzania nase-Uganda ngeluhambo lolungemakhilomatha la-12 000 loluya e-Egypt, ngemuva kwekusuka eKapa kulenyanga lephelile.F. Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.1. Bacondzisi beBhodi yesikhashana yePublic Investment Corporation letawusebenta kusukela mhla ti-12 Kholwane 2019 kuya kumhla tinge-31 Kholwane 2020. Emagama akhishwe itolo Temafa aVelonkheImibuto icondziswa ku:Mk. Phumla Williams   Libambela Lesikhulumi seKhabhinethiMakhalekhukhwini: 083 501 0139"
"Sitatimende Semhlangano weKhabhinethi wamhla tinge-24 Kholwane 2019 ",25 Jul 2019,https://www.gov.za/speeches/statement-cabinet-meeting-24-july-2019-25-jul-2019-0000,https://www.gov.za/ss/speeches/sitatimende-semhlangano-wekhabhinethi-wamhla-tinge-24-kholwane-2019-25-jul-2019-0000,"Ikhabhinethi yahlangana ngaLesitsatfu, mhla tinge-24 Kholwane eTuyhuys, eKapa.A. Tindzaba Letibalulekile Talelive1. Luntjintjo kutemnotfo nekudala imisebentiIKhabhinethi iyakwemukela kwandza kwenshisekelo lekhonjiswa batjalitimali labafuna kutjala imali kulelive kanye neyalabo labakhona njenganyalo ngekunconota iNingizimu Afrika njengelive lokungatjalwa kulo timali. Tivumelwano letisandza kusayinwa kanye naleto kungenteka tisayinwe tikhomba kahle kakhulu loko. Letivumelwano tifaka ekhatsi sivumelwane lesisayinwe emkhakheni wetetimoto (yinkampani yaka-Ford), wemakhemikhali (yinkapani yaka-BFG Rail) newetincenye tagezi wetimboni letinkhulu (yinkampani yaka-Aberdare) kanye nelutjalotimali lolungabakhona lwekusebenta nekuhlanta imikhicito yetekulima (wenkampani yaka-PepsiCo). Lolutjalomali lwaka-PepsiCo lona lutawucocwa banikati bemasheze kubukwe naleminye imininingwane lebalulekile lemayelana nemitsetfo yalelive.1.2 Imali letigidzigidzi letinge-R25 PepsiCo layibekele kutsenga iPioneer Foods i khombisa kwetsenjwa kwemnotfo waseNingizimu Afrika ngebatjalitimali.1.3 Inkampani leyakha timoto, i-Ford, imemetele kutsi emasu ayo ekukhula atawudala imisebenti le-1 200, uma ngabe seyifezekisa setsembiso sayo sekutjala imali letigidzigidzi le-R3. Sikhungomkhicito salenkampani lesiseSilverton sinemandla ekukhona kukhicita timoto leti-168 000 teluhlobo lwema-Ranger nema-Everest ngemnyaka   lesibalo senyuke ngetimoto leti-44 000 kuleto tangembikwalolutjalomali.1.4 Kwengeta kuloko, lolutjalotimali lwetigidzi letinge-R50 lolwentiwa yinkampani yaka-BFG Rail kusikhungo sekukhicita lesisezingeni lelisetulu lesiseGauteng lutakwenta sikhungo lesisezingeni lemhlaba lesitawuba netinchubo tebunjiniyela letitfutfukisiwe letitawube tisebentisa buchwepheshe besimanje.1.5 ENelson Mandela Bay, baka-Aberdare Cables bamemetele kukhula kwemandla abo ngekutsi bavule sikhungomkhicito i-High-Voltage Power Cable Plant, ngekusebentisa lutjalotimali lolutigidzi leti-135 kwaphindze futsi kwadaleka imisebenti lenge-58 ngetulu kwaleyo misebenti lenge-429 lekhona njenganyalo kulenkampani.1.6 Lutjalotimali kusikhungomkhicito lesisha, tisetjentiswa kanye nekukhicita lokwengetiwe kudala imisebenti lemisha kuphindze futsi kukhulise samba semkhicito welive (i-GDP). Lemikhakha lapho kutawubakhona lomkhicito lomusha, yonkhe ikuleyo mikhakha lephawulwe nguMengameli Ramaphosa ngesikhatsi etfula Inkhulumo Yebunjalo Belive (i-SoNA). Live laseNingizimu Afrika linenhlanganisela lengakavami yesakhiwonchanti setemnotfo lesitfutfuke kakhulu, umnotfo lotfutfukako nalonenshisekelo futsi iyisikhumulo noma libhuloho lekungena kulivekati le-Afrika lelinemave laneminotfo lekhula ngekushesha nangesivinini. Live laseNingizimu Afrika liphindze futsi libe live lelihamba embili emikhakheni lemisha yelutjalotimali njengemnotfo longasiyo ingoti emvelweni, iwoyela negesi, kwakha imikhumbi kanye nemnotfo waselwandle.2. Umbiko Wemhlaba Wonkhe weLuhlelo lwaMhlabuhlangene Loluhlangene lolumayena ne-HIV ne-AIDS (i-UNAIDS)2.1 IKhabinethi ikhutsatekile ngeMbiko Wemhlaba Wonkhe we-UNAIDS losandza kukhishwa we-UNAIDS, losandza kwetfulwa eNingizimu Afrika. Ngekusho kwalombiko, iNingizimu Afrika inciphise sibalo sebantfu labasuleleka ngesandvulelangculazi (i-HIV) ngebantfu labangetulu kwe-40%, kantsi sibalo sebantfu labashona ngenca  yetifo letiphatselene nengculazi (i-AIDS) sehle nge-40% kusukela nga-2010. Lombiko ubufakazi betitselo letinhle temasukuhlela etfu ekunciphisa sibalo sebantfu labasuleleka nge-HIV newekwelapha labo labaphila nalesifo.2.2 IKhabhinethi ikhutsata bonkhe bantfu baseNingizimu Afrika kutsi baphile imphilo lenemphilo kute kuncishiswe sibalo sebantfu labatseleleka nge-HIV ne-AIDS.3. Kulwa nebugebengu 3.1 IKhabhinethi icinisekisa loko lekholekwa kuko nekutimisela kwayo ekudaleni indzawo lephephile nalevikelekile emimangweni yetfu. Ngekuhlanganyela kwahulumende nemimango, singabucedza bugebengu, sidale kutsi kubekhona sive lesiphephile nalesinekuthula lesitawuheha lutjalotimali.3.2 Lokunyenti lokwentiwe ngema-ejensi lacinisekisa kugcinwa kwemtsetfo eveni lonkhana kube nemphumela wekuboshwa kwebasolwa labanyenti kanye nekuvunjululwa kwetidzakamiva letingekho emtsetfweni. Emasotja eMbutfo waVelonkhe waseNingizimAfrika weTekuvikela (i-SANDF) aphindze futsi atfunyelwa etindzaweni letikhungatfwe kakhulu bugebengu kute asekele Umbutfo weMaphoyisa waseNingizimu Afrika (i-SAPS) ngemitamo yekulawula budlova bemacembu ebugebengu nekushushumbisa tidzakamiva.3.3 IKhabhinethi icela onkhe emalunga emmango kutsi acaphele futsi atibike emaphoiyiseni tonkhe tento tebugebengu, kungakhetfwa kutsi ngubani lowenta lobo bugebengu.B. Tincumo Tekhabinethi1. Inchubomgomo neSicondziso seNchubomgomo yekuNika Imvume yeMagagasi Ekusakata Ladzingeka Kakhulu1.1 IKhabhinethi iyivumile Inchubomgomo neSicondziso seNchubomgomo yekuNika Imvume yeMagagasi Ekusakata Ladzingeka Kakhulu ngemuva kwekubonisana kabanti nalomkhakha kanye nemmango. Lenchubomgomo neSicondziso seNchubomgomo ibeka luhlakamsebenti lwekuntjintja lomkhakha ngekutsi kuvunyelwe kungena kwebatjalitimali labasha kulomkhakha lobaluleke kangaka kodvwa kube kugcugcutelwa lutjalotimali nemcondvo lomusha wekwenta tintfo. Indvuna Yetekuchumana, Mk. Stella Ndabeni-Abrahams, kulamalanga latako utawukhipha inchubomgomo yekugcina levunywe yiKhabhinethi aphindze atise nebetindzaba.2. Umbiko wePhaneli Yetingcweti Leteluleka Mengameli mayelana nekuLungiswa kweMhlaba netekuLima.2.1 IKhabhinethi iwemukele umbiko wekugcina wePhaneli Yetingcweti Leteluleka Mengameli mayelana nekuLungiswa kweMhlaba netekuLima.  Mengameli Ramaphosa wakhetsa lephaneli ngenyanga yeNyoni 2018 kutsi isungule inchubomgomo lehlangene lemayelana nekulungiswa kwetindzaba temhlaba. Lombiko uveta loko lokutfoliwe lokumayelana nesimo sanyalo waphindze futsi wenta netincomo letitawusita kutsi hulumende asebente ngekushesha ekulungiseni inkinga yaphambilini yekwabiwa kwemhlaba ngalokungalingani.2.2 IKhabhinethi ikhiphe sicondziso sekutsi tonkhe Tindvuna, ngekusebentisa ematiko ato, kufanele kutsi tiwufundze lombiko kanye netincomo tawo lotiphakamisako bese tibuyela kuKhabhinethi emva kwetinyanga letimbili. Likomiti Lelihlanganisa Tindvuna Letekulungiswa kweMhlaba sihlalo walo lokunguSekelemengameli David Mabuza takwengamela lenchubo.2.3 IKhabhinethi ivakalisa kubonga kwayo kulephaneli lebeyiholwa nguDk. Vuyokazi Mahlati njengasihlalo ngemsebenti lewentile yavuma futsi nekutsi lombiko ufinyelele esiveni.2.4 Indvuna yetekuLima, Tingucuko Kutemhlaba Nekutfutfukisa Tindzawo Tasemaphandleni, Mk. Thoko Didiza, akanye nalephaneli, batawubamba imihlangano leyahlukene nebetindzaba kute bachaze kabanti ngalokucuketfwe ngulombiko. Lomhlangano nebetindzaba utawuba ngeLisontfo, mhla tinge-28 Kholwane 2019 ngensimbi ye-10 lapha e-GCIS Ronnie Mamoepa Media Centre eHatfield kuchunyenwe ngevidiyo ne-GCIS Imbizo Centre leseKapa.   C. Imitsetfosivivinyo1. Sichibelo seMtsetfosivivinyo Wekwemukela Ngalokusemtsetfweni Imishado Yendzabuko wanga-20191.1 IKhabhinethi ikuvumile kungeniswa ePhalamende kweSichibelo SeMtsetfosivivinyo Wekwemukela Ngalokusemtsetfweni Imishado Yendzabuko wanga-2019.1.2 LoMtsetfosivivinyo uletsa Sigaba se-7(1) ne-(2) seMtsetfo Wekwemukela Ngalokusemtsetfweni Imishado Yendzabuko (i-RCMA), wanga-1998 (Umtsetfo we-120 wanga-1998) kutsi uhambisane netehlulelo teNkhantolo yeMtsetfosisekelo, letivete kutsi letigaba atihambisani nemtsetfosisekelo. Letigaba tibandlulula ngalokungafanele bomake labashade imishado yendzabuko.1.3 LoMtsetfosivivinyo wenta kutsi kube nekuphatfwa ngalokulinganako kwabomake labangene emishadweni yendzabuko yendvodza yinye nasesitsenjini ngembikwaloMtsetfo. Letichibelo ticedza kubandlululwa ngekwebulili emishadweni yasesitsenjini kulabo labangene kuyo ngembikwekucala kwaloMtsetfo Wekwemukela Ngalokusemtsetfweni Imishado Yendzabuko (i-RCMA) wanga-1998. Labashadile nyalo sebatawuba nemalungelo lahlangene nalalinganako emphahleni yasemshadweni.D. Imikhosi Letako 1. Sivumelwane saMengameli Setemphilo1.1 Mengameli Ramaphosa utawube angamele kusayinwa kweSivumelwane saMengameli Setemphilo lapha eDr. George Mukhari Academic Hospital eGa-Rankuwa, eTshwane, ngaLesine, mhla tinge-25 Kholwane 2019. LeSivumelwane Setemphilo singumphumela weNgcungcutsela yaMengameli Yetemphilo lebeyibanjwe ngeMphala 2018. Lomcimbi ukhomba libanga leselihanjiwe kulendlela yekuhlanganyela ekufezekiseni luhlelo lwetemphilo lolusezingeni.  2. Ingcungcutsela Yemnyaka Yekucala Lesetulu Yenkhulumiswano Ngenchubomgomo Yemfundvo Yasesekhondali e-Afrika.2.1 Litiko Lemfundvo Lesisekelo kanye neNhlangano Yekutfutfukisa Imfundvo e-Afrika titawusingatsa ngekuhlanganyela Ingcungcutsela Yemnyaka  Yekucala Lesetulu Yenkhulumiswano Ngenchubomgomo Yemfundvo Yasesekhondali e-Afrika: Kulungiselela Lusha Imisebenti Yakusasa.2.2 Itawubanjwa mhla tinge-29 kuya mhla tinge-30 Kholwane e-Emperors Palace, eJozi. Lengcungcutsela itawuhlanganisa ndzawonye Tindvuna letengamele temfundvo, telusha netemisebenti kulo lonkhe lelivekati lase-Afrika, tifundziswa, tingcweti tekubhala tinchubomgomo, tikhulu letisetulu letimelele tinhlangano tentfutfuko letibalingani betfu; umkhakha lotimele; tinhlangano temmango; bothishela netinhlangano tebatali; tinhlangano telusha nebetindzaba.2.3 Tinkhulumo titawube tigcile ekubhaleni tindlela letinsha tesimanje tekufundza nekufundzisa letidzingeka emfundvweni yasesekhondali e-Afrika kute kuhlonyiswe kancono bothishela kanye nekulungiselela bafundzi misebenti yesimanje yakusasa. IKhabhinethi iyachubeka nekudvumisa kutimbandzakanya kwetfu kuletinkhulumiswano letakhako letinjengaleti.3. Inyanga Yabomake 3.1 Umgubho weLusuku Lwavelonkhe Lwabomake eVryburg, eRuth Mompati District eNyakatfo Nshonalanga ngaLesihlanu, mhla ti-09 Ingci 2019, lutawube lukhunjulwa ngaphasi kwengcikitsi letsi:  Iminyaka lenge-25 Yentsandvo Yelinyenti: Kukhulisa iNingizimu Afrika Ngekuhlanganyela kute Kukhululwe Bomake. 3.2 Ngalomgubho kukhunjulwa bomake labangetulu kwe-20 000 labashuca baya e-Union Buildings mhla ti-09 Ingci 1956 baphikisana neMtsetfo Wemapasi lowawufuna kutsi nabomake baphatse emapasi. Lomshuco wabayinchophamlandvo emzabalazweni wetfu wenkhululeko newesive lesibuswa ngentsandvo yelinyenti.3.3 Nanome kukukhulu losekwentiwea ekuchubeleni embili kukhululwa kwabomake esiveni sakitsi, sishayo sebudlova nekuhlukunyetwa kwabomake esiveni sakitsi solo kusachubeka. Tigwebo letimatima temacala ebudlova betemacansi letinikwe labo labenta emacala etemacansi eGauteng tikhomba kutsi labo labenta lawo macala ngeke baphunyule esandleni sebulungiswa.3.4 IKhbhinethi icela yonkhe imikhakha yemmango kutsi iphikisane nanome ngabe ngubuphi budlova, kanye nekubambisana emitameni yekunciphisa linani lemacala etemacansi kanye nekuhlaselwa kwabomake nebantfwana kute kuphele nya.E. Imilayeto1. Kudvudvuta1.1 IKhabhinethi ivakalisa kudzabuka kwayo ngekulahlekelwa sishikashishi senkhululeko lesingumnkantjubovu Ntate Isaac Lesibe  Bra Ike  Maphoto, losishiye emhlabeni aneminyaka lenge-88. Mengameli Ramaphosa umemetele kutsi umngwabo waBra Ike, ube nguMgcwabo Losemtsetfweni Lokhetsekile. Bra Ike wahamba eNingizimu Afrika wayowuceceshelwa temphi netembungave eBeruit naseSoviet Union yaphambilini emkhatsini wa-1961 na-1963 ngembikwekutsi ajoyine i-Luthuli Detachment yeMmkhonto  we Sizwe. Nga-2006, labenguMengameli ngaleso sikhatsi Thabo Mbeki, wametfwesa umklomelo wesive, i-Order of Luthuli in Silver, ngenca yeligalelo lakhe kumzabalazo wenkhululeko nentsandvo yelinyenti.1.2 IKhabhinethi ivakalisa kudzabuka kwayo emndenini, kubangani nakubabalandzeli bemculi lowazuza imiklomelo nalongumbhali wetingoma Jonathan  Johnny  Clegg, lowasebentisa umculo wakhe kugcugcutela ummango longabandlululani ngebuhlanga. Utawukhunjulwa ngekutinikela kwakhe ekwakheni sive, ekubumbaneni ngekwenhlalo kanye nekungabandlululi ngekwebuhlanga. Wase wahlonishwa ngemklomelo wesive, i-Order of Ikhamanga in Silver, ngeligalelo lakhe lemalengiso kutemculo kanye nekukhona kuchumanisa umculo wendzabuko wase-Afrika naletinye tinhlobo temculo.2. KuhalalisaIKhabhinethi ihalalisela:2.1 Licembu lesive lelibhola letandla ema-Proteas, ngenca yekusebenta kwalo lokusezingeni lelisetulu laphakamisela etulu umjeka waseNingizimu Afrika ngekutsi lifinyelele emzuliswaneni lowendvulela wemancamu eNdzebeni Yemhlaba eLiverpool. Kutfutfuka kwabo basuke endzaweni yesihlanu baye kuyesine eluhlwini lwemave emhlaba kuyadvumiseka kakhulu. Iphindze futsi, ihalalisele Mk. Karla Pretorius ngekukhetfwa kutsi amenyetelwe njengeMdlali Lodlale Ngalokwecile Wendzebe Yemhlaba ya-2019 kulomcudzelwano.2.2 Basubatsi baseNingizimu Afrika ngekutibonakalisa kumcudzelwano we-Diamond League ye-International Association of Athletics Federations (i-IAAF) lobubanjelwe eLondon. Labekadze atfwele sicoco savelonkhe Akani Simbine bekasesimeni lesihle kakhulu emcudzelanweni walabadvuna we-100m, lapho aphumelele umzuliswano wemancamu ngekugijima isikhatsi lesiyi-9.93s. Emcudzelwanweni wekuzubela embili walabadvuna, Luvo Manyonga uphumelele emcudzelwaneni wekuzubela embili walabadvuna nga-8.37m, kwatsi Ruswahl Samaai naye losakhamuti sakuleli walala sitsatfu ngekuzuba 8.11m.2.3 INdlovu Youth Choir, lesebente ngemdlandla lomkhulu yabonakala indlulela emzuluswaneni lolandzelako we-America's Got Talent lekhonjiswa bukhoma.2.4 Licembu letfu lesive lelibhola lembhoco, eMabhokobhoko (i-Springboks), ahlule lase-Australia nga-35-17 lapha eJozi ngesikhatsi kunemcudzelwano we-2019 Rugby Championships. Lomcudzelwano ungulobalulekile kutemidlalo lofaka ekhatsi emave lafanana neNew Zealand, i-Australia ne-Argentina. Siwafisela lokuhle nenhlanhla njengaloku asachubeka kulomcudzelwano.2.5 I-TeamSA, lesite ekutseni umlandvo wase-Afrika uphindze ubhalwe kabusha lapha emcudzelanweni we-30 we-International University Sports Federation eNapoli, e-Italy. I-Afrika izuze tindodo letinge-26 setihlangene. Kuletindondo leti-18 taseNingizimu Afrika, letisitfupha tato tegolide, letisiphohlongo tesiliva kantsi letine tona taba telitfusi.F. Kubekwa  etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.1. Bacondzisi besikhashana beBhodi ye-Small Enterprise Finance Agency- (i-SEFA):(a)     Ms Mphokolo Makara;(b)     Adv Nomathemba Mlonzi;(c)     Ms Delicate Mabuza;(d)     Mr Martin Mahosi;(e)     Mr Justice Kganyago; (f)     Mr Maurice Radebe; and(g)     Ms Nonkululeko Dlamini   (reappointment). Enquiries: Ms Phumla Williams   Acting Cabinet Spokesperson Mobile: 083 501 0139"
Sitatimende Semhlangano weKhabhinethi wamhla ti-07 Ingci 2019,8 Aug 2019,https://www.gov.za/speeches/statement-cabinet-meeting-7-august-2019-8-aug-2019-0000,https://www.gov.za/ss/speeches/sitatimende-semhlangano-wekhabhinethi-wamhla-ti-07-ingci-2019-8-aug-2019-0000,"Ikhabhinethi yahlangana ngaLesitsatfu, mhla ti-07 Ingci e-Union Buildings ePitoli.A. Tindzaba Letibalulekile Telive1. Tetsembiso Temkhandlu Wavelonkhe Wekutfutfukisa Umnotfo Netisebenti (i-NEDLAC)1.1. Ikhabhinethi isakhatsatekile mayelana nemazinga lasetulu ekuswelakala kwemsebenti kanye netinombolo letiphasi tekukhula kwemnotfo kulelive lakitsi. Imiphumela Yeluklayo Lwetemisebenti Lwekota ngekota yesibili yanga-2019 lekhishwe Lihhovisi Lelubalobalo laseNingizimu Afrika (i-StatsSA), ikhombisa kutsi lizinga lelisemtsetfweni lekuswelakala kwemisebenti lenyuke nge-1,4% laya ku-29% nakucatsaniswa nekota yekucala ya-2019.1.2. Ikhabhinethi isatimisele ngekulungisa tinsayeya temumo letichubeka ngekuba nemtselela ekutfutfukeni kwemnotfo wetfu kanye nekumandla awo ekumelana netinsayeya tetentfuntfuko.1.3. Sivumelwane sekuphendvula ngekushesha lesisayinwe ngawo onkhe emacembu e-NEDLAC sibophelela labo labatsintsekako kutsi bahlangane njalo ngenyanga ngenhloso yekuhlola nekulandzelela tetsembiso letinge-77 letentiwa eMhlanganweni Wetemisebenti. Mengameli Cyril Ramaphosa utawuba ngusihlalo waleyo mihlangano letawubanjwa njalo ngenyanga kusukela ngeNyoni 2019.1.4. Letetsembiso tabo bonkhe labatsintsekako   lokufaka ekhatsi hulumende, temisebenti, temabhizinisi, tinhlangano temmango   tihlose kutinhlelo tekudala imisebenti, tindlela tekususa tihibe letingavimba kufezekiswa kwaletetsembiso, kanye netivumelwwane tekugcina imisebenti kanye netindlela tekuvimbela kulahleka kwemisebenti. Lokunye futsi lokufakiwe kuletetsembiso tindlela lokuhloswe ngato umkhakha lotsite kute kukhuliswe umnotfo.2. Kusebentisana kweNingizimu Afrika neJapan2.1. Ikhabhinethi iyalemukela lelitfuba lekusebentisana emkhatsini weNingizimu Afrika neJapan kute kulwe nekungcola lokubangwa yipulasitiki ngekutsi yesekele kuntjintjwa kwemboni yetemapulasitiki yakuleli ekwenteni emapulatisiki latayelekile kwentiwe emapulasitiki laluhlobo lolungasiyo ingoti emvelweni.3. Umhlangano Wekubonisana We-18 Wemtsetfo Wekukhulisa Nekuniketa Ematfuba i-Afrika (i-AGOA)3.1. INingizimu Afrika isandza kutimbandzakanya eMhlanganweni Wekubonisana we-18 we-AGOA lebewubanjelwe eC te d'Ivoire ngaphasi kwengcikitsi letsi:  I-AGOA neLikusasa: Kusungula Indlela Lensha Yekuhweba Yekukhomba Indlela i-United States (i-US) ne-Afrika Kutekuhwebelana Nelutjalotimali. 3.2. I-AGOA luhlelo lwe-US yodvwa lekuhweba leyilunconotako lolungatselisi umtselo nalolungabeki silinganiso sesamba kutinhlobo temphahla teluhwebo letingetulu kwa-6 400 letibuya emaveni ase-Afrika lange-40 lavunywe yi-AGOA lasentasi kwelugwadvule lwaseSahara, lafaka ekhatsi iNingizimu Afrika, kutsi titsengiswe e-US.3.3.    Kubonisana lokuhle nalokwakhako iNingizimu Afrika lebenako nalabo Labamelele Tekuhweba e-US kuveta ematfuba labangabakhona ekufinyelela kumakethe yaseMelika kanye nelutjalotimalo lwaseMelika emnotfweni wetfu, lokutindlela letibalulekile tekudala ematfuba emsebenti nekucedvwa kwebuphuya.4. Kuhlaselwa kwemalunga eMbutfo waseNingizimu Afrika weMaphoyisa (i-SAPS)4.1. Kuhlaselwa kwemalunga e-SAPS (emaphoyisa) lokusandza kwenteka labesemsebentini edolobheni laseJozi kufanele kutsi kungavunyelwa. IKhabhinethi ikuhlaba kakhulu lokuhlaselwa futsi iyale emaphoyisa etfu kanye nalamanye ema-ejensi lacinisekisa kugcinwa kwemtsetfo kutsi afune labasolwa ngaphandle kwekusaba nome kukhetsa.4.2. Umtsetfosisekelo waseRiphabhliki yaseNingizimu Afrika wanga-1996 ubeka umyalo lotsi ema-ejensi lacinisekisa kugcinwa kwemtsetfo, lokufaka ekhatsi emaphoyisa etfu, kufanele kutsi avikele, alwe futsi aphenye bugebengu, agcine kuthula emmangweni, avikele futsi acinisekise kutsi takhamuti nemphahla kuphephile futsi agcine umtsetfo aphindze futsi acinisekise kutsi uyahlonishwa4.3. Nome ngabe ngukuphi kuhlaselwa lokucondziswe etisebentini lecinisekisa kugcinwa kwemtsetfo kusho kutsi suke kuhlaselwa umbuso wetfu kanye nekutimela kwawo, ngako-ke kuhlasela lokunjalo ngeke kuhlale kungajeziswa. Sicela yonkhe imimango kutsi yesekele onkhe ema-ejensi ahulumende, ikakhulu lawo lacinisekisa kugcinwa kwemitsetfo futsi ibumbane ekulweni naletento tebugebengu bekuhlasela emaphoyisa.4.4. Ikhabhinethi icela onkhe ema-ejensi lacinisekisa kugcinwa kwemtsetfo kutsi achubeke ngekwenta umtsetfo kanye nekutsatsa sincumo lesicinile mayelana nalabo labephula imitsetfo yalelive letfu. Imitsetfo yamasipala kufanele kutsi ngaso sonkhe sikhatsi igcinwe futsi sicela bonkhe bomasipala betfu kutsi basebentise imitsetfo yabomasipala betfu. Silive leligcina umtsetfo futsi sitawuchubeka siniseke kutsi kunekuthula, kunekutinta kanye nekutfutfuka kwetakhamuti talo.4.5. Ikhabhinethi ilindzele bonkhe labahlala nome labasebenta lapha eNingizimu Afrika kutsi babambisane nema-ejensi lacinisekisa kugcinwa kwemtsetfo ekulweni nebugebengu kanye netento letingekho emtsetfweni.4.6. IKhabhinethi icinisekisa sive kutsi ema-ejensi alelive lacinisekisa kugcinwa kwemtsetfo atawutsatsa sincumo ngekwempela abophe labo bantfu labaphehla budlova nekungagcinwa kwemtsetfo.   5. Konakaliswa kwemphahla yahulumende5.1. Ikhabhinethi iyakwemukela kuphela kwesiteleka lebesisandza kubakhona edolobheni laseTshwane, kodvwa idzabuka kakhulu kutsi bashayeli bemabhasi bavimbe ngemabhasi akamasipala imigwaco lemikhulu lengena kulelidolobha, kwase kutsi labanye balabo bebateleka bonakalisa takhiwonchanti kwabikwa nekutsi futsi bebasabisa emalunga emmango.5.2. Ikhabhinethi ikhatsatekile ngekukhula kwetehlakalo tekonakalisa imphahla yahulumende letihambisana nemishuco netiteleka kulelive. Lilungelo lekuteleka livikelekile kuMtsetfosisekelo, kantsi futsi tinyenti tindlela letinekuthula tekuvakalisa tikhalo temmango ngaphandle kwekutsi konakaliswe tinsita kanye nemphahla yahulumende. Kulungiswa kwemphahla leyonakaliswe kutsi ibuyele esimeni sakucala kubita imali lenyenti futsi kunemitselela lemibi kutenhlalo, loko bese kuba nemtselela lomubi kuleto takhamuti letisebentisa onkhe malanga leto tinsita.6. Kukhokhelwa lokumayelana nesifo se-Silicosis6.1. Ikhabhinethi ikubonile lokukhokhwa lokuyinchophamlandvo kwetigidzigidzi leti-R5 letivunywe Inkantolo Lenkhulu yaseGauteng, lokuyindlela yekutfumela umlayeto locinile etinkampanini tetimayini kutsi tibeke embili kuphepha kwetisebenti kute tivikele tifo letingahle tenteke emva kwekutsatsa kwato umhlalaphasi.6.2. Lesijubo seNkantolo Lenkhulu siholele ekutseni tinkhulungwane tetisebenti tasemayini taphambilini tincepheteliswe ngebuhlungu nangekugula sikhatsi lesidze emva kwekungenwa tifo letiphatselene nekusebentisa sikhatsi lesidze etimayini tegolide.6.3. Ikhabhinethi iyawadvumisa futsi lamacembu ebameli, lafaka ekhatsi betelusito lwetemtsetfo, labebamelele emacembu lahlukahlukene kulelicala lelidvonse sikhatsi lesidze lekukhokhelwa kuncemphetelwa kwetisebenti taphambilini tasemayini nome tindlalifa tato letifanelekile taleto tisebenti tasemayini lesetingasekho emhlabeni, emva kwekuphatfwa ngulesifo se-silicosis nome luhlobo lolutsite lwesifo sesifuba (i-TB) letasitfola etimayini tegolide letitsite emva kwamhla ti-12 Indlovulenkhulu 1965.6.4. Tinkampani tegolide letisitfupha   i-African Rainbow Minerals, i-Anglo American, i-AngloGold Ashanti, i-Gold Fields, i-Harmony neSibanye-Stillwaters   ngekuhlangana nebameli balabo labafake ticelonkhokhelo, batawusungula iTshiamiso Trust, letawucinisekisa kutsi tisebenti tasemayini latifanelekako kanye netindlalifa tato letifanelekako tiyasitfola lesincepheteliso.7. Sivumelwane saseMozambique7.1. Ikhabhinethi iyakwemukela kusayinwa kweSivumelwane seKuthula Nekubuyisana eMozambique ngaLesibili, mhla ti-06 Ingci 2019, njengeluphawu lwebunye nebantfu baseMozambique, kanye nekwesekela kuthula nekutinta kulelive.7.2. Lesivumelwane silandzela inkhulumiswano yetepolitiki lebeyimphumelelo emkhatsini wahulumende waseMozambique neMozambican National Resistance Movement (i-RENAMO), leholele ekutseni kusayinwe kwalesivumelwano sekucedvwa nya kusetjentiswa kwetikhali temphi mhla ti-01 Ingci 2019.7.3. INingizimu Afrika neMozambique ashiyelana ngebudlelwane lobuhle betepolitiki, bebungani, betemnotfo kanye nebenhlalo lobudalwa kubambisana lokucinile kwakadzeni kusukela kudzala ngeminyaka yekuzabalazela inkhululeko. Mengameli Ramaphosa kanye neTinhloko Temibuso Nabohulumende letinyenti te-SADC betiwuhambele lomcimbi wekusayinwa kwalesivumelwane.8. Ludzaba lwaCaster Semenya8.1. Ikhabhinethi idvumele ngekutsi sihlabani setfu kutekusubatsa, Caster Semenya, ngeke avunyelwe kutsi avikele sicoco sakhe semhlaba se-800m eMcudzelwaneni Wemhlaba eDoha, eQatar. Loku kulandzela sincumo senkantolo yaseSwitzerland lesekele Inhlangano Yemave Emhlaba Yetekusubatsa (i-IAAF) leyancuma kutsi kutawudzingeka kutsi anatse umutsi lotawunciphisa emahomoni akhe ebudvuna, i-testosterone.8.2. Ikhabhinethi imsekela ngalokuphelele Mk Semenya njengaloku afaka sicelosikhalo sakhe futsi alwela emalungelo akhe lasisekelo ebuntfu. Njengabo bonkhe basubatsi, unelilungelo lekutsi awungenele lomcundzelwano ngaphandle kwekutsi acindzeteleke kutsi antjintje umtimba wakhe ngekutsi asebentise nome ngabe ngutiphi tindlela temitsi.9. Imiklomelo Yekuhlonipha Sive9.1. Ikhabhinethi icela bonkhe bantfu baseNingizimu Afrika kutsi bakhetse emagama ebantfu labacabanga kutsi bafanele kutsi bahlonishwe ngemiklomelo lephakeme yalelive, Imiklomelo Yekuhlonipha Sive.9.2. Lemiklomelo ihlonipha bantfu baseNingizimu Afrika kanye nebantfu labachamuka kulamanye emave labatiwako labafake ligalelo ekufezekiseni iNingizimu Afrika lekhululekile, lebumbene, lengabandlululi ngebuhlanga, lengabandlululi ngebulili, lephumelelako nalenta tintfo ngentsandvo yelinyenti ngetindlela letahlukanhlukene.9.3. Sikhatsi sekwenyulwa kwemagama ebantfu eMklomelo Wekuhlonipha Sive wanga-2020 sitawuvalwa mhla tinge-31 Ingci 2019 kantsi umcimbi wekunikwa kwalemiklomelo utawubanjwa ngaMabasa 2020. Emafomu ekukhetsa emagama ayatfolakala kuwebhusayithi yelihhovisi laMengameli: www.thepresidency.gov.za. Bantfu bayakhutsatwa kutsi emafomu abo bawafake nencwadzi leniketa tizatfu letigcwele tekukhetsa lowo muntfu.B. Tincumo Letimcoka1.1. Kubhedvuka kweligciwane lesifo se-EbolaIndvuna Yetebudlelwane Nekubambisana Kwemave Emhlaba, Dkt. Naledi Pandor neNdvuna Yetemphilo, Dkt. Zweli Mkhize, balandzisa ngalamafishane Ikhabhinethi mayelana nalokubhedvuka, kanye nangebatfu lababulewe yi-Ebola eDemocratic Republic of Congo kanye nebungoti lobukhulu kumave langubomakhelwane.1.2. Lesifo sisuleleka ngekutsi sisuke kumuntfu siye kulomunye ngekutsintsa gco ingati kanye nangalokusamanti kwemtimba wemuntfu lonaleso sifo. Ngekusho kweNhlangano Yemhlaba Yetemphilo (i-WHO), iNingizimu Afrika itsatfwa njengelive lelinematfuba lamancane kumave ase-Afrika ekuhlaselwa ngulesifo.1.3. Ikhabhinethi iphindze futsi yatiswa ngalamafishane mayelana nesimo sekulungela kubukana netehlakalo te-Ebola lokungenteka ticubuke kulelive. Imikhankhaso leyehlukene lemitsatfu yelucwaningo lekuhlola kulungela kwalelive kubukana nekubhedvuka kwalesifo kulelive icinisekisa kutsi mancane kakhulu ematfuba ekucubuka  kwe-Ebola eNingizimu Afrika. Tinyatselo letimcoka tetemphilo seticalile kusebenta kulelive letfu, lokufaka ekhatsi kukhetfwa kwetibhedlela kuto tonkhe tifundza tetfu nangabe kwenteka kutsi kubhedvuke iEbola kulelive. Ngaphandle kwetibhedlela lesetiboniwe, letinyatselo tekumelana nalokungavela kufaka ekhatsi tisetjentiswa tekuhlola kuto tonkhe tindzawo tekungena kulelive, tekuchumana nekuhlanganisa kanye nemalabhorethi lakhetsiwe.1.4. Ikhabhinethi iyatisekela letinyatselo lesetihleliwe tekucinisekisa kutsi lelive likulungele kubukana nalesifo nangabe siyabhedvuka. Nanome kunjalo sifuna kucinisekisa live laseNingizimu Afrika kutsi linematfuba lamancane kakhulu kutsi singahlaselwa ngulesifo se-Ebola.C. Imicimbi Letako1. Lusuku Lwavelonkhe Lwabomake1.1. NgaLesihlanu, mhla ti-09 Ingci, lelive litawugubha Lusuku Lwavelonkhe Lwabomake, lolukhombisa umzabalazo wekutsi kubete budlova bebulili, kubete buhlanga nekubandlululana ngebulili kulelive, ngaphasi kwengcikitsi letsi:  Iminyaka lenge-25 Yentsandvo Yelinyenti: Kukhulisa iNingizimu Afrika kute Kukhululwe Bomake. 1.2. Mengameli Ramaphosa uhlelwe kutsi etfule inkhulumo lemcoka eVryburg Showgrounds, eDr Ruth Segomotsi Mompati District, eNyakatfo Nshonalanga.1.3. Inyanga Yabomake seyivele ibe naloko lokwentiwako lokuhloswe ngako kutfutfukisa bomake kanye nekuvikela bomake, lokufaka ekhatsi kukhetfwa kwemalunga eKhomishini Yekulingana Ngebulili (i-CGE) nguMengameli Ramaphosa. I-CGE ngumtimba lowakhiwe ngekwemtsetfo wasePhalamende losungulelwe kugcugcutela kuhlonishwa kwekulingana ngebulili nekuvikelwa, intfutfuko kanye nekufezekiswa kwekulingana ngebulili.1.4. Bomake banendzima lebalulekile labangayidlala ekwakheni umnotfo walelive, ekudaleni imisebenti kanye nekukhipha imindeni ebuphuyeni. Kutfutfukiswa kwabomake kumcoka ekucedzeni lokuhlukunyetwa lobuhlupha live laseNingizimu Afrika. Ikhabhinethi icela bonkhe labatsintsekako kutsi bakubeke embili kuphakanyiswa kwabomake nekutsi bahlanganyele kuloko lokwentiwako ekugubheni Lusuku Lwavelonkhe Lwabomake kusasa.2. Ingcungcutsela YeNhlangano Yekutfutfukisa Emave e-Afrika LengaseNingizimu (i-SADC)2.1. Mengameli Ramaphosa utawuhola litsimba laseNingizimu Afrika kutsi liyewutimbandzakanya eNgcungcutseleni Ye-39 Yetinhloko Temibuso Nahulumende te-SADC letawubanjelwa eTanzania mhla ti-17 namhla ti-18 Ingci 2019.2.2. Ngesikhatsi kubanjwe lengcungcutsela, Mengameli waseTanzania John Magufuli utawutsatsa sikhundla sekuba ngusihlalo we-SADC lebesiphetfwe ngumlingani wakhe waseNamibia, Mengameli Hage Geingob.2.3. LeNgcungcutsela ye-SADC ilindzeleke futsi kutsi icocisane ngetindzaba letibanti, letifaka ekhatsi kucala kwekusebenta kwemasu ekusebenta alesifundza kanye netinhlelo letibekwe embili kutsi kutawucalwa ngato tentiwe letifanana nekwakha timboni, tekuhweba, kusungulwa kwesakhiwonchanti, kusungulwa kwephalamende ye-SADC kanye nekucinisekisa kuthula nekuphepha kulesifundza se-SADC.D. Imilayeto1. KudzabukaIkhabhinethi itfumela emavi ekudzabuka:1.1. kubantfu baseRepublic of Tunisia ngekushona kwaMengameli Beji Caid Essebsi.1.2. emndenini nakubangani baToni Morrison, umbhali nemzuzi weMklomelo we-Nobel Prize, lowendlule emhlabeni aneminyaka lenge-88 budzala. Lombhali lowatiwako ubhale tindzaba letilandzisa ngemphilo yebantfu labamnyama base-US. Loku ukwente sikhatsi lesingetulu kweminyaka lenge-50 kumanoveli lafaka ekhatsi letsi: Beloved naletsi: The Bluest Eye.1.3. kubantfu base-India ngekushona, eNew Delhi, kwasopolitiki longumnkantjubovu Sushma Swaraj, lobeneminyaka lenge-67. Swaraj bekayiNdvuna Yetangephandle kusukela nga-2014 kuya ku-2019. Bekawesibili wesifazane kuba kuleso sikhundla emlandvweni wele-India.2. Kuhalalisela Netifiso LetinhleIkhabhinethi:2.1. iyalidvumisa lelicembu lemalunga lange-45 le-Working on Fire kanye nemamenja alo, labacitse cishe tinsuku letinge-30 balwe nemililo eSifundzeni sase-Alberta eNshonalanga yeCanada. Lelicembu litfunyelwe kutsi lisite ekulweni nemlilo lomkhulu webuhanguhangu waseChuckegg Creek loshise emahektha langetulu kwe-350 000 kusukela ngenyanga yeNkhwekhweti 2019, ngemuva kwekucelwa sikhungo saseCanada semlilo, i-Inter-Agency Forest Fire Centre.2.2. ihalalisela tinhlambi tetfu letente sive satigcabha ngato eMcudzelwaneni Wemhlaba We-FINA wanga-2019 lobanjelwe eSouth Korea. Zane Waddell izuze igolide ekuhlambeni libanga le-50m afulatsele, i-backstroke. Chad le Clos yena utfole imiklomelo lemibili yelitfusi ebangeni le-100m nele-200m kusicoco se-butterfly, naTatjana Schoenmaker watfola isiliva ebangeni le-200m ku-breaststroke.2.3. ifisela licembu laseNingizimu Afrika Le-baseball Lelabaneminyaka Lengaphasi kwe-18 tifiso letinhle ngesikhatsi liphakamisa umjeka wetfu kulomncintiswano weNdzebe Yemhlaba lotawubanjelwa eSouth Korea kusukela mhla tinge-30 Ingci kuya mhla ti-08 Inyoni 2019.2.4. ihalalisela Khanyisile Mthetwa, umshayifluthi lonelikhono, lobe wekucala wase-Afrika kutsi akhetfwe kutsi anikwe umfundzate wanga-2019 wa-Myrna Brown International Scholarship, loklonyeliswa yi-National Flute Association of America.Imibuto icondziswa ku:Mk. Phumla Williams   Libambela Lesikhulumi seKhebhinethiMakhalekhikhini: 083 501 0139 "
"Sitatimende Semhlangano weKhabhinethi wamhla tinge-21 Ingci 2019 ",22 Aug 2019,https://www.gov.za/speeches/statement-cabinet-meeting-21-august-2019-22-aug-2019-0000,https://www.gov.za/ss/speeches/statement-cabinet-meeting-21-august-2019-22-aug-2019-0000,"Ikhabhinethi yahlangana ngaLesitsatfu, mhla tinge-21 Ingci e-Tuynhuys eKapa.Tindzaba Letibalulekile Telive1. Umshwalensi waVelonkhe weTemphilo (i-NHI)1.1 Ikhabhinethi icela onkhe emalunga emmango kutsi awuhlole loMtsetfosivivinyo we-NHI, njenganyalo losetandleni tePhalamende. Inchubo yePhalamende itawuphindza futsi ivete lelinye litfuba lekutsi ummango uvakalise luvo lwawo ngaloMtsetfosivivinyo.1.2 Nasewuphasisiwe wabangumtsetfo, loMtsetfosivivinyo utawunika emandla kutsi nanome ngubani sakhamuti salelive letfu sikhone kufinyelela kutfola kunakekelwa ngekwetemphilo, ngisho nome ngabe sinemali nome site imali. Lelilungelo liyatfolakala kuMtsetfosisekelo waseRiphabhliki yaseNingizimu Afrika wanga-1996.1.3 Ikhabhinethi inesiciniseko sekutsi le-NHI itawucala kusetjentiswa ngekwetigaba futsi ngendlela lenekutilandza. Luhlelo lwekucala kutsi isebente lutawusungulwa futsi lushicilelwe nangabe loMtsetfosivivinyo sewuphasiswe wabangumtsetfo.2. Kuvakashela kwaMengameli eTanzania naseNgcungcutseleni ye-SADC  2.1 Ikhabhinethi iwutfolile umbiko lomayelana nekuvakasha kwaMengameli Cyril Ramaphosa e-United Republic of Tanzania, lokufaka ekhatsi litsimba letemabhizinisi lelikhutsata kuhwebelana nelutjalotimali emkhatsini wemave ase-Afrika. Njengeluhlelo lwekutfutfukisa ummango, Mengameli uphindze futsi wavakashela  eMorogoro, leyasingatsa balwelinkhululeko baseNingizimu Afrika. Wafike wabeka netimbali eMazimbu Tower ngekuhlonipha kanye nekukhumbula bonkhe baseNingizimu Afrika labashona bashona basekudzingisweni.2.2 Mengameli Ramaphosa uphindze futsi wahola litsimba laseNingizimu Afrika kuNgcungcutsela Ye-39 Letayelekile ye-SADC yeTinhloko Tembuso, lapho umlingani wakhe waseTanzania, Mengameli John Pombe Magufuli, atsatse khona sihlalo sekuba nguSihlalo we-SADC.2.3 Ngekwesikhundla sakhe sekuba ngulomele i-SADC eKingdom of Lesotho, Mengameli Ramaphosa wetfula umbiko lomayelana nalokwentekako kulenchubo layichubako ngesikhatsi seNgcungcutsela ye-Troika Yeluphiko Lwetepolitiki, Tekuvikela neTekubambisana kuTekuphepha lebeyibanjwe ngaLesihlanu, mhla ti-16 Ingci 2019.3. Umhlangano We-28 We-BASIC3.1 Ikhabhinethi ivile ngemhlangano we-28 weBrazil, iNingizimu Afrika, i-India neChina (i-BASIC) lomayelana neNgucuko Yesimo Selitulu lebewubanjelwe eBrazil kusukela mhla ti-14 kuya mhla ti-16 Ingci 2019.3.2 Ikhabhinethi iphindze futsi yalwemukela luhlelo lolunenshisekelo lenkhulu yekuphumelela lwemave e-BASIC lolusekela tivumelwane temave emhlaba ngembili kanye nangemuva kwa-2020, nanome kunetinsayeya tetenhlalomnotfo lamave labukene nato. 3.3 Ikhabhinethi isesekele simemetelo lesentiwe ngemave e-BASIC kutsi emave alasatfutfukile anike tetimali letanele, kwendluliswa kwelwatsi lwetheknoloji kanye nekucecesha kute kube nekucala kusebenta ngemphumelelo kweLuhlakamsebenti Lwesivumelwane saMhlabuhlangene (i-UN) lolumayelana neNgucuko Yesimo Selitulu (i-UNFCC), Sivumelwane saseKyoto kanye neSivumelwane saseParis ngendlela lengeke yandzise tikwelti temave lasatfutfuka.B. Tincumo Tekhabhinethi1. Lisu Lekuletsa Tinsita Leliholwa Tigodzi1.1 Ikhabhinethi ilivumile Lisu lelisha Lekuletsa Tinsita Leliholwa Tigodzini, njengemcondvo lomusha lobalulekile ekucaleni kwekufezekisa kucala kwekusebenta kwetindlela tekuletfwa kwetinsita. Lelisu, kwanyalo ligcile etigodzini letinge-44 kanye nasetigodzi tasemadolobheni lamakhulu letisiphohlongo, litawucinisekisa kutsi kunekusebenta ngekubumbana kanye nekuhlangana ekuhleleni, ekwenteni sabelotimali kanye nasekucaleni kwekusebenta kwemaphrojethi ekuletsa tinsita kuto tonkhe tigodzi ngayo yonkhe imikhakha lemitsatfu yahulumende   wavelonkhe, wesifundza kanye newendzawo.1.2 Lelisu ligcile kuLuhlaka Lwemtsetfo Lwebudlelwana eMkhatsini Wabohulumende, lwanga-2005 (Umtsetfo we-13 wanga-2005), lowenta kutsi kube neluhlelomsebenti loluchumanisiwe naloluhlanganisiwe kutsi luhambisane naloko lokubekwe embili kutsi kucalwe ngako kutfutfukiswe, kanye netinhloso emkhatsini walemikhakha lemitsatfu yahulumende. Lelisu kuhloswe ngalo futsi kwenta ncono kuhambisana kwaleminye imitamo njengemasu entfutfuko lahlanganisiwe lahlose ngco ekufezekiseni lisu kuleso nakuleso sigodzi kuyo yonkhe imikhakha yahulumende.1.3 Mengameli Ramaphosa utawuba ngulohamba embili kulelisu, asekelwa Lisekela laMengameli David Mabuza kanye naso sonkhe sigungu. Tindvuna teTifundza kanye neTigungu tato kanye naBosodolobha betigodzi nebabohulumende basekhaya, kanye neTigungu Letiphetse (ma-EXCO) tabo, batawuba yincenye yekucala kufezekisa kusebenta kwalelisu lekuletsa tinsita leliholwa tigodzi. 2. Umkhandlu waMengameli wekuChumana (i-PCC)2.1 Mengameli Ramaphosa ubite umhlangano we-PCC, lobe wekucala waloHulumende lokhetfwe ngeNkhwekhweti ngalomnyaka, ngaLesibili, mhla tinge-20 Ingci. Lisu Lekuletsa Tinsita leliHolwa Tigodzi letfulelwe i-PCC futsi lamukelwa ngito tonkhe Tindvuna teTifundza.2.2 Lomhlangano uphindze futsi wavumelana ngemaphrojekthi laholwa tigodzi latawuvakashelwa nguMengameli. Lemaphrojekthi afaka ekhatsi iphrojekthi lese-OR Tambo District eMphumalanga Kapa, lese-Watrerberg District eLimpopo kanye nalese-Ethekwini Metropolitan Municipality esifundzeni saKwaZulu-Natal.2.3 Lamaphrojekthi lamatsatfu latawuvakashelwa afaka ekhatsi iphrojekthi lesendzaweni yasemaphandleni, lesendzaweni lenetimayini kanye nalesedolobheni lelikhulu. Nanome lamaphrojekthi ekuletsa tinsita aholwa tigodzi atawuba ngewekucala kuvakashelwa, letinye tigodzi letinge-42 kanye letisikhombisa nemadolobha lamakhulu lasikhombisa nato titawuvakashelwa nguMengameli Ramaphosa nahulumende wakhe kanye nebaholi babohulumende betifundza singakapheli sikhatsi lesibekelwe loHulumende lophetse njenganyalo.2.4 Lomhlangano uphindze futsi watfulelwa futsi wacocisana ngeludzaba lwekuchumanisa  tindlelalisu letiyimfica tekuTfutfukisa Kukhula eTifundzeni neLuhlaka lweNdlelalisu Lwethemu Lesemkhatsini (i-MTSF) lwanga-2019 kuya ku-2024. 3. Sivumelwane seSikhwama se-India, iBrazil neNingizimu Afrika (i-IBSA)3.1 Ikhabhinethi ikuvumile kungeniswa ePhalamende kweSikhwama se- IBSA seKulwa neBuphuya neNdlala (Sivumelwane seSikhwama se-IBSA) kutsi sivunywe. LeSivumelwane sisemkhatsini waHulumende we-Republic of India naHulumende we-Federative Republic of  Brazil kanye naHulumende waseRiphabhliki yaseNingizimu Afrika. 3.2 Sikhwama se-IBSA sasungulwa nga-2004 kute sicale ngemitamo yekubuka lifutse kanye futsi nekugcila kubantfu kute kugcugcutelwe Kusebenta Ngekuhlanganyela kweMave Asatfutfuka aseNingizimu.3.3 Lesikhwama sisite iNingizimu Afrika kutsi ikhone kufaka ligalelo lelivakalako nalelinesisindvo emitameni yemave emhlaba yekulwa nendlala kanye nebuphuya lobukhulu emaveni lasatfutfuka. Iphindze futsi yafaka ligalelo ngemphumelelo ekutfutfukiseni onkhe ma-SDG la-17 cishe emaveni labambisene nawo lange-21.4. Umhlangano We-4 weTindvuna Wembutfo Wemphi we-Afrika Wekuphendvula Ngekushesha Etimeni Letibucayi (i-ACIRC)4.1 Ikhabhinethi ikuvumile kusingatsa emalungiselelo emhlangano wetati weMhlangano we-4 weTindvuna teMave Langemalunga we-ACIRC Ngekutitsandzela kusukela mhla tinge-30 Ingci kuy mhla ti-03 Inyoni 2019.4.2 Lokukwesekela kuphindze futsi kufake ligalelo loko hulumende lakubeke embili kucala ngako akwente ekugcugcuteleni kuthula kulelivekati kanye nasesigodzini kanye nekusimama, kucinisekisa kutsi tincumo teLubumbano lwe-Afrika (i-AU) letiphatselene nekubumba kufezekiswa kwemisebenti yeMbutfo we-AIRC ne-African Standby Force (i-ASF). Lokukutawucinisekisa kutsi i-African Peace and Security Architecture iyahlanganiswa futsi iyasetjentiswa.4.3 INingizimu Afrika kanye neMave la-12 Lativolontiyako ayincenye ye-ACIRC leyasungulwa nga-2013 njengembutfo wemphi wesikhashana kute kucale kusebenta kwe-ASF.C. Imitsetfosivivinyo1. Umtsetfosivivinyo Lovikela Batsengi Betindlu wanga-2019 1.1 Ikhabhinethi ikuvumile kushicilelwa kweMtsetfosivivinyo Lovikela Batsengi Betindlu wanga-2019, kuGazethi yaHulumende kutsi ummango uphawule.1.2 LoMtsetfosivivinyo ucitsa Umtsetfo Lovikela Batsengi Betindlu lokhona njenganyalo, wanga-1998 (Umtsetfo we-95 wanga-1998). Lomtsetfo utawulawula bakhi betindlu nalabatisungulako; uvikele nebanikati betindlu; wetfule nelithulusi lekucinisekisa ngemphumelelo kanye nekuncuma tinhlawulo/tijeziso letifanele kucedza emandla bakhi betindlu labahambisani nemtsetfo lobekiwe.1.3 LoMtsetfosivivinyo uphindze futsi ulungise simo sekusebenta salabolabasha labangena kulemboni yetekwakha ngekutsi wetfule imigomo yemtsetfo yetetinkontileka leticinisekisa kutsi kube nekusimama kulemboni yetekwakha.1.4 Tindlu tesibonelelo sahulumende nyalo tisangena ngaphasi kwaloMtsetfosivivinyo, kucinisekisa kutsi bayavikeleka batsengi nebanikati betindlu letisibonelelo sahulumende.D. Imikhosi Letako1. Ingcungcutsela ye-VII ye-TICAD1.1 Mengameli Ramaphosa utawuhambela Ingcungcutsela Ye-7 yeTokyo Yemave Emhlaba lemayelana neNtfutfuko yase-Afrika (i-TICAD VII) eJapan mhla tinge-29 nangemhla tinge-30 Ingci 2019. Ingcikitsi yalengcungcutsela letsi,  Kwenta ncono Intfutfuko yase-Afrika ngekusebentisa itheknoloji, Umcondvo lomusha neBantfu,  iyahambisana ne-Agenda 2063 ye-AU kanye naloko lelivekati lelikubeke embili kutsi litawucala ngako likwente kute lihlangane.1.2 Ingcungcutsela ye-VII te-TICAD yalomnyaka itawucosisana, emkhatsini waletinye tintfo, tintfo letimcoka letintsatfu letibekwe embili kutsi kucalwe ngato tentiwe: (i) kuhambisa ngekushesha ingucuko yetemnotfo kanye nekwenta ncono simo setemabhizinisi ngekusebentisa umcondvo lomusha kanye nekusebentisana nemkhakha lotimele; (ii) kujulisa kusimama kanye nekutimela kwemmango; kanye (iii) nekucinisa kutsi kube nekuthula nekutinta.1.3 Kuhlanganyela ekusebenteni ngekubambisana kweJapan ngekwesigodzi nangekwemave emhlaba mayelana netindzaba letibalulekile tekwenta ncono i-Agenda yase-Afrika kanye nekunaka imitsetfomgomo yeKusebenta Ngekuhlanganyela kweMave Lasatfutfuka LaseNingizimu. 2. Ingcungcutsela Yemave La-7 (i-G7) 2.1 Mengameli Ramaphosa utawuhola litsimba laseNingizimu Afrika eNgcungcutseleni Yemave La-7 eFrance kusukela mhla tinge-24 kuya mhla tinge-26 Ingci 2019, emva kwekumenywa kweNingizimu Afrika njengelive lelimcoka.2.2 INgcungcutsela ye-G7 yinkhundla yemave lasikhombisa laneminotfo lenetimboni kakhulu futsi naleneminotfo letfutfukile emhlabeni   iFrance, iGermany, i-Italy, iJapan, i-United States, i-United Kingdom neCanada   lapho baholi babohulumende bawo bahlangana njalo ngemnyaka kutewucocisana ngetindzaba letibalulekile temnotfo wemhlaba wonkhe, tepolitiki, tenhlalo netekuphepha. Lengcungcutsela Ye-G7 letako itawugcila ekulweni nekungalingani, kugcugcutela kulingana ngebulili, kufinyelele kutemfundvo kanye nasekutfoleni tinsita tetemphilo letisezingeni lelisetulu.2.3 Kutimbandzakanya kweNingizimu Afrika kuleNgcungcutsela ye-G7 yanga-2019 kuholwa tinsika letine tetindlelalisu tenchubomgomo yemave emhlaba, (i) kuchubelembili tinshisekelo tavelonkhe kute sifeze tinhloso talelive; (ii) kwenta ncono i-Agenda yase-Afrika kanye  nekwesekela intfutfuko lesimeme yase-Afrika; (iii) kufaka umoya kutsi kube nesimo setintfo lesigucukile emhlabeni wonkhe; kanye  (iv) nekuchubelembili i-ajenda yeMave Lasatfutfuka laseNingizimu ngekucinisa Kusebenta Ngekuhlanganyela kweMave Lasatfutfuka LaseNingizimu kanye neNkhulumomphikiswano ngekhatsi Kwemave Lacebile LaseNyakatfo kanye Nemave Lasatfutfuka LaseNingizimu.3. Inkhundla Yetemnotfo Wemhlaba (i-WEF) e-Afrika3.1 Inkhundla Ye-28 Yetemnotfo Wemhlaba e-Afrika itawube ibanjelwe lapha eKapa kusukela mhla ti-04 kuya mhla ti-06 Inyoni 2019 ngaphasi kwengcikitsi letsi:  Kulungisa Kukhula Lokungukhukhulelangoco neKwabelana neLikusasa Kulendlela Lensha Yekutfutfuka Kwetheknoloji.  Lenkhundla ihlose kulungisa i-ajenda yesigodzi neyetimboni yalomnyaka lotako.3.2 Loluhlelo lutawugcila ekutseni linganyuswa kanjani lizinga lengucuko lesimo sesigodzi lesiphatselene netikhungo letenta tintfo ngekuhlakanipha, lutjalotimali, kuhlanganisa, tetimboni nemcondvo lomusha kute kwentiwe kancono Indlela Lensha Yekutfutfuka Kwetheknoloji.3.3 Kubakhona kweBaholi beTemnotfo Wemhlaba neTinhloko Temibuso lapha eveni letfu kunika iNingizimu Afrika litfuba lelingakavami kutsi itikhangise kanye nekuchubelembili loko lokumcoka lesikubeke embili kutsi sitawucala ngako sikwente ekukhuliseni umnotfo welive letfu.4. Umhlangano Jikelele we-42 we-ISO4.1 Umtimba waseNingizimu Afrika Wesilinganisomazinga (i-SABS) loseKapa utawusingatsa Umhlangano Jikelele we-42 weNhlangano Yemave Emhlaba Yesilinganisomazinga (i-ISO) kusukela mhla ti-16 kuya mhla tinge-20 Inyoni 2019.4.2 I-ISO ihlanganisa ndzawonye tati kutsi tishiyelane ngelwati lwato tiphindze futsi titfutfukise tilinganisomazinga temave emhlaba ngekutsandza nangekuholwa ngumoya wekuvumelana nekuhambisana nemakethe letisekela umcondvo lomusha tiphindze tiletse tisombululo tetinsayeya temhlaba wonkhe.Luhlelo lwe-ISO lwanga-2019 lutawusungula tindlelalisu tekubukana netinsayeya tekugucuka kwesimo selitulu, umnotfo wedijithali, kukhula kwetemnotfo kanye nekuhwebelana ngebunyenti.5. Inyanga Yemisebenti Yahulumende Lehlanganisiwe (i-PSM) ngeNyoni5.1 Loluhlelo lolutako lwe-PSM ngenyanga yeNyoni luhlelo lwenta ncono kuletfwa kwetinsita loluyincenye ye-Batho Pele (Bantfu Kucala) Luhlelo Lwekuvusetelela lolugcugcutela lisiko lekwenta umsebenti wahulumende ngebungcweti ngekuchubeka nekwenta ncono kuletfwa kwetinsita tahulumende kuto tonkhe tindzawo. 5.2 Luhlelo Lwe-PSM lwanga-2019 lutawuchutjwa ngaphasi kwengcikitsi letsi:  Khawuleza : Letsa Tinsita Kubantfu: Batho Pele  Sibantfu Bakuleli, Siyanakekela, Sisebentela Bantfu . Loku kuletsa umdlandla kulesimemetelo lesentiwa nguMengameli Ramaphosa eNkhulumeni yakhe Yebunjalo Belive (i-SoNA) yanga-2019 kutsi tisebenti tahulumende tiwaphile lamagugu nemitsetfomgomo ye-Batho Pele ngekutsi tibeke bantfu kucala.5.3 Imikhosi yeLuhlelo lwe-PSM lwanga-2019 ifaka ekhatsi:Inyanga Yetekuvakasha   ngaphasi kwengcikitsi letsi:  Tekuvakasha neMisebenti   likusasa lelincono kitsi sonkhe . Tekuvakasha nguleminye yemikhakha lebetisolo idala imisebenti. Ikhabhinethi igcugcutela bantfu baseNingizimu Afrika kutsi batsatse i-Sho t Left bakhutsate tekuvakasha esiveni setfu, ngekutsi basebentise lelitfuba lelivela minyaka yonkhe leLiviki Lemapaki aVelonkhe aseNingizimu Afrika (i-SANParks) kusukela mhla ti-08 kuya mhla ti-15 Inyoni 2019, lapho emapaki etfu avelonkhe atawube avulelekele bonkhe bantfu kutsi bangene mahhala. Live laseNingizimu Afrika lineTindzawo Temagugu eMhlaba La-10 futsi iyindzawo yetekuvakasha yemhlaba wonkhe.Inyanga Yemagugu   Emagugu avula ematfuba emisebenti nemakhono, kube netinkhundla tebalingisi, bemakhono etandla kanye netimboni letingaphasi. Kunesidzingo futsi sekutsi sichubeke nemitamo yetfu yekonga, kuvusetela kanye nekutfutfukisa tilwimi tetfu tendzabuko, njengencenye yekuvikela emagugu etfu.Inyanga Yekuphepha Kwemaphoyisa   yacalwa ngeLusuku Lwavelonkhe Lwekukhumbula mhla ti-01 Inyoni, ngekukhumbula emachawe nemachawekati etfu lashonela emsebentini.Loluhlelo loluhlanganisiwe lunika emandla Lisu Lavelonkhe Lekutfutfukisa (i-NDP) lelikhuluma ngesidzingo sekulawula kahle nekuchumanisa ngemphumelelo kusebenta kwetikhungo tembuso kube netisebenti tahulumende letinemakhono naletitinikele ekusebenteni kahle kanye naletikhona kuletsa ngekungantjintjantji tinsita letisezingeni lelisetulu, kodvwa tibe tibeka embili tinhloso tesive tentfutfuko.E. Imilayeto1. KudzabukaIkhabhinethi itfumele emavi ekudvudvuta:kuhulumende nakubantfu baseTanzania ngemuva kwekuchuma kweloli letfutsa phethiloli lebulele bantfu labangetulu kwalabange-90 futsi ifisela labo labalimele kwelulama ngekushesha.emndenini nakubangani beliciko laseNingizimu Afrika, umdvwebi namake longusomabhizinisi, Mk. Carrol Boyes (lobeneminyaka le-65), losishiye emhlabeni ngaLesitsatfu, mhla ti-14 Ingci 2019.2. Kuhalalisela neTilokotfo LetinhleIkhabhinethi:ifisela Lijaji Edwin Cameron tiloko letinhle ekutsatseni kwakhe umhlalaphasi emva kwekusebenta iminyaka lenge-25 alijaji. Lijaji Cameron, wakhetfwa kutsi asebente eNkantolo Yemtsetfosisekelo nga-2008, wasebenta njengemmeli wemalungelo eluntfu ngesikhatsi selubandlululo, wamela labo bebalwa nelubandlululo waphindza futsi walwela kulingana kwebantfu labadvuna labatsandzana bodvwa nebantfu lababomake labatsandzana bodvwa. Ikhabhinethi iyakudvumisa kulwela kwakhe emalungelo eluntfu imphilo yakhe yonkhe, kanye nekulwa kutsi tidzambisingculazi (ma-ARV) tifinyelele kuwo wonkhe umuntfu.Ifisela umculi weludvumo, Umnu. Caiphus Semenya, lusuku lwakhe lwekutala lweminyaka lenge-80 lolubusisekelile. Umnu. Semenya wafaka ligalelo kumkhakha wemculo waseNingizimu Afrika. Tingoma takhe letingeke tilibaleke tifana naletitsi, Matswale, Angelina, Ziphi nkomo, kanye naletsi Ndiphendule layihlabele ngekuhlanganyela, nemkakhe Make Letta Mbulu. Usebente nebakhiphi bemculo bemave emhlaba, futsi ligama lakhe lise lenyulwa emahlandla lange-37 kumklomelo we-Primetime Emmy Award waphumelela kuleyimfica. Waphindza futsi waklonyeliswa nge-Emmy Award ngendzima yakhe layidlalile ekucambeni ingoma yelifilimu lelitsi Roots. Waphindza futsi wafaka ligalelo ekucambeni ingoma yelifilimu lelatsetjulwa ngebakwa-Disney letsi The Lion King.ifisela Lisekela Lemcondzisi Wavelonkhe Wemkhandlu Wetekushushisa (i-NPA), Advocate Silas Ramaite (i-SC) tilokotfo letinhle ngekuvuma kwaMengameli Ramaphosa kutsi atsatse umhlalaphasi sikhatsi sakhe sisengakafiki aphume ehhovisi ngekulandzela Sigaba se-12 (8)(a) seMtsetfo weMkhandlu Wetekushushisa Wavelonkhe, wanga-1998 (Umtsetfo we-32 wanga-1998). Ikhabhinethi iyadvumisa ligalelo la-Advocate Ramaite labenalo ku-NPA kanye nasekulawuleni bulungiswa kabanti yonkhe leminyaka asebenta emkhakheni wetebulungiswa.ihalalisela Mk. Sasha Maria Schwendenwein weluhlelo lwabanakudze lwentsatseli letiphenyako , lolutsi-Carte Blanche, langenele ngalo umklomelo we-SADC Media Awards, lozuze umklomelo wesibili kumkhakha wamabonakudze. Indzaba lephumelele nguletsi,  Follow the Guns , yakhishwa ngumsebenti lowakhishwa ngekuhlanganyelwa lebewuphenya ngesihluku sekutingelwa kwabobhejane ngalokungekho emtsetfweni.ihalalisela Emabhokobhoko (ma-Springboks) neBanyana Banyana ngekuphakamisela etulu umjeka waseNingizimu Afrika. Emabhokobhoka ancoba i-Rugby Championship yona iBanyana Banyana yaphumelela i-COSAFA Women s Championship. Lemacembu aligcabho lesive kantsi kuncoba kwawo kunika umdlandla basubatsi labasebancane eveni lonkhe. ihalalisela Mk. Zozibini Tunzi, lotfweswe sicoco sekuba ngulobuhle waseNingizimu Afrika wanga-2019, u-Miss South Africa 2019, futsi imfisela lokuhle ngesikhatsi asaphetse lesicoco. Utawube amelele lelive ku-Miss Universe kanye naku-Miss World.F. Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.1. Kubekwa futsi esikhundleni kwaMnu. Fundisile Goodman Mketeni njengeSisebenti Lesikhulu (i-CEO) se-SANParks.Imibuto ingacondziswa ku:Mk. Phumla Williams   Libambela laloKhulumela IkhabhinethiMakhalekhikhini: 083 501 1039 "
Sitatimende seMhlangano weKhabhinethi wamhla ti-4 Inyoni 2019,6 Sep 2019,https://www.gov.za/speeches/statement-cabinet-meeting-4-september-2019-6-sep-2019-0000,https://www.gov.za/ss/speeches/statement-cabinet-meeting-4-september-2019-6-sep-2019-0000,"Ikhabhinethi yahlangana ngaLesitsatfu, mhla ti-4 Inyoni 2019, eTuynhuys, eKapa.A. Tindzaba tamanjeNgekuya kweluhlatiyo lwetindzaba letenteka manje lapha eveni letfu, Ikhabhinethi ivumelane nganaku lokulandzelako: 1. Budlova Bebulili (i-GNV)1.1. Ikhabhinethi ijoyina sive ekuzileleni kubulawa, kudlwengulwa kanye nekuhlukubetwa kwabomake ngemadvodza lokuchubeka nekwenteka kulelive. Lokuhlaselwa lokubi kangaka kwabomake kukhombisa kwehluleka kwetfu sonkhe sihlangene kubukana nekukhala kwalabo labahlaseleka kalula labasemkhatsini wetfu. 1.2. Etimbilinini tako kubonakala kukweswelakala lokukhulu kwekubukana ngalokulingene nekuhlukunyetwa lokuchubeka onkhe malanga kwebantfwana labancane, bantfwana, bantfu labadzala, bomake labaphila nekukhubateka, bomake labatingani talabanye bomake, emadvodza latingani talamanye emadvodzana, bantfu lababomphacambili, bantfu labantjintje bulili babo, bantfu labanetitfo tebulili bobubili kanye nebantfu labangakavami ngekwemtimba/ummango lobutako kanye nabomake bekuchamuka. 1.3. Ikhabhinethi seyicele kutsi babhebhetseli betfweswe ngalokuphocelelekile sigwebo sadzilikajele/sentsambo. Nanoma nje lizinga lekulahlwa ngemacala lisetulu (74%) we-GBV futsi ngetulu kwebabhebhetseli laba-4 000 labatfole sigwebo sentsambo, kusesekunyenti lokufanele kutsi kwentiwe. Munye make lobulelwe, lodlwenguliwe nalohlukunyetiwe munyenti kakhulu.  1.4. Irejista yeMacala eTemacansi itawetfulwa ePhalamende kute ichitjelwe ngekuya kweMtsetfo weMacala eTemacansi. Letichibelo titawenta siciniseko sekutsi lerejista iyengetwa kute kutsi ifake ekhatsi tiphulamtsetfo letente nanoma ngumaphi emcala etemacansi, lendlela lengekhona kwamanje lerejista inemkhawulo, ifaka kuphela bantfu labalahlwe ngemacala bagwetjelwa kuhlukubeta umuntfu losesemncane noma umuntfu lokhubateke ingcondvo. 1.5. Ikhabhinethi ivakalisa emavi ayo ekudvudvuta lajulile kumindeni nebangani  ba-Uyinene Mrwetyana, Leighandre Jegels, Nolunde Vumsindo, Meghan Cremer, Jess Hess, Ayakha Jiyane nebantfwana bakubo labatsatfu kanye nabo bonkhe bomake nebantfwana lababulewe bobabe ngesihluku. 1.6. Ikhabhinethi iguce  kwesikhashana yabuye futsi yakhulula litsimba leTindvuna ekuhlaleni kweKhabhinethi lokwetayelekile kutsi tihambe tiyohlangana nemakhulukhulu ebabhikishi labebabutsene ePhalamende babhikishela i-GBV.  1.7. Ikhabhinethi iphindze futsi yasungula likomidi letindvuna lelitawusebentisana netinhlangano temmango kucedvwe le-BGV. Lelikomidi lifaka ekhatsi lihhovisi laMengameli, Mnu. Jackson Mthembu; Indvuna yeTemaphoyisa, Mnu. Bheki Cele; Indvuna yeLitiko Letebudlelwano Nekubambisa Kwemave Emhlaba, Dkt. Naledi Pandor; Indvuna yeTekuhlaliswa Kwebantfu, Temanti Netekuhlanta, Mk. Lindiwe Sisulu; Indvuna yeLitiko Letekuvikela Netigayigayi Temphi, Mk. Nosiviwe Mapisa-Nqakula; Indvuna yeTebulungiswa Nekucondziswa Kwesimilo, Mnu Ronald Lamola; Indvuna yeTekuvikeleka Kwembuso, Mk. Ayanda Dlodlo, Indvuna yeTekutfutfukiswa Kwetenhlalakahle, Mk Lindiwe Zulu kanye neNdvuna yeLihhovisi laMengameli laBomake, Lusha neBantfu Labanekukhubateka, Mk. Maite Nkoana-Mashabane. LeLikomidi litawuhlanganisa ummango wonkhe kubukwane naloludzaba lwe-GBV, liphindze futsi lihlale njalo latisa Ikhabhinethi nesive ngemitamo yalo yekulwa ne-GBV. LeLikomidi litawenta siciniseko sekutsi imindeni nebahlukunyetwa be-GBV bayesekelwa. 1.8  Ikhabhinethi ibukete inchubekelembili leyentiwe ekufezekiseni Simemetelo seNgcungcutsela yaMengameli yeKulwa ne-GBV nekubulawa kwaLabasikati lebeyibanjelwe eCenturion mhla lu-1 namhla ti-2 Lweti 2018 kwakha lisu lavelonkhe lekulwa ne-GBV. Kwasungulwa Luhlaka Lwesikahasna ngaBhimbidvwane 2019 lobelufaka ekhatsi emanethiwekhi ebameleli betinhlangano temmango nematiko ahulumende. Luhlaka lweLisubuciko laVelonkhe selwengetiwe, kwaba nemihlangano yekubonisana ngalo, lwakhela kuleSimemetelo lesemukelwe. Imihlangano yekubonisana iyachubeka kulo lonkhe lelive futsi umphumela wayo kutawuba nguloMkhandlu waVelonkhe we-GBV neKubulawa Kwalabasikati, lotawunikwa imitfombolusito lefanele kute kutsi ichube ngemandla loluhlelo lwe-GBV. 1.9 Noma-nje kushaywe imitsetfo leminyenti lebukene netehlakalo tebudlova lobentiwa kubomake nebantfwana, futsi noma-nje siyijabulela imitamo leyentiwe ngemaphoyisa nalamanye ema-ejensi ekucinisekisa kugcinwa kwemitsetfo   kufaka ekhatsi bashushisi, bomantji nemajaji   yekubopha nekugweba labo labente emacala lamabi kabi, Ikhabhinethi imema yonkhe imikhakha yemmango, ikakhulu emadvodza, kutsi ilwe nalabo labachubeka nekudlwengula, kuhlukubeta kanye nekubulala bomake emimangweni yetfu. 1.10 Emasontfo nebaholi betenkholo bafanele kutsi bacinise sandla futsi basebentise buholi babo kanye nemtselela wabo emimangweni bakhe ummango lobumbene lolwa ne-GBV. Betindzaba bafanele bafake ligalelo ngalokunemdlandla ekulungiseni imihambo netinkholelo letibhebhetsela i-GBV bese kutsi betemabhizinisi bona bafanele kutsi balungise tonkhe tinhlobo tebudlova etindzaweni temisebenti babuye futsi besekele imitamo yetfu yavelonkhe yekucedza i-GBV. Ikhabhinethi ikholelwa ekutsini ngulapho ummango usebentisana wonkhe lapho-ke singakhona kucedza i-GBV kanye nekubulawa kwabomake.1.11 Ikhabhinethi seyimeme bonkhe bantfu baseNingizimu Afrika kutsi bacinisekise kutsi bantfwana bebafana bakhuliswa ngendlela lehlonipha emalungelo abo bonkhe bantfu, ikakhulu bomake emmangweni. Bantfwana bebafana bafanele kutsi bakhuliswe bati kutsi bomake babontsanga yabo hhayi balandzeli babo labafanele kutsi bentiwe lonkhe luhlobo lwekuhlukubetwa lokugcina ngekutsi babulawe. 2. Budlova bemmango nebuyaluyalu 2.1. Ikhabhinethi ibugceka kakhulu budlova lobusandza kwenteka lapha nalapha kutincenye letitsite taseGauteng naKwaZulu-Natal. INingizimu Afrika iyintsandvo yelinyenti yemtsetfosisekelo leyenganyelwe yimitsetfo futsi ngako-ke, bonkhe bantfu labatsandza kuthula bafanele bakugceke kakhulu kutiphatsa ngalokungekho emtsetfweni. INingizimu Afrika yemukela wonkhe muntfu longena kuleli ngalokusemtsetfweni abuye futsi agcine nemitsetfo yalo. Kute kuphatseka kabi lokungatsetselelwa kuhlasela ngebudlova labanye bantfu, kugceka titolo ngetikhatsi tetiphitsiphitsi, kulinyatwa kwemphahla kanye nekuvalwa kwemigwaco, nako lokungekho emtsetfweni kutsi kungemacala ebugebengu kuyajezizwa ngekwemtsetfo.2.2 Ikhabhinethi ikhutsatwa sivinini seLitiko Letemphoyisa (i-SAPS) lelisebente ngaso kwate kwaboshwa bantfu labange-483 labatsintsekako kulokugcekeza titolo ngesikhatsi setiphitsiphitsi, budlova bemmango kanye nekubhujiswa kwemphahla eGauteng futsi labange-21 baboshwe mayelana nekushisa emaloli KwaZulu-Natal. Kubhubha kwetimphilo le-10, lekutsi letisiphohlongo bomake baseNingizimu Afrika kanye nebekuchamuka lababili njengemphumela walobuyaluyalu baseGauteng kuyayidzabukisa Ikhabhinethi. Ikhabhinethi yendlulisele emavi ayo endvudvuto lajulile emindenini yabo: 2.3  Ikhabhinethi ivakalise kukhatsateka kwayo ngekushiswa kwemaloli KwaZulu-Natal lokuvuswe tinsolo tekutsi bantfu lababachamuki kunconotwa bona emisebentini yekuba bashayeli bemaloli kunalabo balapha eNingizimu Afrika embonini yekutfutfwa kwemphahla nekuchutjwa kwako. Kwamanje hulumende wenta emarodibhlokhi lacondze emaloli, futsi uma bashayeli bawo batfolakala babachamuki labangakabhaliswa, babuyiselwa masinyane emaveni labadzabuka kuwo. 2. Iforamu Yetemnotfo Yemhlaba (i-WEF) Lemayelana ne-Afrika2.1.  INingizimu Afrika ingenisa baholi bemave lamanyenti nangetulu kwenkhulungwane yebaholi besigodzi nebemave emhlaba bemikhakha yetepolitiki, temabhizinisi, tinhlangano temmango nebetemfundvo ku-WEF lemayelana ne-Afrika ye-28, eKapa kusukela mhla ti-4 kuya kumhla ti-6 Inyoni 2019.2.2. Ingcikitsi yalengcungcutsela, lapho futsi kuhlanganyele khona labatsintsekako labanyenti lapha eNingizimu Afrika nakutemnotfo, itsi:  Kulungisa Kukhula Lokuhlanganise Konkhe kanye neLikusasa Lelifananako kuTetheknoloji Lesheshako . 2.3. Le-WEF lebuke tase-Afrika ilungisa tindzaba lelivekati lelibukene nato ngekugcila ekutsini loluhlaka lwetingcucuko loluphatselene netikhungo letihamba embili, lutjalomali, kuhlanganisa, timboni nekucamba lokusha lungaphakanyiswa kanjani kulesigodzi. Lomhlangano utawuphindze futsi ubuke I-ajenda yeNhlangano yeBunye be-Afrika yanga-2063, lisu lelikhulu lekutsatsiswa kulo lekuntjintja i-Afrika kutsi ibe sikhungo sawonkhewonkhe lesinemandla semitfombolusito sesikhatsi lesitako.2.4. Kuhlanganyela kweNingizimu Afrika ku-WEF ye-Afrika, lehlanganisa ndzawonye baholi labaphakeme kutsi bakhe timo telutjalomali lwetenhlalo netemnotfo, kutawuchubeka kuganyise luhlelo lwetfu netingenelelo letimayelana nekulungisa insayeya yetfu lemkhakhamitsatfu yekweswelakala kwemisebenti, kungalingani kanye nebuphuya. Loku kutasisondzeta kakhulu ekuzuzeni Umbononchanti-2030 weLisu leTekutfutfukisa laVelonkhe, lisu letfu lekutsatsiswa kulo lekucedza buphuya nekunciphisa kungalingani nga-2030. 2.5. Ikhabhinethi ifisela bonkhe bahlanganyeli tingcongco letakhako naletiyimphumelelo lapho bahlangabetana ne-Ubuntu belive lakitsi bekuphatfwa ngaletifutfumele. 3. Umtsetfosivivinyo weKuchibela Tekucashwa Ngekulingana3.1. Ikhabhinethi ivakalise kukhatsateka mayelana nekushaya ngelunyawo lwelunwabu kwetingucuko etindzaweni temisebenti ngemuva kwekukhishwa kwembiko weLuphenyo lweKhomishini lweTekucashwa Ngekulingana we-19. Lombiko ukhombisa ngalokwephulana umoya emazinga laphansi ekulandzelwa kweMtsetfo weTekucashwa Ngekulingana, 1998 (Umtsetfo we-55 wanga-1998) lokuhloswe ngawo kulungisa imiphumela lemibi yelubandlululo yekungasimami nekungalini ngetekucashwa emisebentini. 3.2. Ngekwemhambo yekucinisa loMtsetfo weTekucashwa Ngekulingana wanga-1998, hulumende utawetfula ePhalamende Umtsetfosivivinyo weKuchibela Tekucashwa Ngekulingana. 3.3. LoMtsetfosivivinyo ukhulisa tinhlawulo tekunyatsela lomtsetfo uphindze futsi ukwente kube sibopho kutsi bacashi labafuna kwenta ibhizinisi nahulumende bakhipha sitifiketi sekulandzela umtsetfo wetekucashwa ngekulingana. 4. Kwakha Sive4.1. Ikhabhinethi ijoyina iNingizimu Afrika ekwemukeleni sincumo seNkantolo yeTekulingana lesimayela nemkhawulo wekuphepheteliswa kwemjeka welubandlululo wangembi kwa-1994, lokhombisa limuva letfu lebelisehlukanisa. Ikhabhinethi iyasesekela sincumo sekutsi lomjeka lomdzala  ulimata sitfunti sebantfu labamnyama nekutsi labo labawuphaphisako ngekwemicabango yabo bakhetsa kugcilata kunenkhululeko .4.2. Timphawu letimelele tikhatsi letibuhlungu teNingizimu Afrika, ikakhulu lomjeka lomdzala, awufaki ligalelo ekwakheni ummango lobumbene, longabandlululi futsi longakhetsi bulili njengobe ubonwanchanti kuMtsetfosisekelo lonenchubekelembili weRiphablhiki yeNingizimu Afrika wanga-1996. Ikhabhinethi imema bonkhe bantfu baseNingizizmu Afrika kutsi bakhutsate futsi baphokophele kutatisa basive sinye lokucuketfwe kuMtsetfosisekelo wetfu. 4.3. Lokuphaphiswa kwemjeka lomdzala kufanele kutsi kuncishiswe kube ngulokusetjentiselwa tebuciko noma kwetindzaba  ngekwetimfuno tesive.B. Tincumo TeKhabhinethi1.  Umbiko Wetibalobalo Tetebugebengu wanga-2018/191.1. Ikhabhinethi ikuvumile kwetfulwa kweMbiko weTibalobalo Tetebugebengu wanga-2018/19.1.2. Letibalobalo tebugebengu tanjalo ngemnyaka tenta hulumende akwati kulandzelela imigomo lebalulekile, ikakhulu kuncishiswa kwebugebengu lobumatima lobubikiwe, njengobe kubekiwe kuLuhlakamsebenti lweLisubuciko lweThemu Lesemkhatsini lwanga-2014-2019. Tingaphindze futsi ticinise imisibenti yetekuvikela bugebengu tibuye futsi tikhombidlela emasubuciko ematiko ahulumende lehlukene. 1.3. Indvuna yeteMaphoyisa, Jenene Bheki Cele utawuhlela umhlangano webetindzaba akhulule loko lokutfolwe nguletibalobalo tetebugebengu.2. inchubo yekunikwa Emalungelo Ekudweba (i-FRAP) 2020 2.1. Ikhabhinethi inike Litiko Letesimondzawo,Temahlatsi Nekudweba (i-DEFF) imvume yekubuyeketa tikhatsi letiphatselene nenchubo yekunikwa emalayisensi kutekudweba leti-12. Ngalokufanele, Indvuna yeLitiko Letesimondzawo, Temahlatsi Barbara Creecy masinyane nje utawufaka kugazethi tikhati letinsha teNchubo Yekunikwa Emalungelo Ekudweba (i-FRAP) anga-2020. 2.2. Ikhabhinethi ikholelwa ekutsini kubalulekile kutsi lenchubo ikholweke, ingafihli lutfo, futsi itfutfukise kuntjintja kwetimboni yonkhe. Letikhatsi titawenta i-DEFF ikwati kwenetisa tidzingo tekulawula tenchubo ye-FRAP, kufaka ekhatsi kumisa imitimba lebonisako neyesayensi, kwenta lucwaningo mayelana nemfuyo yetinhlanti kanye nekufanekisa tifundvo tetenhlalo netemnotfo temkhakha wetinhlanti ngamunye. C. Imitsetfosivivinyo1. Umtsetfosivivinyo Wekuchibela Temajaji wanga-20191.1. Ikhabhinethi ivume kungeniswa ePhalamende kweMtsetfosivivinyo.1.2. LoMtsetfosivivinyo ufuna kuchibela Imitsetfo lemibili kute kutsi ilungise emagebe latfolwe yiNkantolo yeMtstefosisekelo:  Umtsetfo weDivosi, 1979 (Umtsetfo we-70 wanga-1979)   kuchibela kwaloMtsetfosivivinyo kuyachubeka kulawula kwehlukaniswa kwemphahla nekondliwa kwemacembu etinchubeni tedivosi ngekuya kwesincumo seNkantolo yeMtsetfosisekelo; ne Umtsetfo Wemtimba Wetekushushisa Wavelonkhe, 1998 (Umtsetfo we-32 wanga-1998)   lokuchibela kwaloMtsetfosivivinyo wekuchibela ubukana netintfo letiphatselene nesikhatsi sekuba sehhovisi seMcondzisi waVelonkhe weTekushusisa kanye neLisekelamcondzisi waVelonkhe weTekushushisa ngekuhambisana nesincumo seNkantolo yeMtsetfosisekelo.  D. Imibiko1. KudvudvutaIkhabhinethi itfumele emavi ekundvudvuto ku:1.1. mndeni nebangani besigayigayi seMkhonto WeSizwe neLilunga leLuphiko lwaBomake lwaKhongolose, livulandlela lelingusomabhizinisi longumake, Dkt. Thandi Cynthia Ndlovu, losishiye emhlabeni mhla tinge-24 Ingci 2019. LobekaLibambela laMengameli David Mabuza ngaleso sikhatsi wamemetela Umngcwabo Lokhetsekile weMbuso weSifundza weMkhakha we-2 walesishikashiki setenkhululeko. Dkt. Ndlovu  watfola imiklomelo leminyenti leyehlukene kuso sonkhe sikhatsi semsebenti wakhe lokhetsekile, futsi wachubeka waba sibonelo lesiholako kulabanye, kutemfundvo kanye nekuba ngumake longusomabhizinisi lohola embili. Bekaphila imphilo lesezingeni lelisetulu njengesishikashiki nashampeni wekuhlomisa bomake emandla. NgeNdlovana, waba ngufakazi uma kusayinwa Umtsetfo weKuchibela Tekuncintisana, 2018 (Umtsetfo we-18 wanga-2018) wentiwa waba ngumtsetfo nguMengameli Cyril Ramaphosa. 1.2. Umndeni nebangani besigayigayi sentsatseli, umbhali kanye nemcwaningi, Mnu. Harry Mashabela. NgaKholwane 1976, waboshwa, kanye naletinye tintsatseli letibomnkantjubovu kulelive, ngaphansi kweMtsetfo weLidvumela Lelibi weKuhluphekisa neKwesabisa bantfu. Wasebentela tishicilelwa letinyenti, kufaka ekhatsi i-Rand Daily Mail, The Star, Drum ne-Financial Mail. Abephindze futsi abe ngumbhali wetincwadzi letinyenti kufaka ekhatsi i-Townships of the PWV, a People on the Boil (1988) kanye neMekhukhu: i-Urban African Cities of the Future (1990).1.3. Umndeni nebangani bentsatseli kanye neMcondzisitindzaba we-eNCA, Mnu. Ben Said kanye nemhlatiyi wetemidlalo we-SABC nentsatseli, Mnu David Kekana. Imboni yetindzaba yaseNingizimu Afrika ilahlekelwe tigayigayi lebetisebentisa emakhono ato ebuntsatseli kwatisa sive nekwenta iNingizimu Afrika ibe yindzawo lencono. 1.4. Indvuna yeTasekhaya, Dkt. Aaron Motsoaledi nemndeni wakhe wonkhe, ngekushonelwa ngumake wakhe, Make Sina Sekeku Motsoaledi.2. KuhalaliselaIkhabhinethi ihalalisele:2.1. Badlali labange-31 belicembu leSpringbok labaseJapan labamelele lelive lakitsi kuNdzebe yeMhlaba yeLibhola leMbhoco (i-RWC). Siyetsemba kutsi batawumelela sive sakitsi ngenhlonipho nangeligcabho, futsi sibafisela lokuhle emitameni yabo yekubuya ekhaya nendzebe ye-RWC.2.2.  Ndlovu Youth Choir, kucula kwabo kutsintse tinhlitiyo letinyenti emhlabeni wonkhe futsi loko kubente kutsi bangene kumlente wawafawafa wemncintiswane i-America's Got Talent (iMelika ineLithalenti).E. Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.1. Mk. Mapatane Elizabeth Kgomo loLisekelamcondzisi Jikelele: Luphiko Lolwesekela Kulawulwa Kwekwetfulwa Kwetinsita kuLitiko Letekuphatsa Ngekubambisana. Imibuto ingacondziswa ku:Mk. Phumla Williams   Libambela laloKhulumela Ikhabhinethi Makhalekhikhini: 083 501 0139"
Sitatimende seMhlangano weKhabhinethi wamhla ti-18 Inyoni 2019,19 Sep 2019,https://www.gov.za/speeches/statement-cabinet-meeting-18-september-2019-19-sep-2019-0000,https://www.gov.za/ss/speeches/sitatimende-semhlangano-wekhabhinethi-wamhla-ti-18-inyoni-2019-19-sep-2019-0000,"Ikhabhinethi ihlangane ngaLesitsatfu, mhla ti-18 Inyoni 2019, eTuynhuys, eKapa.A. Tindzaba letibalulekile taleLive1. Imodeli yeKutfutfukisa yeSigodzi 1.1.  Ikhabhinethi iyakwemukela kwetfulwa ngalokusemtsetfweni nguMengameli Cyril Ramaphosa, kweModeli yeKutfutfukisa yeSigodzi lensha kuMasipala weSigodzi i-OR Tambo, eMphumalanga Kapa. Lemodeli ihlanganisa tinhlaka tahulumende totintsatfu kutsi tisebentisane, tibambisane tiphindze futsi tihlanganise umsebenti wato ikakhulu kulesigodzi kute kulungiswe tinsayeya tentfutfuko nekukhutsata kwetfulwa kwetinsita, kutsengwa kwetintfo netinsita lapha kuleli kanye nekwakha imisebenti. Lemodeli icinisekiswe yiKhabhinethi, tinhlaka tahulumende wendzawo, tiphatsimandla tendzabuko kanye neMkhandlu waMengameli Lochumanisako (i-PCC).  1.2. Nanoma Sigodzi sase-OR Tambo sibe sekucala kwetfula lemodeli  ngalokusemtsetfweni, itawucala kusetjentiswa kuto tonkhe letigodzi letinge-44 nemadolobhakati la-8 kulo lonkhe lelive lakitsi.  Iletsa hulumende dvute nebantfu ngekubandzakanya takhamuti nalabatsintsekako ekwentiweni kwelisu linye lekwetfula tinsita letinyenti letinkhulu kuphindze futsi kwakhiwe ematfuba etemnotfo esigodzini lesisisekelo.1.3. Mengameli Ramaphosa uvule ngalokusemtsetfweni Umshwalensi waVelonkhe weTemphilo (i-NHI) emtfolamphilo esigodzini saseLusikisiki, lotawuchuba umkhankhaso wekunakekelwa ngetemphilo ngalokufananako. Lomtfolamphilo ufakwe, emkhatsini waletinye tintfo, tisetjentiswa, tinsita letiphutfumako letihamba embili kanye neliwadi letekubeleka lelisebenta imini nebusuku (ema-awa lange-24). 1.4. Mengameli Ramaphosa uphindze wakhulumisana nemmango weSigodzi sase-OR Tambo ngeBudlova beBulili waphindze watfola sidzingo lesikhulu sekutsi kube neTikhungo teThuthuzela letinyenti kulendzawo nekusungulwa ngekushesha kwemalabhorethri e-NDA eMphumalanga Kapa.2. Kulwa neBudlova beBulili (i-GNV)2.1 Ikhabhinethi ijoyina Mengameli Cyril Ramaphosa ekuceleni bonkhe bantfu baseNingizimu Afrika kutsi basebentisane kuvinjwe budlova nekubulawa kwabomake nebantfwana.  Ekuhlaleni kweTindlu tePhalamende toTimbili itolo, Mengameli wetfule tinyatselo letiphutfumako tekulwa nebudlova bebulili  nekucinisekisa kwentiwa kancono kufezekiswa kwemiphumela yengcungcutsela yeLihhovisi laMengameli yekulwa ne-GBV yanga-2018.2.2 Letinyatselo letiphutfumako letimenyetelwe nguMengameli letitawufezekiswa kuletinyanga letisitfupha letitako tifaka ekhatsi  tinyatselo temtsetfo letiphutfumako tekuvimba i-GBV, kuceceshwa kwemaphoyisa, bashushisi nabomantji/emajaji ngekushesha labukana nemacala e-GBV, kuciniswa kwenchubo yetebulungiswa ngekushesha, kufakwa ngekushesha kwe-GBV kukharikhulamu yesikolwa, kusungulwa ngekushesha kwetikhungo letinyenti tetinsita teThuthuzela. Lolungenelelo lufaka ekhatsi kugcila ngalokukhetsekile kubobabe njengebabhebhetseli bekudlwengula, kuhlukubeta kanye nekubulawa kwabomake nemantfombatana.2.3 Letinyatselo letiphutfumako titawentiwa Likomidi leBulili Leliholako leliphakanyisiwe, lelitawutinta eHhovisi laMengameli, lelitawufaka ekhatsi hulumende neTinhlangano letingekho ngaphasi kwahulumende (ema-NGO) letitawubukana nekufezekiswa.2.4 Mengameli umemetele kutsi imitfombolusito, kunchubo lenkhulu kulwabiwomali lwematiko, lutawucinisekisa kufezekiswa kungakapheli letinyanga letisitfupha letitako.    2.5 Ikhabhinethi icela yonkhe imimango kutsi ichubeke idlale tindzima tayo ekukhuliseni nasekufundziseni bantfwana bebafana kutsi batifake  eticatfulweni talabanye bantfu futsi bahloniphe bomake nemantfombatana.3 Kuhlaselwa ngebudlova kwebachamuki nebantfu bakitsi balapha eNingizimu Afrika3.1 Ikhabhinethi iyaphindza futsi igceka budlova bemmango nekwephulwa kwemitsetfo lokuphekeletela nanoma ngusiphi sikhalo lesikhona noma lesicatjangwako sebantfu bakitsi.  Siyachubeka nekuba yintsandvo yelinyenti yemtsetfosisekelo leyenganyelwe ngumtsetfosimiso wemtsetfo.3.2 Nanoma nje Ikhabhinethi itivisisa tinsayeya tetenhlalo netemnotfo imimango lebukene nato, kungabeketelelani nebudlova lobentiwa kubachamuki nakulabanye bantfu balapha eNingizimu Afrika angeke kutisombulule letinsayeya. 3.3 Semukela nanome ngubani longena kulelive lakitsi ngalokusemtsetfweni aphindze futsi agcine imitsetfo yalelive letfu.  Ngalokulinganako, sichubeka nekuba live lelibumbene ekwehlukahlukaneni kwetfu nakunoma ngubuphi butsa lobucondziswe kubanaketfu nabodzadzewetfu base-Afrika ngeke bubeketelelwe  3.4 Ikhabhinethi itimisele kulungisa icedze nya  letimbangela letiholele ekuhlaselweni kwebachamuki nalabanye bantfu balapha eNingizimu Afrika. Natsi ngalokunjalo sitawubukana ngco sicedze tento letingekho emtsetfweni njengekutsengiswa kwetidzakamiva, kuhwebelana ngalokungekho emtsetfweni, kugcekeza titolo tebantfu ngetikhatsi tetibhelu, kanye nekumoshwa kwemphahla nenkhohlakalo ngaphandle kwekwesaba  noma kuvunana ngisho noma ngabe lobo bugebengu bubhebhetselwe ngumuntfu walapha eNingizimu Afrika noma longumchamuki. Nekuchashatwa kwebachamuki nguletinye tinkampani nako kuyagcekwa. Ikhabhinethi icela yonkhe imimango kutsi isebentisane ngemdlandla neMaforamu eBuphoyisa Emmango (i-CPF) kanye neMaphoyisa aseNingizimu Afrika (i-SAPS)  kulungisa bugebengu kanye nato tonkhe tento letingekho emtsetfweni.  3.5 Umtsetfosivivinyo we-Ejensi Lelawula Iminyele (i-BMA) uyaphetfwa kuMkhandlu waVelonkhe weTifundza (i-NCOP); loku kutawusheshisa kuciniswa kuvikeleka kweminyele yetfu. 3.6  Mengameli, ngalokwengetiwe, ukhiphe licembu letitfunywa letikhetsekile walitfumela emaveni ase-Afrika lehlukene kucinisekisa bantfu bakitsi base-Afrika kutsi lelive letfu litinikele kumigomo yebunye bemave ase-Afrika nekubambisana, kufaka ekhatsi kutinikela kweNingizimu Afrika kumtsetfosimiso nemtsetfo nekuvikeleka kwemalungelo eluntfu lonkhe ngekhatsi kweminyele yetfu. 3.7 Mengameli uphindze futsi wabeka licembu lebantfu labakhulu lekhomishini yekutfola emaciniso lelifaka ekhatsi Mengameli wesikhatsi lesengcile waseTanzania Mnu. Jakaya Kikwete naMengameli wesikhatsi lesengcile waseMozambique Mnu. Joaquim Chissano. Batawukhulumisana nemacembu lamanyenti lehlukene akulelive lakitsi mayelana nekugcogca emaciniso laphatselene nalokuhlaselwa kwebachamuki ngebudlova kanye nebantfu bakuleli lakitsi, lokubitwa ngulabanyenti ngekutsi sento sekutondza bachamuki kanye nebantfu base-Afrika.  Loko lokutawutfolwa ngulekhomishini kutawabelwana ngako neNhlangano yeBunye be-Afrika (i-AU) futsi ngalokubalulekile kutasisita ekubukaneni nekubhedvuka futsi kwekuhlasela ngebudlova   bachamuki kanye netakhamuti takuleli. 4. Kuhlaselwa kweMakhaya eMakhansela4.1 Ikhabhinethi ikugceka kabi kabi kushiswa kwemakhaya  Emakhansela eLidolobhakati laseMatlosana, eKhuma eSifundzeni saseNyakakatfonshonalanga. Kute indzawo yekutiphatsa ngalendlela lembi lenjena kulentsandvo yelinyenti yetfu lesasakhula.   Ikhabhinethi icela onkhe emaphoyisa aseNingizimu Afrika kwenta konkhe lokusemandleni awo kubopha babhebhetseli bebugebengu.  Bahlali baseKhuma labalandzela umtsetfo kutsi basebentisane nema-ejensi lacinisekisa kulandzelwa kwemtsetfo kutsi belekeleke kutsi babanjwe lababhebhetseli.  Bangasita ngekuniketa lwati sebentise inombolo yelucingo lwamahhala lekungatidzaluli: 086010111.4.2  Njengebantfu baseNingizimu Afrika asime sicine sigceke kungalandzelwa kwemitsetfo emimangweni yetfu.  Intsandvo yetfu yelinyenti inenchubo yemtsetfo lehlelekile yanoma ngabe ngubani kutsi angakhetsa noma asuse nanoma ngubani lomelele ummango ngaphandle kwekusebentisa budlova. Sifanele-ke kutsi sime ngetinyawo sivikele intsandvo yetfu yelinyenti lesayitfola kamatima.  4.3 Ikhabhinethi icela sive kutsi siphakame silwe nalobugebengu baloluhlobo siphindze futsi siletse lwatiso lolutawusita tiphatsimandla leticinisekisa umtsetfo ngeluphenyo lwato.  INingizimu Afrika iyintsandvo yelinyenti nekutsi babhebhetseli bebudlova, noma ngabe baluphi luhlobo, bafanele kutsi bamelane nemiphumela yetento tabo ngekubukana nesandla semtsetfo.  B. Tincumo TeKhabhinethi1. Umbiko weLubuyeketo weminyaka le-251.1  Ikhabhinethi ikuvumile kukhululwa kweMbiko weLubuyeketo weMinyaka le-25 1994   2019. Lombiko uhlola inchubekelembili leyentiwe nguhulumende (ekusebentisaneni nalabanye balingani betenhlalo) ekusebenteni ngekuya kwekutinikela emphilweni lencono kwabo bonkhe bantfu baseNingizimu Afrika.  1.2 Loluhlolo beluholwa Litiko Letekuhlela, Kucaphela neKulinganisa (i-DPME) belufaka ekhatsi kubonisana kute kutfolwe lokulindzelwe nelwati lwalabatsintsekako labahlukene. Loku kufaka ekhatsi emabhizinisi, tisebenti, tifundziswa, tinhlangano letingekho ngaphasi kwahulumende kanye nematiko ahulumende lamanyenti lehlukene. Kwaphindze futsi kwabanjwa tingcungcutsela mayelana naloku, lebetifaka ekhatsi bantfu labakhulu labavela kulelivekati lakitsi.1.3 Lombiko bewuveta tindzawo tenchubekelembili njengekufinyelela imfundvo lesisekelo ngalokulinganako, kukhuphukela kutemfundvo lephakeme, kufinyelela tinsita tetemphilo tamahhala emkhakheni wahulumende kanye nekufezekiswa kwemholo wetenhlalo.   Uphindze futsi uphawula  tinsayeya letimbalwa, letivimbela kuphendvula kwetfu ngalokwenele ekweswelekeni kwemisebenti, kucedza buphuya nekungalingani.  Lokukhulu kuletinsayeya kungakhoni kwetfu kulungisa kuma kwetemnotfo walelive lakitsi.  1.4 Ikhabhinethi iphindze futsi yavuma kutsi lamatiko avelonkhe  neweTifundza latsintsekako nawo angakhipha lubuyeketo lwawo lolubanti lweminyaka lenge-25.1.5 Mengameli Cyril Ramaphosa utawetfula ngalokusemtsetfweni Lubuyeketo lwase-SA lweminyaka lenge-25 1994   2019 ngesikhatsi lesifanele.2 Umbiko weLive weMigomo yeNtfutfuko Lesimeme yanga-2019 (ema-SDG)2.1 Ikhabhinethi iwuvumile Umbiko weLive weMigomo yeNtfutfuko yanga-2019 (ema-SDG) kuMhlabuhlangene (ku-UN). Lombiko utawufakwa kuNgcungcutsela ye-SDG ngeseshini yemhlanganojikelele waMhlabuhlangane we-74 (we-UN) ngeNyoni 2019. 2.2 Lombiko ungumkhicito wekuhlanganyela lokubanti wematiko emkhakha, i-Stats SA, tifundziswa kanye netinhlangano temmango. Uniketa inchubekelembili ekufezekiseni imigomo ye-SDG, lehambisana ne-NDP yetfu.  Ngemuva kwekutsi lombiko walelive ufakwe ku-UN, sive sitawukhona kuwutfola kuwebhusayithi yaMhlabuhlangene. 2.3 INingizimu Afrika iyachubeka nekutinikela ekufakeni ligalelo ku-ajenda yemave emhlaba yanga-2030 ekutfutfuka kwemhlaba lokusimeme. Lama-SDG anemigomo le-17 netinhloso leti-169 letilandzelela tindzaba letibanti kusuka kutemfundvo, buphuya etindzaweni talelive, kukhula kwemnotfo nekungalingani ngekwebulili emhlabeni.3 Iphrothokholi ye-Cartagena Kutekuphepha Kumakhemikhali3.1 Ikhabhinethi uwuvumile Umbiko waVelonkhe wesine waseNingizimu Afrika wekufezekisa Iphrothokholi ye-Cartagena yeTekuphepha kuMakhemikhali.  Lombiko utawungeniswa kuBomabhalane beSivumelwane seKwehlukahlukana kweMakhemikhali mhla lu-1 Imphala 2019.3.2 LePhrothokholi ye-Cartagena yengamele kuhanjiswa kwetintfo letiphilako letilungisiwe, letiphindze tatiwe ngekutsi Tinshwana Letiphilako Letilungiswe Kabusha ngeKwelufuto (ema-GMO), ngekhatsi kulelive nakulamanye emave.  3.3  Iningizimu Afrika ihambisana ngalokuphelele nalePhrothokholi ye-Cartegena. Luhlakamsebenti lwalelive lulawula imikhicito ye-GMO lengenako noma lophuma kuleli lakitsi.    INingizimu Afrika iphindze futsi ifake ligalelo ekuceceshweni kwabo bonkhe basebentisi bema-GMO kulelive nemave labomakhelwane.4 Kufezekiswa kweLuhlakamsebenti Lolubuyisa Sitfunti Mayelana neKuhanjiswa Kwendle (i-SDIF)4.1 Ikhabhinethi ilwemukele Luhlakamsebenti lolubuyeketiwe lweKufezekisa Luhlakamsebenti Lolubuyisa Sitfunti Mayelana neKuhanjiswa Kwendle.  Kufezekiswa kwaloluhlakamsebenti kunika lilungelo lemtsetfosisekelo emandla nelilungelo lekutsi bomake nemantfombatana labavela emindenini lephuyile kutsi baphile.   4.2 I-SDIF ikhomba indlela kutsengwa kwemikhicito yekuhlanteka; indlela yekusabalalisa tishubelo; kulahlwa kwetishubelo letingcolile kanye neluhlakamsebenti lwesikhungo kutsi lwengamele lokusabalaliswa. Iphindze futsi inikete bazuzi baletishubelo kuceceshwa nekulawulwa kwetemphilo. 4.1 Ngekusebentisa inchubo yeTemafa aVelonkhe, lwabiwomali lwalomnyaka neminyaka letako selwentiwe. Silinganiso lesinguziro semikhicito letishubelo naso sicale kusebenta mhla lu-1 Mabasa 2019. 5 Kuhwebelana5.1 Ikhabhinethi itfole umbiko wemiphumela yetingcoco tekucela nekubonisana ne-UK mayelana nesivumelwane sekulawula tekuhwebelana uma kungenteka kutsi i-UK iphume kuNhlangano yeBunye beYurophu (i-EU), k.k. i-Brexit.5.2  I-UK inebudlelwane lobukhulu kakhulu neNingizimu Afrika kutekuhwebelana, lapho khona bekunetigidzigidzi leti-R142 ekuhwebelaneni lokusemkhatsini walamave omabili nga-2018.5.3  Ikhabhinethi ikwemukele kutsi lesivumelwane lesiphakanyisiwe siphindze imibandzela yalesivumelwane kwamanje lesisebenta kutekuhwebelana kwalamave lamabili, leSivumelwane seBudlelwane beTemnotfo beNhlangano yeBunye beYurophu (i-EPA) nemave e-SADC lasitfupha.  Butawuba Budlelwane  lobusha beTemnotfo lokusemkhatsini we-UK neNingizimu Afrika, iNamibia, iBotswana, iLesotho, neSwatini kanye neMozambique.  Sitawucala kusebenta uma kwenteka i-UK ishiya phasi i-EU ngaphandle kwesivumelwane lesenele sekuphuma.5.4 Ngemuva kwekubukisisa lombiko, Ikhabhinethi isivumile leSivumelwane seBudlelwane beTemnotfo lesisha.  Le-NPA lensha itawulondvolota umkhakha wemtselo lonconotwako, emakota, emazinga etemphilo nekuphepha naleminye imibandzela labalulekile iphindze futsi yente siciniseko sekutsi kuhwebelana kweNingizimu Afrika ne-UK kuchubeka ngaphandle kwekuphatamiseka.  Loku kutawuvikela timfuno tavelonkhe taseNingizimu Afrika. 5.5    Ikhabhinethi ivumile kutsi lesivumelwane lesihlongotwako, futsi lapho onkhe emacembu latsintsekako asasisayinile lesivumelwane sitawungeniswa ePhalamende kutsi sicinisekiswe sisayinwe.6. Inkampani yaseNingizimu Afrika leyakha luhlavumali 6.1. Ikhabhinethi iwavumile emadizayini eNkampani yaseNingizimu Afrika leyakha Luhlavumali lweluchungechunge lwelugcogcoluhlavumali lwesikhumbuto lwanga-2020 - 2020 fine-silver R2 (2oz.) iKrugerrand; ne-2020 fine-silver R25 (1oz.) i-Natura. Ingcikitsi yaloluchungechunge lweluhlavumali itsi  Kuphakama kwe-dinosaurs - Archosauria.  Simemetelo sitawufakwa kugazethi kute kutsi letinhlavumali ticale kusebenta.C.Imikhosi Letako 1.Inyanga yeTetitfutsi1.1 Ikhabhinethi ilivumile Lisu Lekusebenta leNyanga yeTetitfutsi Imphala 2019 neMkhankhaso weMalanga lange-365 ngaphasi kwalengcikitsi:  Sikanyekanye asigcine Umdlandla weKwetfulwa kweTinsita Uchubeka siphindze futsi Sikhulise Umnotfo .  Kuphepha emigwacweni yetfu kudzinga kucocisana emalanga lange-365 kanye nekucaphelisa ngalokuchubekako bonkhe basebentisi bemigwaco; bashayeli nalabahamba ngetinyawo.1.2 Lomkhankhaso utawuphindze futsi uphakamise tingenelelo tahulumende tekwenta kancono imigcwaco yalelive, lutjalomali lwetakhiwonchanti letihleliwe kanye nesibopho sesive sekuvikela sakhiwonchanti.D. Imibiko1. KudvudvutaIkhabhinethi itfumele emavi endvudvuto ku:1.1. Mndeni nebangani beLisekelandvuna leLitiko Letimbiwa Netemandla, Mk. Bavelile Hlongwa, losishiye ngalokukhulu kutumeka engotini yemoto leyinhlekelele  kanye nemindeni yebantfu labane labashone khona lapho kwenteke  khona lengoti ngesikhatsi betama kusita bagibeli labebakulenye ingoti. 1.2. Bantfu nahulumende weRiphabhliki yaseZimbabwe ngemuva kwekushona kwaloyo bekanguMengameli esikhatsini lesendlulile Robert Gabriel Mugabe. Ngaphasi kwebuholi baMengameli Mugabe, iZimbabwe yatimisela kulwa nembuso wamadlangengwenya lokwashisekelisa wetfu umzabalazo wekulwa nelubandlululo kwabuye futsi kwasinika litsemba lekutsi iNingizimu Afrika nayo itawukhululeka.1.3. Umndeni nebangani baloyo bekangumdlali lodlala eluphikweni emdlalweni welibhola lembhoco leSpringbok Chester Mornay Williams lowatfola kuhlonishwa eveni lonkhe nakumave emhlaba ngeligalelo lakhe ekuncobeni kweNingizimu Afrika emdlalweni wencophamlandvo weNdzebe yeMhlaba yeLibhola Lembhoco nga-1995. Indlela bekadlala ngayo emabaleni etemidlalo yaphakamisa tifiso nemaphupho etitukulwane tebantfu labasha. Mengameli Cyril Ramaphosa uhloniphe lelichawe lelibhola lembhoco lelingasekho, ngekumemetela kutsi litawentelwa Umngcwabo weMbuso Lokhetsekile weSifundza weSigaba se-2.1.4. Umndeni nebangani baloyo lowake waba siboshwa esihlengeni iRobben Island nesigayigayi saseNshonalanga Kapa Vincent Diba. Mengameli Ramaphosa umemetele kutsi utawentelwa Umngcwabo weMbuso Lokhetsikile weSifundza (weSigaba se-2), lokufaka ekhatsi imikhosi yemgubho leyentiwa ngeMaphoyisa aseNingizimu Afrika.1.5. Umndeni nebangani besishoshovu lebesilwa nelubandlululo Adelaine Hain   make wasopolitiki lomkhulu waseBritain Lord Hain - loshone aneminyaka lenge-92 budzala. Adelaine Hain watentela ludvumo ngekulwa nelubandlululo kanye nekusita imimango lebeyicindzetelekile   kutinikela lokwenta Umbuso weLubandlululo kutsi umvale kwaphindze futsi kwatsi ekuhambeni kwesikhatsi nendvodza yakhe nayo, Walter yavalwa, ngembi kwekutsi batfunjwe bayiswe e-United Kingdom.2. Kuhalalisa2.1. Ikhabhinethi ijoyina sive kanye ne-Afrika ekuphindzeni kuhalalisela Likwaya Lalabasha i-Ndlovu Youth Choir, kufika esigabeni semncamulajucu semncintiswano we-America's Got Talent. Lelikwaya beliloku lenta lesive nalelivekati  lonkhe litigcabhe kuwo wonkhe lomncintiswano.2.2. Oratilwe AJ Hlongwane lowatiwa kancono ngekutsi ngu-DJ Arch Jnr lowaphumelela ku-South Africa s Got Talent nga-2015 ngesikhatsi aneminyaka lemitsatfu budzala. Emarekhodi emhlaba etincophamlandvo letiyincalisakuvela labitwa ngekutsi pheceleti Guinness World Records ametsa ngalokusemtsetfweni ngekutsi ngu-DJ lomncane kunabo bonkhe nga-2017.  Umenye kuyokwenta letibukwako emaveni lambalwa futsi uphakamisela etulu umjeka waseNingizimu Afrika ngekwenta letibukwako kumbukiso weBritain s Got Talent: Boshampeni. Simfisela lokuhle kodvwa.Imibuto ingacondziswa ku: Mk. Phumla Williams   Libambela leMcondzisi Jikelele (i-GCIS) Makhalekhikhini: 083 501 0139"
Sitatimende Semhlangano weKhabhinethi wamhla ti-16 Imphala 2019,17 Oct 2019,https://www.gov.za/speeches/statement-cabinet-meeting-16-october-2019-17-oct-2019-0000,https://www.gov.za/ss/speeches/statement-cabinet-meeting-16-october-2019-17-oct-2019-0000,"Ikhabhinethi beyihlangene ngaLesitsatfu, mhla ti-16 Imphala 2019, eTuynhuys, eKapa.A. Tindzaba letibalulekile taleLive1. Inkhomba yeMhlaba yeKuchudzelana1.1 Ikhabhinethi iyakwemukela loko lokutfolwe yiNkhomba yeMhlaba yeKuchudzelana yemnyaka yeMhlangano weTemnotfo weMhlaba lekhombisa kutsi iNingizimu Afrika seyikhuphuke ngetindzawo letisikhombisa; lokuyenta ihehe kakhulu batjalimali kanye nekwenteka kwekutsi ingakha ematfuba emisebenti ledzingeka kakhulu.1.2 Lombiko ubeka kwekutsi iNingizimu Afrika seyibhalise  inchubekelembili lenhle kakhulu  mayelana nekhwalithi yesikhungo, njengekubuyisela lutinto lwemandla etikhungweni tembuso letinyenti, kanye nekwenta kancono lulawulo lolunemandla futsi lolongako lwemkhakha wahulumende kanye nekubusa ngekubambisana.1.3 INingizimu Afrika iphindze yatfola emaphuzu la-100  etimakethe tayo tekulingana lokutfutfukisiwe, temshwalensi kanye netikweleti , yaphindze futsi yaphuma yaba ye-19 emhlabeni wonkhe njengesikhungo setimali. Lombiko uphindze futsi unika lelive emaphuzu lasetulu ngekuba  nesakhiwonchanti setitfutsi lesihamba embili kulesigodzi  (liphume laba le-45) kwatsi ngebukhulu bemakethe (laba le-35).1.4 Lokutfola emaphuzu lancono kucinisekisa kutsi tingenelelo tahulumende ekuciniseni titini tekwakha tekuvusetela umnotfo seticala kukhombisa imiphumela lemihle. Ikhabhinethi imema bantfu baseNingizimu Afrika kutsi bakhele kuloku lokuhle lesekuzuziwe lapho Sikhulisa iNingizimu Afrika Sikanyekanye. 2. Lutjalomali2.1 Ikhabhinethi iyalwemukela lutjalomali lwakaToyota yaseNingizimu Afrika eKenya lolutawenta lelive lihlanganise kabusha emakhithi eToyota Hilux lakhicitwe kusikhiciti salenkampani lesiseThekwini. Loku kuhambisana nekutfutfukisa kuhwebelana ngekhatsi e-Afrika kanye nekucinisa umkhakha wekukhicita timoto kulelivekati.2.2 Njengencenye yekuheha batjalimali labanye labanyenti, Mengameli Cyril Ramaphosa kulelive uphindze wakhulumisana nebatjalimali nebaholi bemabhizinisi laseceleni lengeta kuNgcungcutsela ye-6 ye-Financial Times Africa eLondon. Wetfula inkhulumo yekuvula lengcungcutsela, lebeyigcile etindzabeni tebhizinisi nematfuba emaveni ase-Afrika.2.3 Yesibili Ingcungcutsela yeLutjalomali yeNingizimu Afrika itawubanjwa kusukela mhla ti-5 kuya kumhla ti-7 Lweti 2019. Lekhomfa itawuphindze futsi ifune kugcogca ihlanganise tigidzigidzi tetigidzigidzi leti-R1.2 kulutjalomali lolusha kuleminyaka lesihlanu letako iphindze futsi ikhutsate lelive kutsi libe yindzawo yekutjala imali lenconotwako. 3. Kongiwa kwemanti3.1 Lapho sisondzela etinyangeni telihlobo, Ikhabhinethi icela bonkhe bantfu baseNingizimu Afrika kutsi basebentise emanti ngekuhlakanipha nangekuwonga. 3.2 Ikhabhinethi iphidze futsi incoma emalunga emmango ngekuchubeka nekubeketela ngesikhatsi sekuvalwa kweMklamo weManti weLesotho Highlands lebekuhlelwe Tiphatsimandla teKutfutfukiswa kweLesotho Highlands kanye neTiphatsimandla te-Trans-Caledon Tunnel ngeMphala nangeLweti 2019. Lokuvala bekwentelwe kutsi kwentiwe umsebenti lowetayelekile wekugcina lomklamo usesimeni sawo lesifanele, lokudzingeka kutsi kwentiwe njalo ngemuva kweminyaka le-10. 3.3 Sekufezekiswe tingenelelo letiphutfumako kusita kunciphisa lifutse lesomiso lesichubekako eNyakatfo Kapa. Letingenelelo tiyincenye yeKuhlelwa Kabusha Kwemhlaba kanye neLuhlelo Loluhlanganisile Lwekusita Balimi. Imali lelinganiselwa kutigidzi letinge-R30 seyibekwe embili kute kungenelele ngayo masinyane kutsengwe kubuye futsi kusabalaliswe ifoda (kudla kwemfuyo) yebalimi labafuyile njengendlela yekusita yesikhashana.  Hulumende utawuphindze futsi akhulise lizinga lekunika lesifundza emanti ngekutsi kumbiwe lamanye emabhoholi lamanyenti etindzaweni letitsintsekako talesifundza.3.4Kwengeta kulamasu ekuphalala eLitiko Letemanti Nekuhlanta, Ikhabhinethi icela bonkhe bantfu kulelive lakitsi kutsi bachubeke bonge emanti, ngoba iNingizimu Afrika ilive leleswela emanti. 4. Luhlolo Lwekuphela Kwemnyaka LweSitifiketi Lesiphakame Savelonkhe (i-NCS)4.1 Ikhabhinethi ifisela bonkhe bafundzi imphumelelo lapho batilungiselela luhlolo lwabo lwekuphela kwemnyaka.  Luhlolo lwekuphela kwemnyaka lwe-NSC lwaMatikuletjeni wanga-2019 lutawucala kubhalwa mhla tinge-23 Imphala 28. Samba sebafundzi labafundza ngalokuphelele labange-629 197 nalabangafundzi ngalokuphelele laba-122 471 babhalisele kungenela loluhlolo lwekuphela kwemnyaka.4.2 Umkhandlu weKucinisekisa Lizinga Lelifanele kuTemfundvo Leyetayelekile neMfundvo Lechubekako neKucecesha (Umalusi) sewukucinisekisile kulungela kweLitiko Letemfundvo Lesisekelo  (i-DBE) kanye nematiko ayo etifundza kuchuba i-NSC yanga-2019.4.3 Ikhabhinethi ikhutsata batali nebalondvoloti bebantfwana kutsi besekele bantfwababo ngato tonkhe tindlela labangakhona ngato lapho balungiselela kuvala iminyaka yabo le-12 yekufundza esikolweni.  Imimango nayo icelwa kutsi yente simo sibe ngulesihle sivune bantfwana kutsi bakhone kubhala luhlolo lwabo lwekuphela kwemnyaka.5. Sikimu Savelonkhe Sekusita Titjudeni Ngemali (I-NSFAS)5.1 Ikhabhinethi icela tonkhe titjudeni letifanelekile kusitwa nge-NSFAS emnyakeni wekufundza wanga-2020 kutsi tifake ticelo tato. Umjikeleto we-NSFAS wekufaka sicelo sewuvulwe ngalokusemtsetfweni kutsi bafundzi labafisa kuchubeka netifundvo tabo emanyuvesi nasemakolishi eTifundvo teBuciko beMisebenti yeTandla kanye neKucecesha.5.2 Lusuku lwekuvalwa kufakwa kweticelo tekusitwa nge-NSFAS ngusemkhatsini webusuku mhla tinge-30 Lweti 2019. Bonkhe bazuzi balesikimu bamanje bafanele kutsi bafake ticelo tabo.6. Sikhatsi seKugcogcwa kweMtselo6.1 Ikhabhinethi incoma bonkhe bakhokhimtselo lasevele bawafakile emaphepha abo ekugcogcwa kwemtselo. Kugogcwa kwemali lengenako lokungiko nalokongako kucinisekisa emandla emali lamakhulu.  6.2 Luphiko lweKugcogcwa kweMtselo lwaseNingizimu Afrika (i-SARS) lutawuvula nangeMigcibelo kusukela ngensimbi ye-08:00 ekuseni kute kube yinsimbi ye-13:00 emini kulenyanga yeMphala 2019 kusita bakhokhimtselo kutsi bafake emaphepha abo ekugcogcwa kwemitselo yabo. 6.3 Bakhokhimtselo bakhunjutwa kutsi bagcine konkhe kubala nemarisidi kute besekele inchubo yabo yekufaka emaphepha ekugcogcwa kwemtselo. Bakhokhimtselo bakhutsatwa kakhulu kutsi basebentise tindlela letidijithali te-SARS eFiling kanye ne-SARS MobiApp leniketa timphawu letentiwe kancono letifinyelelwa basebentisi-24/7.7. Budlova lobucondziswe kubulili lobutsite nekubulawa kwalabasikati (i-GBVF)7.1 Ikhabhinethi incoma baseshi beLuphiko Lwetemaphoyisa lwaseNingizimu Afrika lweTebudlova beMndeni, Kuvikelwa kweBantfwana neMacala eTemacansi lwaKwaZulu-Natal, lolusebente ngekungaphelimandla kute lutfole silinganiso salabagwetjwe kudzilikelwa lijele labange-35 kanye nekuvalelwa ejele iminyaka lenge-621 kwetigilamkhuba tetemacansi ngenyanga yeNyoni iyodvwana.7.2 Ikhabhinethi iyachubeka nekutinikela ekuciniseni tikhungo tahulumende kucinisekisa kutsi babhebhetseli be-GBVF baboshwa ngekushesha baphindze futsi babukane nemandla emtsetfo laphelele. Ikhabhinethi igcizelela sicelo sayo sekutsi ummango awuchubeke usebentisane nebacinisekisi bekugcinwa kwemtsetfo kuvimba budlova lobentiwa kubomake nebantfwana lapha eNingizimu Afrika.B. Tincumo teKhabhinethi1. Lisu Lemtfombolusito Lelihlanganisile (i-IRP)1.1 Ikhabhinethi ikuvumile kuphasiswa  kwe-IRP2019, lokutawuba kuhlanganiswa kwemandla lokungukonakona kwalelive lakitsi kuleminyaka kute kuyofika ku-2030.1.2 NgeNgci 2018, Ikhabhinethi yavuma kukhishwa kweluhlaka lwe-IRP2018 kute kutsi ummango ubonisane ngalo, lokwenteka emkhatsini weNyoni neLweti 2018. Linyenti lemagalelo lavele esiveni, kutifundziswa, kubogobela bemkhakha wetemandla kanye nalabatsintseko labafanele njeMkhakha waVelonkhe weTekutfutfukiswa kweMnotfo neweTisebenti neLikomidi leSigungu saVelonkhe leTemandla, lafakwa kule-IRP2019.1.3 Lelisu liphakamisa tingenelelo letiyimfica kucinisekisa kutsi lelive lakitsi libukana netidzingo temandla kulelishumi leminyaka letako. Letingenelelo tisuselwe kusisekelo samanje sekufunwa ngemandla kwemandla nekuphakelwa kwemandla alelive kanye netibopho temave emhlaba talelive temazinga lamancane ekushunciswa kwemoya longcolile..4 Lelisu lichubeka nekuba kuluhlakamsebenti lwenchubomgomo lwekufuna emandla lahlukahlukene lahlanganisiwe lanciphisa kuncika kumunye umtfombo noma imitfombo lembalwa yemandla lasisekelo.  Litawubuyeketwa ngekuhambisana nesimondzawo semkhakha wetemandla logucukako.1.5 Le-IRP2019 itawushicilelwa kugazethi iphindze itfolakale kuwebhusayithi yeLitiko Letimbiwa Nemandla: www.dmr.gov.za.2. Sitatimende Senchubomgomo Yelwabiwomali Lwethemu Lesemkhatsini (i-MTBPS)2.1 Indvuna yeTetimali Tito Mboweni watise Ikhabhinethi nge-MTBPS. Ekuhambeni kwalenyanga, Indvuna itawetfula i-MTBPS ePhalamende, lokutawukhombisa tilungiso kulwabiwomali lwavelonkhe kucinisekisa kutinta kwetimali tahulumende. 2.2 Ikhabhinethi icinisekile kutsi le-MTBPS itawukhombisa kubantfu baseNingizimu Afrika nakubatjalimali kutsi hulumende utinikele ekulawuleni temnotfo futsi ngendlela lesimeme nalenesibopho.3. Luhlakamsebenti Lwekutfutfukisa Tindzawo (I-NSDF)3.1 Ikhabhinethi ikuvumile kushicilelwa kwe-NSDF kute kutsi sive siphawule ngayo. Loluhlakamsebenti luphakamisa tingenelelo tetingucuko kulamaphethini etekutfutfukisa lehlukene ngekwebuhlanga, lachubekako nekubhebhetsela kungalingani ngekwetindzawo kulelive lakitsi.  Lukhomba tindzawo tematfuba lubuye futsi luphakamise kulawula lokuhlelelwe phambilini imitfombolusito yemvelo kanye nenethiwekhi yetinchubo letichumene. 3.2 Loluhlakamsebenti luphakamisa lisubuciko lekwenta mayelana nekutfutfukiswa lokusimeme kwetenhlalo netemnotfo walelive lakitsi, luphindze futsi luniketa indlela lesezingeni leliphakeme yemkhakha lohlanganisile nendzawo lechumene.4. Umbiko Wenchubo Yelwatiso Lwetenhlalo Lwekuvikeleka Lwavelonkhe (i-NISPIS)  4.1 Ikhabhinethi iyayemukela imiphumela yelubuyeketo lolwentiwe nga-2018 kubo bonkhe lwebazuzi besibonelelo sahulumende beLinga le-12. Lolwatiso lutfolwe kule-NISPIS, lelandzela bafundzi ngekusebentisa tinombolo tabomatisi babo, tinhlobo tesibonelelo saHulumende bebasitfola kanye netikolwa tabo.    4.2 Ngekuya kwalenchubo, kulamakhandidethi lange-400 761 laphumelela kuloluhlolo lwe-NSC lwanga-2018, 237 114 wawo bekubazuzi besibonelelo saHulumende.  Labalinganiselwa ku-36% batfola emadigri eBubhashela, 38% watfola emadiploma kwase kutsi-26% watfola titifiketi letiphakeme. 4.3 Lemiphumela icinisekisa imiphumela lemihle yetingenelelo tahulumende, kwenta kancono ikakhulu timphilo tebantfwana labaphuyile nalabahlaseleka kalula.5.Likomidi Letindvuna (I-IMC) leKuhlelwa Kabusha Kwemhlaba5.1 Ikhabhinethi yatiswa ngenchubekelembili leseyentiwe yi-IMC yeKuhlelwa Kabusha kweMhlaba mayelana nekusheshisa kuhlelwa nekwabiwa kabusha kwemhlaba ngekukhululwa kwemhlaba wahulumende kute kutfutfukiswe tindzawo tekuhlalisa bantfu. 5.2 Ikhabhinethi iyemukele inchubekelembili leyentiwe yi-IMC. Iphindze futsi yavuma netiphakamiso temhlaba wembuso lokhonjiwe. Ulinganiselwa kutincenye leti-167 umhlaba wembuso longemahektha lange-14 105 longaphasi kweLitiko Letemisebenti Yesive Nesakhiwonchanti lovunywe kutsi ukhululelwe kutfutfukiselwa kuhlalisa bantfu ngekunika I-ejensi yeKutfutfukiswa kweTindlu (i-HDA) Ligunya Lelibhalwe Phasi lekulawula lomhlaba.  I-HDA yi-ejensi yavelonkhe yekutfutfukisa umkhakha wesive lotfola ubuye ulungise umhlaba iphindze iwutfutfukise iphindze futsi ilawule umklamo wekutfutfukiswa kwetindlu nekuhlaliswa kwebantfu.5.3 Ikhabhinethi iphindze futsi yavuma kutsi kumiswe tinkampani naleminye imitimba yahulumende ekutsini ikhulule leminye imihlaba yayo.C. Imitsetfosivivinyo1.Kungcoliseka kweLwandle nge-oyili (Umtsetfosivivinyo wanga-2019 weKulungela, Kuphendvula neKubambisana)  1.1 Ikhabhinethi ikuvumile kushicilelwa kweMtsetfosivivinyo wanga-2019 weKungcoliseka kweLwandle nge-oyili (Kulungela, Kuphendvula neKubambisana), lonika emandla Sivumelwane seMave Emhlaba seKulungela Kuphendvula neKubambisana sanga-1990.1.2 Lesivumelwane semave emhlaba saselwandle sisungula tindlela tekubukana netehlakalo tekungcoliseka kwelwandle nge-oyili kuvelonkhe kanye nasekubambisaneni nemave emhlaba. INingizimu Afrika ililunga leNhlangano yeMhlaba yeTaselwandle, i-ejensi yaMhlabuhlangene lenemsebenti wekukhutsata tekuphepha tetitfutsi taselwandle kanye nekuvimbela kungcoliseka kwelwandle.1.3 Kutawutsi lapho loMtsetfosivivinyo sewuphasisiwe waba ngumtsetfo, utawenta iNingizimu Afrika kutsi ikhone kuchuba letingenelelo, kucecesha kanye netinhlelo tekusebenta kanye netindlela letifanele tekwatisa ngekucitseka kwe-oyili kwentelwe imikhumbi leyendlula elugwini lwaseNingizimu Afrika.D. Imikhosi Letako1. Ingcungcutsela yeMadolobhakati Lahlangane kanye naBohulumende Bendzawo (i-UCLG): Ingcungcutsela yeMhlaba yeBaholi bendzawo nebeTigodzi1.1Ingcungcutsela ye-UCLG: Ingcungcutsela yeMhlaba yeBaholi beNdzawo nebeSigodzi itawubanjwa mhla ti-11 kuya kumhla ti-15 Lweti 2019 e-Albert Luthuli International Convention Centre eThekwini. 1.2 Ihlelwe yi-UCLG, lengcungcutsela ngulenkhulu kakhulu lenemtselela lomkhulu yekuhlangana kwabosodolobha, emakhansela, hulumende wendzawo kanye nebalingani bemave emhlaba. Itawuba yingcungcutsela yekucala ngemuva kweNkomfa ye-Habitat III futsi itawutfola umbiko wenchubekelembili ekufezekisweni kweMigomo Yentfuntfuko Lesimeme nelifutse layo ezingeni lendzawo.2. Kwetfulwa nguMengameli kweModeli yeTentfutfuko kuMasipala waseThekwini2.1 Kwetfulwa kwemodeli yentfutfuko yesigodzi/yelidolobhakati eThekwini kutawentiwa ngaLesihlanu, mhla ti-18 Imphala eNkhundleni yeTemidlalo ePrincess Magogo KwaMashu. 2.2 Njengencenye yalokwetfulwa, Mengameli Ramaphosa utawuvula  Lucingo iMara, lekuyifekthri yelucingo loluhamba embili lolusha lolwakhiwa yi-pan-African conglomerate Mara Group. Lolutjalomali lwetebucwepheshe lobuhamba embili lutawuba yincenye yetitsembiso letentiwe kulomnyaka lophelile kuNgcungcutsela yeLutjalomali yaseNingizimu Afrika yekubekwa esihlalweni.2.3 Mengameli Ramaphosa utawuphindze avakashele Siteshi seMaphoyisa saseNanda ayobuka tekuphepha bese kutsi Indvuna yeTemphilo, Dkt. Zweli Mkhize, yena avakashele tisetjentiswa tetemphilo.  3. Umhlangano Wetemnotfo weRussia ne-Afrika3.1 Mengameli Ramaphosa utawuhola litsimba laseNingizimu Afrika libhekise emabombo eMhlanganweni weTemnotfo yeRussia ne-Afrika, lotawube ubanjelwe eSochi, eRussia kusukela mhla tinge-23 kuya kumhla tinge-24 Imphala 2019.3.2 Lomhlangano utawugcila etindzabeni letibalulekile tekusebentisana emkhatsini weRussia kanye nemave ase-Afrika. Letingcogco titawugcila kutinsika letitingcikitsi letintsatfu:  Kwakha Budlelwane beteMnotfo ,  Kwakha Imiklamo Lehlanganyelwe  kanye  neKubambisana neBalweli Betenhlalakahle yeBantfu neMkhakha weTenhlalo .E. Imibiko1. Ikhabhinethi ililela:bantfu nahulumende waseJapan ngemuva kwesiphepho lesihlasele lonkhe lelive, sabangela kushona kwebantfu labanyenti saphindze futsi samosha nesakhiwonchanti.2. Ikhabhinethi ihalalisele:licembu leMabhokobhoko ngekufinyelela ikotafayinali yeNdzebe yeMhlaba yeLibhola leMbhoco yanga-2019 eJapan yaphidze futsi yabafisela kuncoba lapho lisachubekela embili nalomcudzelwano. Ndvunankhulu Abiy Ahmed Ali wase-Ethiopia, lowaklonyeliswa i-Nobel Peace Prize nga-2019 abongwa imitamo yakhe yekuzuza kuthula nekubambisana kwemave emhlaba futsi ikakhulu, imitamo yakhe yekucedza budlelwane lobumunyu emkhatsini we-Ethiopia ne-Eritrea.Brigid Kosgei waseKenya ngekwephula lirekhodi lemhlaba labomake kuMaratoni yaseChicago. Kanye na-Eliud Kipchoge ngekuba ngumsubatsi wekucala wemaratoni lowephule sihibe sema-awa lamabili; logijime umchudzelwano wematubane we-42km ngema-awa lamabili. Bantfu baseRephabhuliki yaseMozambique ngekubamba lukhetfo lwaMengameli, lwePhalamende kanye nelweSifundza ngaLesibili, mhla ti-15 Imphala 2019. Ikhomishini yeBunye be-Afrika ikhiphe bacapheli nabogobela belukhetfo yabayisa kulela live ngemuva kwesimemo lesivela kuHulumende waseMozambique.3. Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.3.1 Emalunga eBhodi yeSikhwama seMandla Lesikhulu:a. Dr Monde Mnyande (Chairperson);b. Ms Nolubabalo Sondlo;c. Mr Nkululeko Poya; andd. Adv Priakumari Hassan.3.2 Emalunga ebhodi lanikwe lulawulo lwe-Brand South Africa Trust:a. Ms Thandi Tobias-Pokolo (Sihlali)b. Ms Loretta Jacobus;c. Prof Yiva Rodny-Gumede;d. Ms Rashel Kalidass;e. Ms Muditambi Ravele;f. Dr Stavros Nicolaou;g. Mr Mlungisi Lulu Johnson;h. Mr Bushang Jacques Modipane;i. Mr Johannes George Sebulela;j. Dr Keabetswe Modimoeng;k. Ms Tebogo Mamorobela;l. Ms Sisanda Bukeka-Nkoala; m. Mr Andrew Madella.3.3 Emalunga eBhodi yeBacondzisi beSikhungo saVelonkhe seBetindzaba tekwe-Elekthroniki taseNingizimu Afrika:a. Mk. Molebogeng Leshabane (Sihlalo);b. Mk. Bongekile Filana;c. Mk. Tobeka Buswana;d. Solwati Christian Adendorff;e. Mnu. Melvyn Lubegaf. Mk. Nomonde Hlatshaneni;g. neMnu. Lionel Adendorf3.4 Emalunga eBhodi yeBacondzisi yeTemaposi taseNingizimu Afrikaa.Ms Tshikani Colleen Makhubele (Chairperson);b. Mr Ismail Mamoojee;c. Ms Nondumiso Pumela Ngonyama;d. Mr Kgamedi Albert Ramoadi;e. Ms Catharina van der Sandt;f. Ms Nonzukiso Zukie Siyotula;g. Mr Zolani Kgosie Matthews (ummeleli wenyonyane yetisebenti); h. Mr Thomas Sipho Nkese (ummeleli wenyonyane yetisebenti).3.5 Kuphindvwa kukhetfwa kweMnu. Thobile Lamati njengeMcondzisijikelele (i-DG) kuLitiko Letekucasha Nebasebenti iminyaka lesihlanu.3.6 Mk. Simone Constance Geyer njengeLisekela-DG e-DBE.Imibuto ingacondziswa ku: Mk. Phumla Williams   Libambela laloKhulumela IkhabhinethiMakhalekhikhini: 083 501 0139"
Sitatimende Semhlangano weKhabhinethi wamhla tinge-30 Imphala 2019,31 Oct 2019,https://www.gov.za/speeches/statement-cabinet-meeting%C2%A0-31-oct-2019-0000,https://www.gov.za/ss/speeches/sitatimende-semhlangano-wekhabhinethi-wamhla-tinge-30-imphala-2019-31-oct-2019-0000,"Ikhabhinethi yahlangena ngaLesitsatfu, mhla tinge-30 Imphala 2019 eTuynhuys eKapaA. Tindzaba Letibalulekile Talelive1. Ikhomfa yeLutjalomali yaseNingizimu Afrika (I-SAIC)1.1. Ikhabhinethi ibuke elukhalweni ngentfokoto nekulangatelela lenkhomfa yesibili ye-SAIC yanga-2019 letawubanjwa kuleliviki lelitako kusukela mhla ti-5 kuya ku-7 enyangeni yeLweti 2019 eSandton Convention Centre eGauteng ngaphansi kwengcikitsi letsi:  Siphutfumisa Kukhula Kwemnotfo ngeKwakha Budlelwano . 1.2. Le-SAIC yanga-2019 itawakhela ngetulu kwale-SAIC leyabanjwa ngenyanga yeMphala nga-2018, leyaheha kutinikela kulutjalomali lokwaholela kutigidzigidzi letinge-R300. Loku kwafaka ekhatsi tinkampani letinkhulu letitfutfukisa umnotfo ngekwe-inthanethi letifana ne-Amazon lekubasunguli besikhungo se-cloud-computing  eNingizimu Afrika; inkampani yetimbiwa yemave emhlaba lebitwa ngekutsi ti-Vedanta Resources leyatjala imali kutekuncitsita kuleli; inkampani lesebenta ngetheknoloji yaseRwanda, i-Mara Corporation, leyenta bomakhalekhukhwini lebanetheknoloji lesezingeni leliphakeme nenkampani leyakha imitsi lebitwa ngekutsi yi-Aspen Pharmacare leyatjala imali ekukhicitweni kwetidzambisi tinhlungu letihlantekile.  1.3. Sihlanganyela nabo bonkhe baseNingizimu Afrika ekwamukeleni litsimba lalaba-1500 labamelele bosomabhizinisi lababomake nabobabe bakuleli nebangaphandle labalindzeleke kutsi babe yincenye yaleKhomfa.  1.4. Mhla ti-7 Lweti, lekhomfa itawuchubeka eNyuvesi yaseJozi ekhempasini yaseSoweto, itawube igcile emabhizinisini, tingucuko nekukhula kwemabhizinisi lamancane nalasemkhatsini. 2. Umhlangano Welutjalomali Wase-Afrika (I-AIF)2.1.  Licembu le-African Development Bank litawubamba lomhlangano weLutjalomali wase-Afrika kusukela mhla ti-11 kuya kumhla ti-13 Lweti 2019 eJozi. Leli ngulelinye litfuba leNingizimu Afrika lekutjala imali nekungena 2.2. Lomhlangano uhlanganisa tikhwama tempesheni, tikhwama temnotfo lotimebatjalimali bangasese, emafemu letitimele letiletsa kulingana netinhloko tabohulumende. Utawugcila ekutfutfukiseni nasekusunguleni tivumelwano letitawuvula ematfuba  elutjalomali lwase-Afrika lolungemadola latigidzigidzi letiphindziwe.    2.3. Ekulandzeleni kwetfu letinjongo letibaliwe tekusabalalisa tinhlelo tetakhiwonchanti tahulumende netebangasese, hulumende ubeke eceleni sigidzigidzi lesi-R100 eminyakeni lengetulu kwale-10 kwentela Sikhwama seSakhiwonchanti saVelonkhe, ulindzele kusebentisana nebatjalimali bangasense netikhungo tetimali tamhlabawonkhe kulawula timali telive letfu nekutfutfukisa takhiwonchanti.    2. Sitatimende Senchubomgomo Yelwabiwomali Lwethemu Lesemkhatsini (I-MTBPS)2.1. Ikhabhinethi iyemukele i-MTBPS yanga-2019 leyetfulwe yiNdvuna yeTimali Tito Mboweni ayetfula ngalesikhatsi lesimatima sekwehla kwemnotfo mhlabawonkhe nakuleli, i-MTBPS yanga-2019 iphakamisa tindlela letitawenta ncono indlela lekusetjentiswa ngayo timali tahulumende nalesikweleti lesikhona se-GDP. 2.2. Ikhabhinethi ibuye yanaka kwekutsi lemiphumela yeLuklayo lweTisebenti Lwanjalo ngeKota lwekota yesitsatfu nga-2019 lekhishwe beTelubalo eNingizimu Afrika ikhombisa kwekutsi emazinga lasemtsetfweni ebantfu labangasebenti akhule ngemaphesenti la-0,1 kuya kulange-29,1% nakulinganiswa ngangalesikhatsi sekota yesibili yanga-2019. 2.3. Ikhabhinethi inelitsemba lekutsi uma ngabe bonkhe bantfu baseNingizimu Afrika bahlanganyela nahulumende ekusebentiseni ekufezekiseni lokutinikela lokuchazwe kabanti kule-MTBPS yanga-2019, singasita kukhulisa iNingizimu Afrika sisonkhe, sitfutfukise kukhula kwemnotfo nemanani ematfuba emisebenti ledzingeka kakhulu kulelive letfu.   3. I-Eskom4.1. Ikhabhinethi ilemukela leliphepha lelinesihloko lesitsi  Roadmap for Eskom in a Reformed Electricity Supply Industry , leyakhishwa yiNdvuna Pravin Gordhan weTemabhizinisi aHulumende ngaLesibili, mhla tinge-29 Imphala 2019. 4.2. Loku kulandzele simemetelo lesentiwa nguMengameli Ramaphosa ngalesikhatsi etfula Inkhulumo yeBunjalo beLive ngeNdlovana 2019 watsi kute kwentiwe kancono indlela yekusebenta kahle, i-Eskom  itawehlukaniswa ibe tigaba letintsatfu letibitwa ngetekuchumana, tekukhicita nekusabalalisa.   4.3. Ikhabhinethi itivumile letiphakamiso taloluhlelo lwebhizinisi lwaka-Eskom, lekuluhlelo lolusandza kuba khona loluhamba embili lwekubeka i-Eskom esigabeni sekukhula. Lenkhombandlela inembononchanti wagezi lotawusatjalaliswa lotsengekako, kuvikeleka kwemandla nemitfombo lehlukene yemandla ngekuhambisana neLuhlelo lweMitfombo Lecutjiwe, leyafakwa kugazethi ekucaleni kwalenyanga yaphindze futsi yabeka kabanti ngalokucutjwa kwemandla alelive kuleminyaka le-10 letako. 4.4. Simema bonkhe labatsintsekako kulomkhakha wetemandla kutsi basekele ngalokugcwele lokusetjentiswa kwaloluhlelo.  5. Umdlalo Welibhola Lembhoco Wemancamu Wendzebe Yemhlaba  (i-RWC) 5.1. Ikhabhinethi ihalalisela ngekutigcabha licembu lesive lelibhola lembhoco, emaBhokobhoko, ngekufika emdlalweni wemancamu we-RWC 2019. Ikhabhinethi imema bonkhe bantfu baseNingizimu Afrika nebalandzeli labavela emaveni emhlaba kutsi basekele ema  Boks  babuye futsi bakhombise kusekela kwabo lamadvodza alelive labo ngekuhlanganyela kuboLesihlabu Labaluhlata nekwabelana ngemilayeto yekusekwela kutinkhundla tekuchumana sisebentisa lamagama #StrongerTogether, #Bokke, #Rugbyworldcup.5.2. Mengameli Ramaphosa utawuya ayobukela lomdlalo wemncamulajucu eJapan kute asekele ngalokugcwele lelicembu letfu lavelonkhe.                                                                                                                                                          5.3. Ikhabhinethi ibuye yemukela sincumo se-SABC sekusakata lomdlalo wemancamu bukhoma emkhatsini weNingizimu Afrika ne-England ngeMgcibelo, mhla ti-2 Lweti, kusukela ngensimbi ye-11:00 ekuseni.  6. Kongiwa Kwemanti6.1. Ikhabhinethi ikhutsata bonkhe bantfu baseNingizimu Afrika kutsi bachubeke nekulondvolota nekonga emanti. Loku kulandzela lemibiko yekwehla kwemazinga emanti emadamu alelive. INingizimu Afrika ingulelinye lemave lange-30 lanesomiso kakhulu emhlabeni. Lokuna kwemvula kancane sikhatsi lesidze kunangendlela lejwayelekile kuletinye tincenye telive, lokulandzelwa kushisa kakhulu, kwente lesimo sabasibi kakhulu. 6.2. Ngalesikhatsi leLitiko Letemanti Nekuhlanta lisebentise netinhlelo tesikhashana, IKhabhinethi isicela sonkhe kutsi sisebentisane kucinisekisa lokusimama kwekusetjentiswa kwalensita letiyindlala nalebucayi. Emasu ekonga emanti lafaka ekhatsi kubuka lakuvuta khona, kusebentisa emanti langcolile etingadzeni ngembi kwensimbi ye-06:00 noma ngemuva kweye-18:00 nekuhlanyela titjalo letibeketelela somiso. Sonkhe kufanele sidlale indzima ekongeni emanti.  7. Emasubuciko ebudlelwano neChina 7.1.  Sekelamengameli David Mabuza utsetse luhambo lwekuvakashakuyosebenta eRiphabhulikhi yaseChina, lapho atawuba ngusihlalo ngekubambisana kuSeshini ye-7 yeKhomishani yeKusebentisana kweNingizimu Afrika-neChina (i-BNC) letawube ibanjwe kute kube ngumhla ti-3 Lweti 2019.  INingizimu Afrika neChina i-BNC yasungulwa nga-2002 kute isebente njengelisubuciko lekubukana netindzaba letifanako letifana nekutfutfukisa kuhwebelana nekukhutsta umnotfo. 7.2. Tinkampani taseNingizimu Afrika letibabalelwa kuletinge-26 titjala imali eChina, kantsi tisebentisa imali lelinganiselwa kutigidzigidzi letinge-R88 emkhatsini waBhimbhidvwane 2003 neNgci 2019. Kulokunye, tinkampani taseChina letibalelwa kuletinge-88 titjala imali eNingizimu Afrika, kantsi futsi tisebentisa imali lelinganiselwa kutigidzigidzi leti-R116 ngesikhatsi lesifanako.7.3. Ikhabhinethi iyaakwemukela lokusayinwa kwesivumelwano selisubuciko sekusebentisana emkhatsini weTekuvakasha eNingizimu Afrika netinkampani taseChina, iTencent, lekungiyo umnikati walenkhundla yekuchumana lebitwa ngekutsi yiWeChat. Lobudlelwano beminyaka lemibili benta iNingizimu Afrika ikwati kufinyelela ngco kutigidzi tetivakashi letingahle tibe khona taseChina letihambela kokubili emabhizinisi nekutijabulisa, kute tente lelive libe yindzawo lekhetsekile yekuyivakashela.  7.4. INingizimu Afrika ihlose kuphindzaphindza linani letivakashi letifika kuleli kusuka kutigidzi leti-10, 4 kuya kutigidzi letinge-21 nga-2030.7.5. Ikhabhinethi ibuye yamukela lomtamo weLitiko Letemfundvo Lesisekelo wekuhlomisa baphatsi betikolo, ngekusebentisana nahulumende waseChina, lekwente kutsi baphatsitikolo labange-25 babelane babuye bangenele tingcoco tekusebentisana kahle etikolweni nebalingani babo baseChina eShanghai, eChina.8. Kuvikelwa kwebugebengu 8.1. habhinethi iyawubona lomsebenti lowentiwa yi-O Kae Molao, loholwa ngeMaphoyisa aseNingizimu Afrika (i-SAPS) kantsi ayachubeka nekwenta umsebenti loncomekako naloyimphumelelo ekulweni nebugebengu eGauteng.  8.2. Emakhulu ebasolwa kulesifundza sonkhe baboshelwe bugebengu lobuhlukene futsi loku kufaka ekhatsi basolwa labebaloku babalekela sandla semtsetfo labange-717, labange-90 babo bekubachamuki lebebafunelwa emacala laphatselene budlova lobucondziswe kubulili lobutsite (i-GBV). 8.3. Ikhabhinethi imema bonkhe bantfu baseNingizimu Afrika kutsi bachubeke nekusekela nekungenelela ekulweni nebugebengu ngekutsi babike tehlakalo tebugebengu kuma-ejensi lacinisekisa kugcinwa kwemtsetfo. Takhamuti tingaphindze futsi tisebentise le-aap lensha ye-SAPS yekubika bugebengu, i-MySAPS, kute balume emaphoyisa indlebe kodvwa bangativeti, bakhone kubona siteshi semaphoyisa lesisedvute noma batfumele imilayeto yesimo lesiphutfumako nemilayeto yekucaphelisa. Ikhabhinethi iyatinikela ekucinisekiseni kutsi imimmango yakuleli ihlala nasetindzaweni letiphephile naletivikelekile. 9. I-GBV nekuBulawa Kwabomake9.1.  Ikhabhinethi iyatemukela letigwebo letinge-20 tabodzilikajele neminyaka lenge-758 ejele lekusigwebo lesiniketwe labo labadlwengula ngesihluku, Bongani Lucky Masuku, kanye nadzilikajele loniketwe logwetjelwe kudlwengula Nicholas Ninow. Loku kutfumela umlayeto lovakalako kulabo labadlwengulako kwekutsi bulungiswa lobubukene nebugebengu angeke buvumela bugebengu lobentiwa kubomake nebantfwana. 9.2.  Hulumende utawuhlala atinikele ekunakekeleni labatsintsekako aphindze futsi akhutsate labatsintsekako ku-GBV kutsi basebentise letinsita letiniketwa Tikhungo Letibuketane ne-GBV. Lesikhungo sisebenta emahora lange-24, emalanga lange-365 ngemnyaka. Labatsintsekako bangashayela 0800 428 428 noma batfumele i-please call me ku *120*7867# noma bangene kuwebhusayithi www.gbv.org.za. Mengameli Ramaphosa namuhla utawatisa Iphalamende nesive sonkhe ngemitamo yekucedza i-GBV nekubulawa kwabomake ngalesikhatsi aphendvula imibuto kuLibandla saVelonkhe. B. Tincumo TeKhabhinethi1. Lisu Lelikhulu Lekubukana Netidzakamiva (I-NDMP) 2019-20241.1.  Ikhabhinethi ivume i-NDMP yanga-2019-2024 nelisu lekulufezekisa, lelibeka emasu ekulwa nekusetjentiswa kabi kwetidzakamiva netintfo letitidzakamiva eNingizimu Afrika.  Le-NDMP yanga-2019-2024 ilandzela i-NDMP yanga-2013-2017 lebuyeketiwe.  1.2.  Lelisu liphakamisa emasubuciko lasikhombisa ekulwa nekusetjentiswa kabi kwetidzakamiva emimangweni yetfu. Libuye liphakamise kubukana nekwehliswa kwalokudzingeka ngemandla kwetidzakamiva, kulawulwa ngalokucinile kwetidzakamiva letihloselwe kwelapha, kanye nekuphatfwa, kuhola nekutilandza ngalokusetjentiswa kwe-NDMP. 2.  Inchubomgomo Yekuvikela Nekunakekela Bantfwana (I-NCCP)2.1.  Ikhabhinethi iyivumile i-NCCP, lenika Umtsetfo weBantfwana, wanga-2005 (Umtsetfo No. 38 wanga-2005) emandla ekusebenta. Sigaba se-28 seMtsetfosisekelo waseNingizimu Afrika satisa emalungelo abo bonkhe bantfwana ekutfola tinsita tetenhlalakahle nekuvikelwa ekuhlukunyetweni, ludlame, kunganakwa nekusetjentiswa kabi.  2.2.  Le-NCCP levunyiwe icinisa kusebentisana kwekunakekelwa kwebantfwana neluhlelo lwekubavikela, kantsi futsi icinisekisakusetjentiswa kakhulu kwetinsita letikhona kute kube netinsita letincono letikhutsata kutfutfuka kahle kwebantfwana. Lenchubomgomo ibuye iphendvule sincumo seNkantolo Lephakeme ye-North Gauteng letjele Indvuna yeTekutfutfukiswa Kwenhlalakahle kutsi yente tichibelo letitawucinisa luhlelo lwekukhuliswa kwebantfwana  labakhuliswa  batali labangabatali. 3. Timvume Letikhetsekile TeLesotho (Ema-LSP)3.1. Ikhabhinethi ikuvumile kwelulwa kwesikhatsi senchubo ye-LSP ngaleminye iminyaka lemine. Lenchubo lekhona kwamanje iyaphela mhla tinge-31 Ingongoni 2019. Lokwelulwa kutawuvumela Litiko Letasekhaya (I-DHA) kutsi licedzelele umsebenti walo wekutfola tindlela tekulungisa tindzaba letiphatselene nekuphuma nekungena eminyeleni yaleli, ikakhulukati takhamuti letivela emaveni lasetigodzini teMmango longaseNingizimu ne-Afrika losatfutfuka. 3.2   Lokwelulwa kwesikhatsi salenchubo kusebenta kuphela kulabo lesebavele banayo i-LSP. I-DHA    itawuniketa imininingwane leminye nganchubo        lekutawufanela kutsi ilandzelwe.C. Imikhosi Letako1. Kuvulwa KweNkantolo Lephakeme 1.1. Mengameli Ramaphosa utawuvula ngalokusemtsetfweni Inkantolo Lephakeme yaseMpumalanga eMbombela, ngaLesihlanu, amha ti-8 Lweti 2019. Mengameli utawuhlanganyela neNdvuna yeTebulungiswa Nemajele Mnumzane Ronald Lamola neNdvuna yeTemisebenti Yahulumende Netakhiwonchanti Patricia de Lille kwenta ligcatsi lelibalulekile kuloluhlelo loluhlose kwenta kutsi kufinyelelwe kubulungiswa ngubo bonkhe bantfu baseNingizimu Afrika.  Lesi sigaba sekugcina saloluhlelo lolucinisekisa kwekutsi Inkantolo Lephakeme isungulwa kuto tonkhe tifundza letiyimfica talapha eNingizimu Afrika. 1.2. Bantfu baseMpumalanga nyalo batawuba neyabo Inkantolo Lephakeme futsi angeke kusadzingeka kutsi bahambe ngetindleko tabo baye ePitoli kuyotfola bulungiswa.  D.  Kuhalalisa1.  Ikhabhinethi ihalalisela laba labalandzelako: 1.1.  Olwami Shangase loneminyaka le-12 waKwaZulu-Natal, incwadzi yakhe lenesihloko lesitsi Rejected Treasure ihlose kufundzisa wonkhe umuntfu, ikakhulukati bantfwana, ngemandla ekucolela nelutsandvo.1.2.  Amahle Zenzile loneminyaka le-11 waseKapa, lokhetfwe kutsi ayomela iNingizimu Afrika kuMncintiswano weChess yeLusha e-Afrika lotawubanjelwa eNamibia ngenyanga yeNgongoni. 1.3.  Umkhiciti nembhali wemaculo eNingizimu Afrika, Mnu. Lebohang Morake, locinisekise kwekutsi iDrakensberg Boys Choir indizisela umjeka wetfu etulu ngalesikhatsi badlala ngalokukhetsekile eLondon ku-Lion King.1.4.  Mengameli Mokgweetsi Masisi nebantfu baseBotswana kulolunye lukhetfo lwaMengameli lolunekuthula, loluchubeke nekucinisa intsandvo yelunyenti eBotswana. INingizimu Afrika itawutfumela litsimba liyoba yincenye yaloKufungiswa kwaMengameli waseBotswana kusasa, mhla lu-1 Ingongoni 2019. Siphokophelele phambili kuchubeka nebudlelwano betenhlalo, temnotfo, ipolitiki nekusebentisana kwemibuso neBotswana.  E. TikhundlaTonkhe tikhundla titawuya ngekucinisekiswa kweticu nekuhlolwa ngalokufanele.1.    Ibhodi ye-ZA Domain Name Authority:1.1.    Nks. Palesa Legoze (Sihlalo)1.2.    Nks. Veronica Motloutsi 1.3.    Nks. Sizo Mzizi 1.4.    Silwati Kasturi Moodaliyar 1.5.    Nks. Malekgoloane Malapane1.6.    Slwati Daniel Mashao 1.7.    Ms. Anriette Esterhuysen 1.8.    Mnu. Rendani Mbuvha,  1.9.    neMnu. Nicholas Msibi (ucashwe kabusha)2. Nks. Mmakgomo Anna Tshatsinde, Lisekela Lemcondzisi Jikelele (i-DDG): Umkhakha weTinsita Tekulawula, Litiko Letekuhlela, Kulandzelela Nekubuyeketa (i-DPME). 3. Mnu. Blake Keith Mosley-Lefatola, i-DDG: Umkhakha Wahulumende Wekulawula neKutfutfukiswa Kwemandla, i-DPME.4. Mnu. Luambo Thomas Sigama, i-DDG: Imisebenti Yahulumende, ka-DHA.Imibuto: Ingacondziswa kuNks.   Phumla Willia     Libambela leSikhulumeli seKhabhinethi Makhalekhukhwini: 083 501 0139"
Sitatimende Semhlangano weKhabhinethi wamhla tinge-20 Lweti 2019,21 Nov 2019,https://www.gov.za/speeches/statement-cabinet-meeting-held-wednesday-20-november-2019-21-nov-2019-0000,https://www.gov.za/ss/speeches/sitatimende-semhlangano-wekhabhinethi-wamhla-tinge-20-lweti-2019-21-nov-2019-0000,"Ikhabhinethi beyihlangene ngaLesitsatfu, mhla tinge-20 Lweti 2019, eTuynhuys, eKapa.A.    Tindzaba letibalulekile talelive1.    Inkhomfa yaseNingizimu Afrika yeLutjalotimali (i-SAIC)1.1.    Ikhabhinethi icabange ngemiphumela lemihle ye-SAIC kanye nangeNkhundla yase-Afrika yeLutjalotimali (i-AIF) lebeyibanjwe kusukela mhla ti-05 kuya kumhla ti-07 Lweti kanye nangekusukela mhla ti-11 kuya kumhla ti-13 Lweti, ngekulandzelana.1.2.    Kunetetsembiso telutjalotimali lwetigidzigidzi letinge-R363 letimenyetelwe ku-SAIC yesibili yaseNingizimu Afrika kanye netetsembiso telutjalotimali lwetigidzigidzi letilinganiselwa kuletinge-US$40 letimenyetelwe ku-AIF. Loku kusaphindza futsi kukhomba ivoti yekuba nelitsemba lelicinile kumnotfo wetfu.1.3.    Sikhondlakhondla semaphepha i-Sappi kanye nesikhondlakhondla sekuphisa tjwala iHeineken betisemkhatsini waletinye tinkampani letinengi letetsembise tigidzigidzi temarandi. Kulomnyaka lophelile, inkhomfa yekucala yelutjalotimali yatfola tetsembiso letitigidzi letinge-R300 futsi yatfola tetsembiso letibuya, emkhatsini walabanye, sikhondlakhondla sekutsengiselana nge-elekthroniki semave emhlaba i-Amazon, i-Aspen Pharmacare nenkampani yetebuchwepheshe yaseRwanda, iMara Corporation. Tonkhe letetsembiso telutjalotimali tichubeka nekucinisekisa kutsi Mengameli Cyril Ramaphosa useme kulomgomo lohleliwe welutjalotimali lwesigidzigidzi sesigidzigidzi lesi-R1,2 ngeminyaka lesihlanu. 1.4.    Kuleliviki lelengcile, Indzawo yaseTshwane Lehweba ngeTimoto ngekulandzela umtsetfo wekuhweba newebhizinisi lowehlukile (i-SEZ) imemetele lutjalotimali lokulindzeleke kutsi luhehe tigidzigidzi leti-R3,6  kuphindze futsi kudaleke ngco imisebenti le-6 700. BakaFord eNingizimu Afrika, labasebenta kule-SEZ, bahlela kwandzisa umkhicito wabo wemaveni abo eluhlobo lweRanger kusukela kutigitjelwa letinge-520 kuya kutigitjelwa letinge-720 ngelusuku kuto totimbili timakhethe temave emhlaba kanye neyalapha kulelive lakitsi. Inkampani yaseJapan, Isuzu nayo imemetele lutjalotimali lwetigidzigidzi le-R1,2 emkhicitweni wayo lolapha kulelive lakitsi eBhayi, lolutawufukula umnotfo waseMphumalanga Kapa.1.5.    Ikhabhinethi ivakalisa kudvumisa kwayo lokukhulu kanye nekubonga kubo bonkhe batjalitimali nakulabo labatimbandzakanye kulenkhomfa yelutjalotimali lebeyimphumelelo. Ngekusebenta ngekubambisana, iNingizimu Afrika singayichubela embili.2.    Inkhomfa yeTindvuna tase-Afrika lemayelana neTemvelo (i-AMCEN)2.1.    Ikhabhinethi iyakwemukela kubekwa kweNdvuna yeTemvelo, Temahlatsi Netinhlanti Barbara Creecy kutsi abe nguSihlalo we-AMCEN kuleminyaka lemibili letako.  2.2.    INingizimu Afrika utfole  kuba ngusihlalo we-AMCEN kunkhomfa lebakhona kabili ngemnyaka lebeyibanjelwe lapha edolobheni lelikhulu eThekwini KaZulu-Natal kusukela mhla ti-11 kuya mhla ti-5 Lweti 2019. Lena yinkhundla lebalulekile yeTindvuna tase-Afrika yekutsi tisungule emasubuciko ekusimamisa kwehlukahlukana kwemphilo lenotsile yetilwane netitfombo tase-Afrika. Loku kuphindze futsi kusite lelivekati kutsi lisungule tindlela letifananako tekucocisana tetinkhundla temave emhlaba njengeNkhomfa ye-25 yaMhlabuhlangene yeKugucuka kweSimo seLitulu (i-COP25) letawube ibanjelwe lapha eMadrid, eSpain, kusukela mhla ti-02 kuya kumhla ti-13 Ingongoni 2019.  3.    Ingcugcutsela yeBrazil, iRashiya, Indiya, iShayina, neNingizimu Afrika (i-BRICS) 3.1.    Ikhabhinethi iyawemukela lomphumela weNgcungcutsela ye-11 ye-BRICS lebanjelwe eBrasilia, eBrazil ngaphasi kwengcikitsi letsi:  Kukhula kuteMnotfo weLikusasa lelineMicondvo Lemisha . 3.2.    Mengameli Ramaphosa kanye nalabanye baholi be-BRICS baphindze bacocisana neMkhandlu weTemabhizinisi we-BRICS kute kuciniswe, futsi kugcugcutelwe tetemnotfo, tekuhweba, temabhizinisi kanye nekuchumana kulutjalotimali emkhatsini wemalunga e-BRICS. Ikhabhinethi iyamukwela kuvunywa kweSimemetelo seNgcungcutsela ye-BRICS lesentiwe Tinhloko teMbuso.3.3.    Lesimemetelo sifaka ekhatsi kutinikela ekulweni nekukhokhiswa intsengo yemphahla lebuya kulelinye live, kanye netinyatselo tekukhutsata kufunwa kwemphahla mhlaba wonkhe kanye nekukhula. Kuphindze futsi kuchubeke kucinise kusebenta ngekuhlanganyela kwetfu mayelana netihloko, letifaka ekhatsi lutjalotimali kutekutsengiselana nge-elekthroniki, kutemabhizinisi lamancane kanye nalasemkhatsini.3.4.    Bulunga beNingizimu Afrika ku-BRICS bubeka lelive ngekwelisubuciko lekwandzisa luhwebo, lutjalotimali, tekuvakasha, kutfutfukiswa kwemandla ekusebenta, emakhono, kanye nekwendluliselwa kwetebuchwepheshe, lokutintfo letimcoka emgomeni wetfu wekulungisa lensayeya lemhibamtsatfu yekuswelakala kwemisebenti, buphuya kanye nekungalingani.4.    Iminyaka Lenge-25 Yenkhululeko4.1.    Ikhabhinethi yamukela kwetfulwa kwembiko weLubuyeketo lweMinyaka lenge-25, longumphumela wekubonisana kabanti kulelive lonkhana kanye nasevenikati lase-Afrika. Lombiko uvuma kuphumelela kwetfu ekubuyiseni sitfunti sebantfu kanye nekwenta ncono kufinyelela kwabo kutfola tinsita letimcoka. 4.2.    Lokunye kwaloko lesiphumelele kuko kufaka ekhatsi kufinyelela kwawonkhe wonkhe imfundvo lesisekelo, kwandziswa kwekufinyelela  imfundvo lephakeme, kufinyelela  tinsita tetemphilo tamahhala emkhakheni wahulumende kanye nekufezekiswa kwemholo wetenhlalo. Nanome sitfole letimphumelelo letibabatekako letingaka, umnotfo wetfu usadzinga kutsi uguculwe ngalokuphelele futsi wentiwe kutsi usebentele wonkhe umuntfu. Kantsi futsi, kuhlelwa kwendzawo bekuchubekisela embili lubandlululo lwekwehlukana kusaseyintfo lesengakagucuki.4.3.    Lombiko uncoma kutsi lelive kufanele kutsi lakhele etikwaloko lesesikuzuzile kuleminyaka lenge-25 leyengcile yentsandvo yelinyenti ikakhulu ngekuncuma kuntjintja kokubili umnotfo wetfu kanye nekuhlelwa kwemhlaba kulelive letfu. Lombiko ungatfolakala kuwebhusayithi yeLitiko Letekuhlela, Letekucaphela Nekulinganisa ku: www.dpme.gov.za.5.    Lulawulo lwetinhlekelele 5.1.    Ikhabhinethi ivakalisa kudzabuka kwayo kuleyo mindeni yebantfu baseNingizimu Afrika labashone ngesikhatsi kunetiphepho letisandza kuba khona KwaZulu-Natal futsi ifisela labo labalimele kwelulama masinyane.5.2.    Betemisebenti yeLulawulo lweTinhlekelele babukene nalomonakalo lomkhulu lobangwe ngulesiphepho lesinemandla lamakhulu lesimoshe takhiwonchanti temmango kwatsinsteka emakhaya langetulu kwalange-798 eNew Hanover kanye naseBergville KwaZulu-Natal. 5.3.    Bantfu baseNingizimu Afrika bayakhutsatwa kutsi bacaphele futsi balandzele tinyatselo tekuphepha letidzingekile njengaloku bungoti betimvula letinkhulu kanye nakudvuma kwelitulu lokukhulu kusasekhona kuletinye tincenye talelive lakitsi.6.    Letiphatselene ne-Eskom6.1.    Ikhabhinethi ikusekelile kucashwa kwaMnu. Andre de Ruyter njengeSisebenti Lesikhulu lesisha (i-CEO) saka-Eskom. Lokucashwa kwe-CEO yesiphelane sinyatselo sekucala lesibalulekile sekucinisa i-Eskom, kubukana ngalokunetisombululo netinsayeya tahulumende kanye netelulawulo lwetetimali etikhungweni kuyintfo letawucinisekisa kuphakelwa kwagezi lokusimeme esiveni.6.2.    Mnu. de Ruyter kwanyalo uyi-CEO yenkampani yetekupaka tintfo iNampak. Use waba setikhundleni letisetulu temtsetfo, tekumaketha, kanye netekusebenta eSasol eNingizimu Afrika, eJalimane naseShayina   sikhundla sakhe sekugcina eSasol sekuba Sisebenti Lesikhulu seteMisebenti yeSigungu eNingizimu Afrika. 6.3.    Mnu. de Ruyter kulesikhundla uta nesipiliyoni lesibalulekile semave emhlaba, sipiliyoni lesibanti sekusebentisana nabohulumende kanye nebalawuli kumikhakha yekuphatsa leyahlukahlukene; emakhono ekwenta ncono laweyame ekunciphiseni kakhulu tindleko, kwentiwancono kwenzuzo kanye nekwakheka kabusha kwenhlangano, lirekhodi lekwetfula inzuzo lelimeme kanye nelinanizinga kulabatsintsekako; lisubuciko lelicinile kanye nemakhono ekufezekisa lanekugcila kulisubuciko lelimayelana nekwakha umcondvo kanye nekuhlanganisa tindlela tekusebenta ngekuhlanganyela nekukwetfula ngekwendlelalisu.6.4.    Ikhabhinethi ikholwa kutsi Mnu. de Ruyter utawusebentisana kanye nebuholi base-Eskom kuchuba letingenelelo te-Eskom letiphakanyisiwe njengaloku tishiwo ephepheni le-Eskom lelibitwa ngekutsi  yiNkhombandlela ye-Eskom eMbonini Yekuphakela Ngagezi Lokwentiwe Kabusha .6.5.    Ikhabhinethi itawuchubeka yesekele i-Eskom kuyo yonkhe imitamo yayo kusimamisa emandla ayo kanye nekukhona kwayo kunikta luphakelo lwemandla langatsikameteki.7.    Siteleka seTekuhamba ngeMoya taseNingizimu Afrika (i-SAA)7.1.    Ikhabhinethi icela onkhe emacembu latsintsekako kulesiteleka seTekuhamba ngeMoya taseNingizimu Afrika kutsi asebentisane ekutfoleni tisombululo letitawujabulisa wonkhe umuntfu ikakhulu lelive.7.2.    Nanome Umtsetfosisekelo waseRiphabhliki yaseNingizimu Afrika wanga-1996 utsi tisebenti tinemalungelo ekugodla kusebenta kwato, nanome kunjalo siyacwayiswa macondzana netinkhulumo letikhulunywa emmangweni letingakhombisi kutibophelela kanye nekuba nebungoti ekuphepheni kwebagibeli nome kwemindeni yabo ngalesisikhatsi. Indlela lenekuthula nalenekutsikameta lokuncane ekusombululeni tincabano iyadzingeka ngaso sonkhe sikhatsi. Ikhabhinethi itsemba kutsi sitawutfolakala sisombululo lesihle  salesiteleka lesesidvonse sikhatsi lesidze sase-SAA.8.    Ematele (i-FMD)8.1.    Ikhabhinethi yabikelwa mayelana nematele esikhatsini lesisandza kwengca nje lesibhedvuke kuletinye tincenye talelive. Nanome lesifo singasiyo ingoti etimphilweni teluntfu, siyatsatselwana kakhulu emkhatsini wetilwane letinetinselo letihlukene. Ikhabhinethi icela yonkhe imimango letsintsekile eLimpopo kutsi igcile ekulandzeleni tinchubo tekuphepha njengesinyatselo sekuvimba kubhebhetseka kwalesifo.8.2.    Balimi bacelwa kutsi bakugweme kuhlanganisa ndzawonye imfuyo etindalini, emibukisweni nome kuleminye imisebenti. Bayacelwa futsi kutsi bacaphele timphawu letibonakalako talesifo futsi batsintsane nadokotela wetilwane nome ingcweti yetemphilo yetilwane, nangabe kudzingekile.9.    Umsebenti weSitfunywa lesiKhetsekile eNingizimu Sudan9.1.    Ikhabhinethi yemukela inchubekelembili leyentiwe mayelana nekusombulula ngalokuphele kweludvweshu kanye nekuletsa kutinta eNingizimu Sudan. Live leNingizimu Afrika lesekela yonkhe imitamo yekufezekiswa kweSivumelwane lesiVusetelwe lesimayelana neNingizimu Sudan lesihambisana netibopho seSitfunywa lesiKhetsekile.9.2.    Lisekelamengameli David Mabuza, ngekwesikhundla sakhe njengeSitfunywa lesiKhetsekile eNingizimu Sudan, ubambe tinkhulumo tesifundza tekubonisana naMengameli Yoweri Museveni waseYuganda kanye neMkhandlu Lotimele weSikhashana waseSudan lapha eKhartoum Abdalftah Alburhan A. Alrahman. 9.3.    Lokubonisana bekumayelana nekufezekisa leSivumelwane lesiVusetelwe lesimayelana neSisombululo seLudvweshu eRiphabhliki yaseNingizimu Sudan.10.    Ingcugcutsela Yelinanibantfu Nentfutfuko10.1.    Inkhomfa yeMave eMhlaba lesandza kubakhona lemayelana neNgcungcutsela yeLinanibantfu neNtfutfuko (i-ICPD25) lebeyiseNairobi, eKenya, ibe neluvuso kuLuhlelo lwe-ICPD lweKwenta futsi yadala umdlandla wekufezekisa I-ajenda yeNtfutfuko leSimeme yanga-2030.10.2.    Live leNingizimu Afrika ligcizelele kutinikela kwalo ekuhlanganiseni loko lelikufezile lokumayelana nekulingana ngebulili ngekutfutfukisa bomake nemantfombatana eNingizimu Afrika yonkhana kanye nangemitamo lefaka ekhatsi lwatiso lwekuhlelwa kwemindeni kanye netinsita; kubete kushona kwembantfwana kanye nabomake lokufaka ekhatsi kufinyelela emalungelo etemacansi kanye newetekubeleka lokunemphilo kanye nekucinisa tingenelelo tekuvimba budlova betemacansi nebebulili lobutsite kanye nekubulawa kwabomake (i-GBVF) kanye nako konkhe lokulimatanako lokwentiwa kubomake nasemantfombataneni.B.    Tincumo teKhabhinethi11.    Umkhankhaso weTinsuku le-16 weKulwa neBudlova lobucondziswe kuBomake nakuBantfwana11.1.    Ikhabhinethi ihlanganyela naMengameli Ramaphosa ekwemukeleni letigwebo letintsatfu tekudzilikelwa lijele letinikwe umgagadleli nembulali wemfundzi waseNyuvesi yaseKapa Uyinene Mrwetyana yiNkantolo Lephakeme yaseKapa. Lesi ngulesinye setigwebo saletinengi letikhishwe tinkantolo tetfu kulenyanga leyengcile. Siyacinisa kutsi labo labenta letento tebugebengu lobushwacisa lugogo kubomake nakubantfwana kufanele kutsi babete indzawo emmangweni wetfu futsi kufanele kutsi babukane nemandla laphelele esandla semtsetfo.11.2.    Live leNingizimu Afrika litawuhlangana nemmango wemhlaba wonkhe kulomkhankhaso weTinsuku le-16  teKulwa neBudlova lobuCondziswe kuBomake nakuBantfwana (kusukela mhla tinge-25 Lweti kute kube ngumhla ti-10 Ingongoni   Lusuku lweMave Emhlaba lweMalungelo Eluntfu), kugcugcutela kucaphelisa nge-GBVF kulelive.11.3.    Ikhabhinethi ikugunyatile kukhuliswa kwemalanga eMkhankhaso weTinsuku le-16 kutsi ube luhlelo lweTinsuku letinge-365 letitawusimamiswa kucaphelisa, kwesekela kanye nangeluhlelo lwemfundvo lwekuvimba budlova lobucondziswe kumalunga emmango lahlaseleka lula, ikakhulu bomake nebantfwana.11.4.    Umkhankhaso weTinsuku le-16, logcila ekukhutsateni livi linye kanye nekucaphelisa, utakwetfulwa nguMhlonishwa Mengameli waseRiphabhliki, Mnu. Cyril Ramaphosa mhla tinge-25 Lweti eGa-Seleka Village eLimpopo. Ingcikitsi itsi,  Kwenele kwenele: Sisonkhe siphutfumisa kufezekisa kucedza budlova lobucondziswe kubulili lobutsite , kwakhela kuleyo nchubekelembili leyentiwe ekusunguleni imphendvulo lephelele, nalemkhakhamnyenti kule-GBVF.11.5.    Ikhabhinethi icela bonkhe bantfu baseNingizimu Afrika kutsi basukume beme ngetinyawo batimbandzakanye nalabo labanemdlandla wekulwa nebudlova lobucondziswe kubulili lobutsite kute kwakhiwe emakhaya laphelile, imimango lephephile kanye netindzawo letiphephile kubo bonkhe lapho kutfolakala khona ummango.12.    Imiphumela yeLuhlolomabhuku lwematiko etifundza newavelonkhe lwanga-2018/19 12.1.    Umhlolimabhuku Jikelele (i-AG) Kimi Makwetu utjele Ikhabhinethi ngalamafishane mayelana nemiphumela yeluhlolomabhuku lwematiko etifundza newavelonkhe lwanga-2018/19. Ikhabhinethi ikhatsatekile ngekwenyuka lokuchubekako kwekusetjentiswa kabi kwemitfombolusito. Kukhetfwe tikhungo leti-12 kutsi kuhlolwe emabhuku ato mayelana nelusebetisomali lolubudlabha. Letisiphohlongo tato tikhandzakale kutsi tisebentise kabi imitfombolusito. Letisikhombisa tato ngeMatiko eTifundza Letemphilo, Tekuhlaliswa Kwebantfu, Letemfundvo, Litiko Lavelonkhe Letemanti Nekuhanjiswa Kwendle kanye neLitiko Lavelonkhe Lemfundvo Lesisekelo kanye neSikhungo se-Ejensi Yesitimela Lesitfwala Bantfu Lesingaphasi Kwembuso waseNingizimu Afrika. (i-PRASA). 12.2.    Umtsetfo weKuchibela Teluhlolomabhuku aHulumende, wanga-2018 (Umtsetfo we-5 wanga-2018), locale kusebenta mhla ti-01 Mabasa 2019, kulindzeleke kutsi ucinise umsebenti weLihhovisi Lemhlolimabhuku Jikelele kantsi nekucinisekisa kutsi hulumende ucala kubukana mbamba nalawo matiko lachubeka ngekunganaki luhlakamsebenti lwahulumende.12.3.    Ngenca yaloko, Ikhabhinethi ikugunyatile kugcinwa kwaloMtsetfo, ikakhulu ekungasebentiseni kahle kwetimali lokukhulu kutsi Umphatsimabhuku Jikelele kona lokunjalo akwendlulisele eluphenyweni, lokufaka ekhatsi nakutikhungo leticinisekisa kugcinwa kwemtsetfo.12.4.    Ikhabhinethi itimisele ekucinisekiseni kutsi kube nekuphatsa lokuhlobile kuto tonkhe tikhungo letiphetfwe ngumbuso. Sikolo saHulumende saVelonkhe siniketwe umyalo wekutsi sisite ngekucecesha lokudzingekile kanye nekwesekela tikhungo letidzinga kuceceshwa lokuchubekako kwetiphatsimandla tato. Labo labephula luhlakamsebenti lwelulawulo lwetimali tahulumende batawubukana nemphumela wekusebentisa kabi imitfombolusito yembuso. 13.    Umklamo Wendlela Yemagugu Enkhululeko Nekusiphalata (i-RLHR)13.1.    Ikhabhinethi itfole umbiko wenchubekelembil lomayelana neMklamo we- RLHR lovela eNdvuneni yeTemidlalo, Tebuciko Nemasiko Nathi Mthethwa. Litiko Letebuciko Nemasiko   ngekusebentisana neMkhandlu waVelonkhe weMagugu kanye ne-Ejensi yeMitfombolusito yeMagugu aseNingizimu Afrika   batawubona, bagcogce, kanye nekugcugcutela kugcinwa kwemlandvo wetfu kanye naleto tindzawo temlandvo letikulelivekati letinekuchumana nemagugu enkhululeko yaseNingizimu Afrika.13.2.    Lomklamo utsatseka njengesehluko salelive kuLuhlelo lweMagugu eNkhululeko yelivekati lase-Afrika. Takhiwonchanti temlandvo kanye netindzawo tiboniwe tahlukaniswa kuto toyimfica tifundza kanye naletinye tikhungo temagugu etekuvakasha. Ikhabhinethi iligunyatile lelisu leminyaka lemitsatfu lekufezekisa leletfulwa. C.    Imitsetfosivivinyo14.    Umtsetfosivivinyo Wekulawula Titfutsi Tetemnotfo wanga-201914.1.    Ikhabhinethi ikuvumile kungeniswa ePhalamende kweMtsetfosivivinyo weKulawula Titfutsi teteMnotfo wanga-2019. LoMtsetfosivivinyo uhlanganisa imitsetfosimiso yetitfutsi tetemnotfo kutsi ube luhlakamsebenti lunye. Uphakamisa kutsi kube neMlawuli Munye weTitfutsi teteMnotfo kanye neMkhandlu weTitfutsi teteMnotfo. LoMtsetfo utawusebenta kutekundiza emoyeni, tasemantini, letihamba kujantji kanye netitfutsi temikhakha wegwaco.14.2.    LoMtsetfosivivinyo sewundlule ekubonisaneni nemmango kabili nga-2018. Imibono yemmango kulenchubo yekubonisana nemmango seyifakiwe kuloMtsetfosivivinyo lobuyeketiwe. Umphumela wekucala kusebenta kwaloMtsetfosivivinyo utawuba neligalelo emitameni yeKhabhinethi yekwenta kutsi kube lula kuchuba ibhizinisi lapha eNingizimu Afrika. Temabhizinisi nyalo setitawuba ngephasi kwemumo wetharifu yinye lelawulwako nakukhulunyisanwa nemboni yetekutfutsa kulelive. Inhlangano lengatsatsi luhlangotsi kwengamela lomsebenti iphakanyiswe kutsi ibe ngephasi kweNdvuna Yetekutfutsa.D.    Imicimbi Letako15.    Indlela Yekutfutfukisa Sigodzi15.1.    Umhlonishwa Mengameli waseRiphabhliki, Mnu. Cyril Ramaphosa utakwetfula Indlela yeKutfutfukisa Sifundza yesitsatfu lapha eSigodzini saseWaterberg ngaLesibili, mhla tinge-26 Lweti 2019 lapha eTinkhundleni Temidlalo eShongoane eLephalale, eLimpopo. 15.2.    Indzawo yaseWaterberg yindzawo lenkhulukati lekhicita iplatinamu kulesifundza, kanye nemayini yemalahle kanye nekutfutfikiswa kwephethroliyamu sekwenyuse imfuno yekuphehlwa kwagezi. ILephalale yindzawo futsi yemisebenti yetekulima leyahlukahlukene.16.    Inyanga Yekucaphelisa Ngemalungelo Alabakhubatekile16.1.    INingizimu Afrika igubha Inyanga yeKucaphelisa ngemalungelo alaBakhubatekile lecale mhla ti-03 Lweti itawuphela mhla ti-03 Ingongoni 2019. Ingcikitsi yalomnyaka itsi:  Sisonkhe Sakha iNingizimu Afrika lefaka ekhatsi Emalungelo aLabakhubatekile .16.2.    Hulumende wente inchubekelembili ekwenteni kutsi kube nelusito lwetenhlalo lwebantfu labakhubatekile futsi uyachubeka nekuchubekelembili netinhlelo takhe letibeka embili kufaka ekhatsi tenhlalomnotfo tebantfu labakhubatekile.17.    Lusuku Lwemhlaba lwe-AIDS 17.1.    Lisekelamengameli Mabuza, ngekwesikhundla sakhe njengaSihlalo weMkhandlu waVelonkhe we-AIDS waseNingizimu Afrika, utawuhola kukhunjulwa kweLusuku lweMhlaba lwe-AIDS mhla ti-01 Ingongoni 2019 e-Orkney, eNyakatfo Nshonalanga. Ingcikitsi yeLusuku lweMhlaba lwe-AIDS itsi:  Imimango yenta umehluko . 17.2.    Lusuku lkweMhlaba lwe-AIDS nga-2019 litfuba lemave emhlabeni wonkhe kutsi acabange ngeligalelo lawo ekulweni nekubhebheteleka kwe-HIV ne-AIDS. Lengcikitsi yalonyaka ibuka kubaluleka kwendzima ledlalwe yimimango kanye nekuchubeka ngekudlala indzima ekuphendvuleni kulolubhubhane lwe-HIV ne-AIDS.17.3.    INingizimu Afrika beyisolo ichubeke njalo ngemsebenti wayo wekujikisa lubhubhane lwe-HIV, lwe-AIDS kanye nelwe-TB, lokubekhona timphumelelo letibonakalako letifaka ekhatsi tintfutfuko kutesayensi yekwelapha i-HIV futsi sebanengi bantfu labatfola kwelashwa ngetidzambisimagciwane.17.4.    Kufinyelela  kwelashwa ngetidzambisimagciwane emkhakheni wetemphilo tahulumende kwenyukile kwasuka kutigulane letinge-45 500 nga-2004 kuya kuletingetulu kwetigidzi leti-4,7 nga-2019. Loku kuhambisana netinhlelo tekugucuka ekutiphatseni lokufaka ekhatsi kuhlolwa njalo, kanye nekusebentisa emakhondomu alabasikati kanye newalabadvuna kunciphisa emazinga ekusuleleka.E.  Imilayeto18. KudvudvutaIkhabhinethi itfumele emavi ekudvudvuta:eMndeninini waseBukhosini beMachosa kanye nakummango wonkhe, ngekukhotsama kweMhlonishwa, Inkhosi Mpendulo Calvin Zwelonke Sigcawu.emndenini kanye nakubangani bemsakati longumnkantjubovu, Mnu. Xolani Gwala. Mengameli Ramaphosa umemetele Umngcwabo weMkhakha we-2 weSifundza Lokhetsekile Losemtsetfweni waMnu. Gwala. Ubekwe endzaweni yakhe yekugcina eMpendle KwaZulu-Natal ngeMgcibelo, mhla ti-09 Lweti 2019.emndenini nakubangani beSisebenti Lesikhulu saphambilini se-SABC, Mnu Solly Mokoetle. emndenini nakubangani basomabhizinisi, Mnu. Allan Gray, lowasungula inkampani yelulawulo lwemphahla lefanana neligama lakhe.emndenini nakubangani bembhali, sishikashiki kanye nasonkondlo lowatiwako waseNingizimu Afrika, Mnu. Sandile Dikeni. emndenini nakubangani bemlingisi, Mnu Andile Gumbi, lowabe atiwa kakhulu ngetindzima takhe labetidlala kuSibaya kanye naku-The Lion King. emndenini nakubangani bemetfuli waphambilini weluhlelo lwe-TV kanye nelilunga lelicembu lemculo iJozi, Mnu. Luther Cohen.19.    KuhalalisaIkhabhinethi ivakalisa kulalisa kwayo: eNdvuneni yeTekulima, Tekulungiswa Kabusha Kwemhlaba kanye Nekutfutfukisa Tindzawo Tasemaphandleni Thoko Didiza, ekukhetfweni kwakhe kutsi abe nguSihlalo weLikomidi Lekusebenta Lelikhetsekile Lelubumbano Lwe-Afrika Letekulima Nekutfutfukisa Tindzawo Tasemaphandleni.kubo bonkhe bantfu baseNingizimu Afrika labaphume ngebunyenti babo kutekwemukela licembu lesive lelibhola lembhoco, Emabhokobhoko leliphumelele kutsatsa Indzebe Yemhlaba Yelibhola Lembhoco yanga-2019 eJapan. Brad Binder ngekuncoba kwakhe eMalaysia Moto2 Grand Prix. Simfisela lokuhle esikhatsini lesitako nakacudzelana esigabeni se-MotoGP kanye nelicembu le-Red Bull KTM Factory Racing.Chad le Clos ngekuphumelela kutfola indondo yegolide kuyo yomibili imijako yemamitha la-100 kanye newemamitha la-200 eNdzebeni Yemhlaba Yekuhlamba i-FINA eDoha, eQatar.Caitlin Rooskrantz ngekutsi afaneleke kungena kuma-Olimphiki anga- 2020 eJapan emva kwekutsi abe wekucala waseNingizimu Afrika kuphumelela kuzuza indondo yegolide kuMcudzelwano weMhlaba we-Artistic Gymnastics wanga-2019.Teddy Nzama, lowaklonyeliswa njengalophume embili kuMcudzelwano wanga-2019 Starbucks Europe, eMphumalanga Lemaphakatsi naku-Africa Barista umcudzelwano wemave emhlaba lebewubanjelwe lapha eLondon.Licembu laseNingizimu Afrika leteMatubane lelimele lelive kuMcudzelwano weteMatubane weMhlaba iPara lapha eDubai. Linani letindondo setitonkhe ti-11 bese kutsi timbili tato tibe tegolide. Anrune Weyers: ku-400m yaBomake T47 (Igolide), ku-200m yaBomake T47 (Isiliva), ku-100m yaBomake T47 (Litfusi); Ntando Mahlangu: ku-100m yaBobabeT61 (Igolide); Simone Kruger: ku-Discuss yaBomake F38 (Isiliva); Mpumelelo Mhlongo: ku-100m yaBobabe T64 (Isiliva),  eKuzupheni Uye Etulu kwaBobabe T64 (Litfusi); Charl Du Toit: ku-400m yaBobabe T37 (Litfusi); Reinhardt Hamman: kuJavelini yaBobabe F38 (Litfusi); Anika Johanna Pretorius: ku-100m yaBomake T13 (Litfusi); kanye naSheryl James: ku-400m yaBomake T37 (Litfusi).Luyolo Yiba, lowaklonyeliswa ngesicco salophumelele ku-Season 15 wema-Idols aseNingizimu Afrika. E.    Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.20.    Ikhomishini Yetemsebenti Wembutfo Wetekuvikela:a.    Adv. Motlatjo Josephine Ralefatane;b.    Adv. Linda Mbana; c.    naMk. Salome Velma Mabilane. Imibuto ingacondziswa ku: Mk. Phumla Williams   Libambela laloKhulumela IkhabhinethiMakhalekhikhini: 083 501 0139"
"Sitatimende Semhlangano weKhabhinethi mhla ti-13 Ingononi ",17 Dec 2019,https://www.gov.za/speeches/statement-cabinet-meeting-13-december-2019-17-dec-2019-0000,https://www.gov.za/ss/speeches/sitatimende-semhlangano-wekhabhinethi-mhla-ti-13-ingononi-17-dec-2019-0000,"Sitatimende seMhlangano Lotayelekile weKhabhinethi lebewubanjelwe e-Union Buildings, ePitoli ngaLesihlanu, mhla ti-13 Ingononi 2019.A. Tindzaba Talelive1. Letiphatselene ne-Eskom1.1. Ikhabhinethi iyesekela ngalokuphelele yonkhe imitamo lokuhloswe ngayo kucinisekisa kuphakelwa kwagezi ngalokungatsikameteki eveni letfu. Ngaleyo ndlela, Ikhabhinethi igunyate Indvuna yeTemabhizinisi aHulumende Pravin Gorhan kutsi acocisane neSisebenti Lesikhulu Umnu. Andre de Ruyter kutsi asheshe acale kusebenta kungakashayi lusuku lwakhe lwekucala kusebenta lebelubekiwe.1.2. Umnu. de Ruyter kanye nelicembu lakhe lelulawulo batawubukana naletindzaba letikhatsatako letiphatselene nekuphatsa ngekushesha, kuswelakala kwelulawulo lwetetimali kanye nekusimamisa kusebenta kwe-Eskom. Loku kufaka ekhatsi kulungisa kusilela emuva lokukhulu kwekugcina tisesimeni tonkhe tikhungo letiphehla gezi letigugako kanye nekungakheki ngemfanelo kwetikhungo letiphehla gezi taseMedupi naseKusile.1.3. Lisekelamengameli David Mabuza utawubita Umhlangano Wekubonisana Ngetemandla lotawufaka ekhatsi Indvuna Yetetimali Tito Mboweni; Indvuna Yetetimbiwa Netemandla Gwede Mantashe kanye neNdvuna Gordhan. Lelicembu litawubukana nanome ngabe ngutiphi tinsayeya tekuphakelwa kwemandla kulelive.1.4. Temandla lavusetelelwako titawudlala indzima lemcoka ekuphakelweni kwetfu kwemandla kute kwengetwe kulemitamo ye-Eskom.2. Kutakulwa Kwebhizinisi Yetekuhamba Ngemoya yaseNingizimu Afrika (i-SAA)2.1. I-SAA kuleliviki leliphelile ibekwe ngephasi kwelulawulo Lwekutakulwa Kwebhizinisi. Ikhabhinethi iyetsemba kutsi lokungenelela kutawuphindza futsi kubuyisele esimeni lenkampani yavelonkhe yetekutfutsa ngemoya kutsi icine, ibe sikhungo lesinekucudzelana futsi ngekuhamba kwesikhatsi sitawuphindze futsi sibuyise kwetsenjwa kwaso ngibo bonkhe bantfu baseNingizimu Afrika kanye nekuheha kulingana nebalingani.2.2. Ikhabhinethi ikwemukele kukhetfwa kweSisebenti Sekutakulwa Kwebhizinisi Umnu. Les Matuson lovela kubaka-Matuson Associates. Utawusebentisana neBlack Partners letawumenyetelwa khona nje madvutane.2.3. I-SAA itawutfola tigidzigidzi le-R2 letengetiwe telusito lwetetimali letivela kuhulumende tekwelekelela ekwakheni kabusha kuko konkhe kwalenkampani yetekuhamba ngemoya. Nekutsi futsi, batjalitimali be-SAA labakhona batawusita ngetigidzigidzi le-R2 letengetiwe.2.4. Ikhabhinethi iyetsemba kutsi lokungenelela kutawubuyisela esimeni ludvumo lwalenkampani yetekuhamba ngemoya kanye nekuvikela kuwa kwayo lokungabe kube nelifutse lelibi kubagibeli, kubatfulitinsita kanye nakulabanye balingani kumkhakha wetekuhamba ngemoya futsi kakhulu, kubasebenti.2.5. Indvuna Gordhan utawubika njalo nje kuKhabhinethi mayelana nenchubekelembili yalokungenelela Kwekutakulwa Kwebhizinisi.3. Tikhukhula3.1. Ikhabhinethi itfumela emavi ekudvudvuta kulabo labalahlekelwe ngulababatsandzako babo ngenca yaletikhukhula letisandza kubakhona etindzaweni letahlukahlukene talelive.3.2. Hulumende uchumanisa kungenelela lokumhibaminyenti ngekusebentisa Sikhungo Savelonkhe Selulawulo Lwetinhlekelele kute kubukanwe nalenhlekelele lebangwe nguletikhukhula.3.3. Ikhabhinethi isekela tinhlangano letahlukahlukene ngemitamno yato yekusita ngekushesha. Kukhishwa kwebantfu etakhiweni kanye nekubeka bantfu labasuke etindzaweni tabo emahholweni emmango kanye nasemasontfweni kukhombise umoya weBuntfu sibili. Ikhabhinethi icela sive kutsi sibolalela tecwayiso neticapheliso tesimo selitulu lesibi.3.4. Tikhukhula temanti lageleta ngekushesha tiyingoti emphilweni ngako-ke bashayeli nalabahamba ngetinyawo bayacwayiswa kutsi banakekele kakhulu futsi batigweme sanhlobo vele tindlela letinetikhukhula.3.5. Takhamuti letihlala etindzaweni letiphasi kwemifula kanye nemadamu tiyacwayiswa kutsi ticaphele futsi tiphangise tisuke natibona timphawu tetikhukhula tiye etindzaweni letiphephile. Ningabeki timphilo tenu ebungotini ngekuhlamba emadamini kanye nasemifuleni ngesikhatsi kuna timvula letinkhulu.4. Sikhatsi Semicimbi Yenjabulo4.1. Ikhabhinethi ifisela bonkhe bantfu baseNingizimu Afrika Sikhatsi Semicimbi Yenjabulo lesiphephile nalesinemphumelelo. Njengebantfu baseNingizimu Afrika kufanele kutsi sichubeke sikhombise Buntfu kubantfu bakitsi baseNingizimi Afrika kanye nasetivakashini tetfu ngalesikhatsi sekujabula.4.2. Ikhabhinethi icela bonkhe bantfu baseNingizimu Afrika kutsi bahloniphe imitsetfo yemgwaco ngesikhatsi bahamba baya etindzaweni tabo tekucitsa emaholideyi kuso sonkhe lesikhatsi semicimbi yenjabulo. Kusibopho salowo nalowo kutsi sicinisekise kutsi sinciphisa kufa ngebunyenti kwebantfu etingotini temigwaco. Kutiphatsa lokunekutibophelela emigwacweni kufaka ekhatsi kungashayeli unatsile, kuhlonipha litubane lemgwaco lelibekiwe, kucabangela labanye bantfu labasebentisa umgwaco, lokufaka ekhatsi labahamba ngetinyawo. Asisebentisaneni kusindzisa timphilo #LiveBeyondDezemba #Fika Uphephile.4.3. Tinhlelo tahulumende  Tekuphepha Tesikhatsi Semicimbi Yenjabulo  setivele seticale ngemandla kuTemisebenti Yetemaphoyisa aseNingizimu Afrika (i-SAPS) ngalesikhatsi. Takhamuti tiyagcugcutelwa kutsi tisebentise i-App umuntfu lahamba nayo i-MySAPS, leyiluhlobo lwekucala lapha kulelivekati lase-Afrika.4.4. Le-App lensha isita takhamuti kutsi tichumane ngendlela lenemphumelelo netiphatsimandla tekucinisekisa kugcinwa kwemtsetfo ngekutsi titincite indlebe ngekungatidzaluli emabito ato, kutfola titeshi temaphoyisa letisedvutane kanye netisetjentiswa, kanye nekuvumela lohlukunyetwe bugebengu kutsi atfumele imilayeto ngekushesha nakunesimo lesiphutfumako.4.5. Ikhabhinethi futsi icela batali kanye nalabanakekela bantfwana kutsi bacinisekise kutsi bantfwana abasali bodvwa bangabhasojwa ngalesikhatsi.4.6. Ikhabhinethi igcugcutela bantfu baseNingizimu Afrika kutsi batsatse i-Sho t Left bayowuvakashela tindzawo talelive letiheha bavakashi futsi basekele imicimbi yalelive. Kusetjentiswa labasebenta ngetekuvakasha lababhalisile nome labaluleka tivakashi kutawucinisekisa tekuvikeleka kanye nekukhutsata kuvakasha. Imininingwane yalabeluleka tivakashi lababhalisiwe ingatfolakala kumawebhusayithi eHhovisi Letekuvakasha Lesifundza.5. Imiphumela Yeluhlolo lwanga-2019 Yamatekuletjeni (i-NSC)5.1. Ikhabhinethi ibonga bothishela, bafundzi kanye nebatali ngekusebentisana nahulumende kucinisekisa kutsi luphotfulwa ngemphumelelo Luhlolo lwe-NSC lwanga-2019. Imiphumela itawukhishwa kusihlwa mhla ti-07 Bhimbidvwane 2020 kantsi bafundzi bakamatekuletjeni bayakhutsatwa kutsi bavakashele iwebhusayithi yeLitiko Letemfundvo Lesisekelo ku: (www.education.gov.za) nome babhalise ngekusebentisa i-SMS ngekutsi batfumele inombolo yamatisi kanye nenombolo Yeluhlolo ku: 35658 kute batfole imiphumela yabo.B. Tincumo teKhabhinethi6. Luhlelomsebenti Lwekulawula Emafutsa Lentiwa Ngetitjalo6.1. Ikhabhinethi iluvumile Luhlelomsebenti Lwekulawula Emafutsa Lentiwa Ngetitjalo, lolutakwenta kutsi kube nekucala kusebenta kweNdlelalisu Yemafutsa Lentiwa Ngetitjalo eTetimboni. Emafutsa lakhiwa ngetitjalo ngekwemave emhlaba atsatseka njengemafutsa lanekhabhoni lencane langatsatsa sikhundla. Ahlanganisa emafutsa e etimbiwa latayelekile ngenhloso yekunciphisa kungcoliseka kwemoya ngekusebentisa emafutsa etekutfutsa.6.2. Loluhlelomsebenti lwenta kutsi kube netindzawo letisihlanu tekulawulwa letibitwa ngekutsi (1) Indlelanchubo yalokutawusetjentiswa. Lenchubo yehlisa bungoti betinhlelo temafutsa lentiwa ngetitjalo ekubeni khona kwekudla. (2) Imitsetfosimiso yekulawula kubhicwa ngenhloso yekwenta kutsi kube nesiciniseko sekufunwa kwemafutsa lentiwe ngetitjalo. (3) Indlela yekubuyiselwa kwetindleko tekubhicwa kwemafutsa lentiwe ngetitjalo (4) Indlela yeselekelelomali sahulumende seMafutsa Lentiwe Ngetitjalo sekwelekelela balimi bemafutsa lentiwe ngetitjalo kanye nekwesekela benti bemafutsa lentiwe ngetitjalo. (5) Silinganisosimo sekukhetsa imiklamo yekwentiwa kwemafutsa lentiwa ngetitjalo ledzinga selekelelomali sahulumende. Ledokhumenti yaloluhlelomsebenti kungafinyeleleka kuyo ngekusebentisa iwebhusayithi yeLitiko Letemandla ku: www.energy.gov.za.7. Umkhandlu Wavelonkhe Wetekuvikeleka 7.1. Ikhabhinethi ikuvumile kusungulwa kabusha kweMkhandlu Wavelonkhe Wetekuvikeleka ngenhloso yekuhlela kabusha kuchumana kwayo yonkhe imisebenti lehambelanako yetekuvikeleka kulelive. Lomkhandlu utawubukana nekuvuma Indlelalisu Yavelonkhe Yetekuvikeleka, bomacalakwentiwa beTebunhloli taVelonkhe talelive kanye neTilinganiso taVelonkhe teTebunhloli.7.2. Sihlalo walomkhandlu kutawuba nguMengameli ngekwesikhundla sakhe sekuba nguMkhomuzi Lomkhulu weTembutfo Wemphi kanye neweTekuvikeleka. Lalamanye emalunga emkhandlu kutawuba Lisekelamengameli Mabuza; Indvuna Yetekuvikeleka Kwembuso Ayanda Dlodlo; Indvuna Yetembutfo Wekuvikela Netigayigayi Temphi Nosiviwe Mapisa-Nqakula; Indvuna Yetasekhaya Aaron Motsoaledi; Indvuna Yetebulungiswa Netemisebenti Yekulungiswa Kwetimilo Ronald Lamola; Indvuna Yetemaphoyisa Bheki Cele; Indvuna Yetetimali Tito Mboweni kanye neNdvuna Yetekubusa Ngekuhlanganyela Netendzabuko Nkosazana Dlamini Zuma.8. Umtsetfo Lohlongotwako Wetasekhaya8.1. Ikhabhinethi iwuvumile Umtsetfo Lohlongotwako Wetasekhaya, kanye nendlelalisu lephakeme kanye nemkhombandlela wekumisa kabusha Litiko Letasekhaya njengesikhutsati lesimcoka sekutfutfukisa temnotfo kanye netekuvikeleka tavelonkhe.8.2. LoMtsetfo Lohlongotwako weyame kusisekelo senchubomgomo wekwentiwa simanjemanje nekwentiwa dijithali kwahulumende lokuyintfo lesisondzeta dvute netinhloso taHulumende losebentisa tindlela te-elekthroniki kanye netekuchuba Temabhizinisi ngendlela ye-elekthroniki.9. Ikhabhinethi ikuvumile kungeniswa ePhalamende kweSivumelwane saseMadrid lesimayelana nekuBhaliswa Kwemave Emhlaba Kwetimphawu (1989) kutsi isigunyate.9.1. LeNdlelanchubo yaseMadrid ikhava kuvikeleka kwetimphawu tekuhweba. Timphawu tekuhweba takha kwatiwa kweluphawukuhweba kanye nelusito ekukhangiseni timphahla kanye netinsita lapha ngekhatsi eveni kanye nasemaveni emhlaba.9.2. Kuvumelana neNdlelanchubo yaseMadrid kutawenta kutsi kutfutfukisele embili Inchubomgomo Yetemphahla Lecanjiwe (i-IP) yalelive. Kutawunika temabhizinisi aseNingizimu Afrika ikakhulu emabhizinisi lamancane indlela yekusebentisa luhlelo lwe-IP kutsi bakhangise timphahla tabo kanye netinsita tabo emaveni emhlaba.10. I-ejensi Yetitimela Tebagibeli yaseNingizimu Afrika (i-PRASA)10.1. Ikhabhinethi ikuvumile kucitfwa kweBhodi Yesikhashana ye-PRASA kanye nekufaka lesikhungo ngephasi kwelulawulo lolutimele.10.2. INingizimu Afrika idzinga kuhamba kwetitimela lokutsembekile, imivila yekuhamba kwetitimela lete tihibe lengumgogodla wetekutfutsa ummango ekuchumaniseni tindlela letahlukahlukene tetekutfutsa. Imiphumela yeMhlolimabhuku Jikelele yanga-2018/19 lasandza kuyikhipha ibike ngekwehluleka lokukhulu kutekuphatsa ku-PRASA, kuswelakala kwenchubo lenemphumelelo yekulawulwa kwetimali lokuholele ekutseni i-PRASA itfole Umbiko Weluhlolomabhuku Wekutihlangula.10.3. Ngaleyo ndlela-ke, Ikhabhinethi yakuvuma kukhetfwa kweMphatsi lotimele, Umnu. Bongisizwe Mpondo, kutsi aphatse tindzaba talesikhungo tinyanga leti-12. Lesingenelelo sitawuba neligalelo ekubuyiseni kusebenta ngemphumelelo kwe-PRASA.11. Kuntjintjela eKusakateni ngeDijithali11.1. Ikhabhinethi yatjelwa ngalamafishane mayelana nesimo seluhlelo lweKuntjintjela eKusakateni Ngedijithali lolumayelana nelulawulo lwekugcina idikhoda, kwabelwa kanye nelulawulo lwekufakelwa.11.2. Lucashelwe luhlelomsebenti lwekufakelwa kwesitoko semadikhoda; lesigcinwe etindlini tekubeka timphahla eHhovisi Letemaposi aseNingizimu Afrika. Ikhabhinethi ikuvumile kutsi kufakelwa emadikhoda lokusasele, labawafakako batawukhetfwa esigabeni samasipala wendzawo. Lendlela leseyibuyeketiwe yekuletsa lensita, kuhloswe ngayo kwenta ngekushesha lenchubo yekuntjintja yekusuka ku-analogu kuyiwe kudijithali kanye nekukhishwa kweLuhlobo Lolufuneka Kakhulu.11.3. Ikhabhinethi iphindze futsi yakuvuma kukhetfwa kwaMnu. Newyear Niniva Ntuli  njengeMphatsi neSiphatsimandla Lesitilandzako se-Universal Service ne-Ejensi Yekufinyelela yaseNingizimu Afrika tinyanga letinge-24.12. Umbiko lomayelana neLubuyeketo Lweminyaka Lenge-25 Lwekutfutfukisa Bomake Nekulingana Ngekwebulili eNingizimu Afrika: 1994-201912.1. Ikhabhinethi iwuvumile lombiko, lotawutsatseka njengeMbiko Wekubika Emuva kuSimemetelo saseBeijing nakuNkhundla Yekwenta (ye-Beijing+25) yaMhlabuhlangene(i-UN). Ikhomishini yaMhlabuhlangene Yesimo saBomake kumiswe kutsi igubhe umcimbi we-25 weSimemetelo saseBeijing neNkhundla Yekwenta ngeNdlovulenkhulu 2020. Live laseNingizimu Afrika lasisayina leSimemetelo saseBeijing.12.2. Lombiko uchaza emabalengwe enchubekelembili etindzaweni letinyenti letimayelana nekutfutfukiswa kwabomake kanye nemitamo yekulinga kunciphisa ligebe lekungalingani ngekwebulili. Nanome ucinisekisa kutsi live laseNingizimu Afrika linemtsetfo loyimphendvulo kutebulili kanye netingenelelo tenchubomgomo tekulungisa kabusha tenkholelo yebulili, tinsayeya tekugucula kungalingani kwebulili ngekwemlandvo kanye nelungisa tento letichubekako tekubeka labadvuna ebuholini bomake bangabekwa kanye nekuba nemcondvo lotsite ngalabanye bantfu.13. Budlova Lobucondziswe Kubulili Lobutsite (i-GBV) kanye Nendlelalisu Yavelonkhe Yekulwa Nekubulawa Kwabomake (i-NSP). (2020-2030)1.1. Ikhabhinethi yatjelwa ngalamfishane mayelana ne-NSP 2020-2030, leyenta kutsi kube nenchubomgomo yendlelalisu lehlanganisa imikhakha leminyenti, kanye neluhlelo lweluhlakamsebenti kucinisekisa kuphendvula kwavelonkhe ku-GBV lokuhlangene kwahulumende kanye nelive lonkhana. Ikhabhinethi yavuma kutsi tonkhe tinhlelo letisitwe ngetimali talelisu kufanele kutsi tifezekiswe ngematiko lahlukahlukene latsintsekile.13.1. Ikhabhinethi, nanome kunjalo, yabeka livi lesicondziso kutsi imisebenti lechubekako yentiwe ekwenteni ncono tinhlelembiso tetikhungo letiphakamisiwe kanye nekuchumana kwetinhlelembiso talomsebenti. LeTindvuna letilandzelako tanikwa livi lekutsi tente umsebenti lochubekako macondzana naloku: Indvuna Yetekutfutfukisa Tenhlalo Lindiwe Zulu; Indvuna Yetebulungiswa Netemisebenti Yekulungiswa Kwetimilo Ronald Lamola; Indvuna Yetemaphoyisa Bheki Cele; Indvuna yaBomake, Lusha Nebantfu Labakhubatekile Maite Nkoana-Mashabane. Indvuna Nkoana-Mashabane nguye lotawubita lelicembu emhlanganweni.14. Tincomo Tephaneli Yekweluleka Mengameli mayelana neKulungiswa Kabusha Kwemhlaba Netekulima14.1. Mhla tinge-24 Kholwane 2019, Ikhabhinethi yatfola Umbiko Wephaneli Yekweluleka Mengameli mayelana neKulungiswa Kabusha Kwemhlaba Netekulima sihlalo wayo kunguDkt. Vuyokazi Mahlati, leyente tincomo letinge-73. Ngekusebentisa Likomidi Lelihlanganisa Tindvuna leliholwa nguSekelemengameli Mabuza, onkhe ematiko latsintsekako acelwa kutsi atifundze letincomo letiphatselene netikhundla tawo bese asayaphendvula ngendlela lefanele.14.2. Ikhabhinethi seyivele itigunyatile yaphindze yatesekela tincomo letinge-60. Nguletiyimfica kuphela letingazange tivunywa kantsi letintsatfu ticasheliwe. Ematiko lahlukahlukene atawubamba umhlangano lophelele wekwatisa lomayelana naleto tindzawo letingazange tivunywa kanye naleto letacashelwa.15. Umklamo Wekutfutfukisa Umgwaco Longutsela Wayekela waseGauteng (i-GFIP)15.1. Ikhabhinethi iwucaphele umbiko lomayelana ne-GFIP (umgwaco lotselelwako) weLicembu Lemsebenti leliholwa yiNdvuna Yetekutfutsa Fikile Mbalula. Sincumo sekugcina lesimayelana naletincomo taLelicembu Lemsebenti njengaloku ticuketfwe kulombiko sitawukhishwa ngeMnyaka Lomusha.16. Kukhetfwa Kwebazuzi Nenchubomgomo Yekunikwa Kwemhlaba16.1. Ikhabhinethi yaluvuma lushicilelo lwenchubomgomo kutsi ummango uphawule. Lenchubomgomo yenta kutsi kube nenchubo letsembekile nalengafihli yekunikwa kwemhlaba kanye nekukhetfwa kwebazuzi.16.2. Lokucaphelekile kutsi, ilungisa kungalingani ngekwebulili ekunikweni kwemhlaba kanye nasekufinyeleleni kuwo, kanye nekweswelakala kwetindlela tekusita bahlali bemmango labaphuyile kanye nebahlali besigodzi kutsi bafinyelele kutfola umhlaba nangabe kube netinhlekelele temvelo kanye naletinye timo letiphutfumako.C. Imitsetfosivivinyo17. Ikhabhinethi iluvumile lushicilelo lweMtsetfosivivinyo Yemisebenti Yekusekela Labahlukumetekile wanga-2019 kutsi ummango uphawule ngawo. LoMtsetfosivivinyo wenta kutsi kube nendlela lehlanganisiwe nalenetingenelelo letimhibaminyenti tetidzingo talabahlukunyetwe bugebengu kanye nebudlova. Ngekusebentisa loMtsetfosivivinyo lokutawukwentiwa kanye nemisebenti yematiko lahlukahlukene kuTebulungiswa, Kuvikelwa Kwebugebengu kanye neKlasta Yetekuvikeleka Neklasta Yetenhlalo itawuchunyaniswa kancono njengencenye yinye yetinchubo tekukhicita. Ikhabhinethi iphindze futsi yavuma Inchubomgomo Yetemisebenti Yekwesekela Labahlukumetekile yanga-2019.18. Ikhabhinethi iphindze futsi yawuvuma Umtsetfosivivinyo Wetisebenti Temisebenti Yetenhlalo wanga-2019 kutsi ufakwe kugazethi kute ummango uphawule ngawo. LoMtsetfosivivinyo wasungulwa ngenhloso yekwandzisa kulawulwa kwetisebenti temisebenti yetenhlalo kanye nekubona kutsi tisemazingeni omabili ebungcweti kanye nelekusita khona lapha ekhatsi emisebentini yetemisebenti yetenhlalo. LoMtsetfosivivinyo nasewentiwe umtsetfo, utawucitsa loMtsetfo Wetemisebenti Yetenhlalo Yebungcweti lokhona kwanyalo, wanga-1978 (Umtsetfo we-110 wanga-1978). Litiko Letekutfutfukisa Tenhlalo kutawutsi esigabeni lesitako lichaze kabanti lemitsetfosivivinyo lemibili lephikisanako19. Ikhabhinethi ikuvumile kungeniswa kweMtsetfosivivinyo Wekutsatfwa Kwemphahla Nguhulumende Yabelwe Ummango wanga-2019 kutsi ummango uphawule ngawo. LoMtsetfosivivinyo wentiwa waba sezingeni lelincono ngenca yemibono letfulwe ngesikhatsi kubonisanwa kabanti nesive ngawo kanye futsi nangemibono levela etinhlanganweni letahlukene. Nasewuphasisiwe waba ngumtsetfo, loMtsetfosivivinyo utakwenta kutsi kube netinchubo letifananako letitawulandzelwa nasekwentiwa lokutsatfwa kwemphahla nguhulumende yabelwe ummango. Unika luhlakamsebenti lwetemtsetfo kutsi ematiko ahulumende kanye naletinye tikhungo tembuso kulemikhakha lemitsetfu yahulumende kutsi tisebentise indlela lefananako yekutsatfwa kwemphahla yabelwe ummango kanye naletinye tinchubo tekutsatfwa kwetakhiwonchanti ngumbuso wabele ummango.20. Ikhabhinethi iluvumile lushicilelo lweMtsetfosivivinyo loluhlaka Wekutfutfukisa Imitfombolusito Yephethroliyamu Lengakahlutwa kute ummango uphawule ngawo. LoMtsetfosivivinyo kuhloswe ngawo kugcugcutela simondzawo lesikhutsata lutjalomali kumkhakha wephethroliyamu lengakahlutwa. Unika Inkhombandlela lemayelana nekuhlwaywa kanye newemisebenti yekuyikhicita lengaba neligalelo ekukhuleni kwetemnotfo kanye netingucuko. LoMtsetfosivivinyo uphindze futsi wente kutsi kube nehlukaniswa kwekulawulwa kwemitfombolusito yephethroliyamu. Usungula i-Ejensi Yephethroliyamu yaseNingizimu Afrika, letakwenta tincomo eNdvuneni Yetetimbiwa Netemandla.21. Ikhabhinethi iluvumile lushicilelo lweMtsetfosivivinyo Wekuchibela Emandla eTetimali taBomasipala Nemisebenti kute kutsi ummango uphawule ngawo. LoMtsetfosivivinyo uchibela Umtsetfo Wemandla eTetimali taBomasipala Nemisebenti, wanga-2007 (Umtsetfo we-12 wanga-2007). Ulawula emandla abomasipala kutsi utselise ilevi kutentfutfuko mayelana neticelo tentfutfuko kutemhlaba letifakiwe kumasipala.Kudvonselwa umtselo wentfutfuko nguletinye tetindlela bomasipala labangatisebentisa kusita ngetimali kutfutfukisa takhiwonchanti tabomasipala. Loku kusita bomasipala kutsi bente imisebenti yabo yekugcina takhiwonchanti tisesimenti lesigcinekile nalesisebentako kute tikhutsate kukhula kutemnotfo.22. Ikhabhinethi ikuvumile kungeniswa ePhalamende kweMtsetfosivivinyo Wekuchibela Tebungcweti Bekuhlola Emabhuku. LoMtsetfosivivinyo uchibela Umtsetfo Wetebungcweti Tekuhlola Emabhuku, wanga-2005 (Umtsetfo we-26 wanga-2005). LoMtsetfosivivinyo uphakamisa kutsi Ibhodi Letimele Yekulawula Bahloli Bemabhuku inikwe emandla ekubitela enkantolo nome ngabe ngumuphi umuntfu lonelwatiso nome ngabe nguluphi loludzingekako kuphotfula nome ngabe nguluphi luphenyo lolumayelana nekungatiphatsi kahle kwebahlolimabhuku. Letichibelo futsi tinika Indvuna Yetetimali emandla ekuncuma samba lesisetulu umhlolimabhuku langahlawuliswa sona nakatfolakala anelicala ngemuva kwekucondziswa tigwegwe.D. Imicimbi Letako23. Simemo sekungenela Imiklomelo Yebetindzaba kuMmango Wentfutfuko waseNingizimu ne-Afrika (i-SADC)23.1. Betindzaba baseNingizimu Afrika bayamenywa kutsi bangenele umcudzelwano weMiklomelo Yebetindzaba ku-SADC kungakashayi mhla tinge-28 Indlovana 2020. Tintsatseli letifisa kungenela lomcudzelwano tingafinyelela kutfola lwatiso lolubanti ku: www.sadc.int and www.gcis.gov.za.E. Imilayeto24. KuhalalisaIkhabhinethi ivakalisa emavi ekuhalalisa ku:24.1. Lobuhle waseNingizimu Afrika Zozibini Tunzi ngekuklonyeliswa sicoco sekuba nguLobuhle Wemhlaba 2019 lapha e-Atlanta, eMelika.24.2. Resitjurenti Mosaic ngekukhetfwa kutsi yiresitjurenti lesezingeni lelisetulu yaseNingizimu Afrika eMcimbini weMklomelo wemnyaka Wemaresitjurenti eMhlaba iLa Liste World Restuarant eParis, eFrance.24.3. Tisebenti temaphoyisa letinsha leti-4 971 letitfweswe ticu ngaLesihlanu, mhla ti-13 Ingongoni 2019 letivela emakolishi ekuceceshelwa buphoyisa. Letisebenti temaphoyisa letinsha letisandza kutfweswa ticu, titawujoyina umbutfo we-SAPS kute kwentiwe ncono kuphepha kwetakhamuti.24.4. Ndvunankhulu wase-United Kingdom (e-UK) Boris Johnson kanye nenhlangano yakhe yetepolitiki i-Conservative Party ngekuphumelela Lukhetfo Jikelele lwase-UK lwanga-2019 futsi uhlose kuchubeka nekucinisa budlelwane emkhatsini walamave lamabili ngesikhatsi sekuba sesikhundleni kwakhe.24.5. Amajita (Licembu lelibhola letinyawo lavelonkhe lalabangephasi kweminyaka le-20 budzala) ngekukhombisa buchawe emdlalweni wabo neZambia kanye nekuphuma sibili eNdzebeni Yemhlaba Ye-COSAFA Ye-U20.F. Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.1. Umkhandlu Wetekutfutfukisa Umtfombo Webantfu waseNingizimu Afrika:a. Adv Richard Sizani (Ikhomishini Yemisebenti Yahulumende);b. Mk. Phindile Mkwanazi (Sikolwa saVelonkhe saHulumende);c. Mk. Riefdah Ajam (Inhlanganisela Yetinyonyana taseNingizimu Afrika);d. Mnu. Narius Moloto (Umkhandlu Wavelonkhe Wetinyonyana);e. Mnu. Bheki Ntshalintshali (Khongolose Wetinyonyana taseNingizimu Afrika (COSATU);f. Dkt. Octavia Mkhabela (Losatsatse umhlalaphansi);g. Dkt. Chris Nhlapo (WaseCape Peninsula University of Technology);h. Dkt. Dudu Mkhize (WeLusha lwaseNingizimu Afrika kuteBunjiniyela);i. Mnu. Sanele Mlotshwa (Inhlangano Yebaphatsi beMakolishi aseNingizimu Afrika);j. Mnu. Thulani Dlamini (Umkhandlu weTesayensi Nelucwaningo kuTetimboni);k. Dkt. Glenda Kruss (Umkhandlu weTekucwaninga ngeTesayensi Yemuntfu);l. Mnu. Joe Samuels (Luphiko lwaseNigizimu Afrika Lweticu Temfundvo);m. Mnu.. Bruno Peter Nkosi Druchen (Inhlangano Yalabanensayeya Yekungeva eTindlebeni yaseNingizimu Afrika);n. Mnu. Sifiso John Mtsweni (I-ejensi Yavelonkhe Yekutfutfukisa Lusha);o. Dkt. Jeremia Gule (Sikhungo Selulawulo Lwebantfu);p. Mk. Busisiwe Mavuso (Buholi Betemabhizinisi eNingizimu Afrika);q. Mnu. Mustak Ally (Umkhandlu Wetimbiwa waseNingizimu Afrika);r. Mnu. Dumisani Mphafa (Umkhandlu weTemabhizinisi aLabamnyama);s. Solwati Sibongile Muthwa (Inyuvesi yaseNingizimu Afrika);t. Mk. Sesi Nombulelo Nxesi (Umkhakha weTemfundvo Nenkhundla Yekucecesha);u. Dkt. Randall Carolissen (Sikimu Savelonkhe Sekusita Bafundzi Ngetimali);v. Mk. Yvonne Pelle (Imfundvo Lechubekako Nemkhakha Wekucecesha);w. Mnu. Christo van der Rheede (i-AgriSA);x. Mnu. Michael Peter (Temahlatsi taseNingizimu Afrika);y. Mk. Sithembiso Dlamini (Tekuvakasha taseNingizimu Afrika); kanyez. NeMnu. Gerhard Hattingh (Inhlangano Yetemabhizinisi Yesisombululo Sekwakha Imphahla).2. Sikhwama seBhodi Yetingoti Temgwaco (i-RAF).3. Mk. Nompumelelo (Mpumi) Mpofu njengeMcondzisi Lolawulako weNkampani yaseNingizimu Afrika Yesikhumulo SetindizaImibuto ingacondziswa ku: Mk. Phumla Williams   Libambela laloKhulumela IkhabhinethiMakhalekhikhini: 083 501 0139"
Sitatimende seMhlangano weKhabhinethi wamhla ti-12 Indlovana 2020,18 Feb 2020,https://www.gov.za/speeches/statement-cabinet-meeting-12-february-2020-18-feb-2020-0000,https://www.gov.za/ss/speeches/sitatimende-semhlangano-wekhabhinethi-lobewubanjwe-ngalesitsatfu-mhla-ti-12-indlovana-2020,"Sitatimende seMhlangano weKhabhinethi lobewubanjwe ngaLesitsatfu, mhla ti-12 Indlovana 2020 ePhalamende, eTuynhuys eKapaA.  Tindzaba letibalulekile taleLive1.  Inkhulumo yaMengameli yeBunjalo baleLive (i-SoNA) 20201.1.  Ikhabhinethi iyayemukela i-SoNA yanga-2020 leyetfulwe nguMengameli Cyril Ramaphosa eMhlanganweni weTindlu Totimbili ePhalamende, eKapa ngaLesine, mhla ti-13 Indlovana 2020. Lenkhulumo yetfulwe ngemuva kwemkhosi we-30 kwakhululwa Babe weSive, Tata Madiba, lowaphuma akhululekile eJele iVictor Verster  mhla ti-11 Indlovana 1990.  1.2.  I-SoNA yaMengameli Ramaphosa yanga-2020 inikete Luhlelo Lwekusebenta (i-PoA) lolubanti loluhlose kukhuphula lomnotfo walelive lontengantengako ngekutsi lulungise tintfo temnotfo letibalulekile.1.3.  Kuletinyanga letimbalwa letitako sitawubona kufezekiswa tinyatselo letitawugucula ngemandla umgudvu wekukhicitwa kwemandla nekutsengwa kwemikhicito netinsita kulelive lakitsi.1.4.  Mengameli ugcamise tinhlelo tekufukula imikhicito yakuleli letawunika emabhizinisi lamancane, lasemkhatsini nalamancane kakhulu (ema-SMME) emandla. Imikhicito lengetulu kwale-1 000 lekhicitwa kuleli itawutsengwa ngekusebentisa wona lama-SMME. Lemitamo lena itawuba yincenye yetindlela letinsha tekwesekela bosomabhizinisi labalusha nekutisebenta.1.5.  Emakhempasi alamakolishi lamasha eTifundvo teBuciko beMisebenti yeTandla neKucecesha (ema-TVET) latawakhiwa kulomnyaka atawusita ekuvaleni leligebe lelikhona emkhatsini wekweswelakala kwemisebenti nemakhono. Luphiko lweTinsita tekucashwa kweLusha, kanye nemkhakha lotimele, lutawucinisekisa kutsi bafundzi batfola litfuba lekwenta umsebenti mbamba emsebentini njengencenye yekuceceshwa kwabo.1.6.  Ikhabhinethi iphindze futsi yemukela nesimemetelo sekusungulwa kwenkhundla ye-SheTradesZA letawusita emabhizinisi lachutjwa bomake kutsi ahlanganyele kumisebenti yekukhicita nasetimakethe.1.7.  Imodeli yeKutfutfukisa yeSigodzi leyalingwa kulomnyaka lophelile kulinye lemadolobhakati nakubomasipala besigodzi lababili kulomnyaka itawufezekiswa kuto tonkhe tigodzi nemadolobhakati. Loku kutawuniketa yonkhe indlela yekwetfulwa kwetinsita emandla ekusebenta lecuketse lisu linye lelesekelwa ngito totintsatfu tinhlaka tahulumende.1.8.  Inkhulumo yaMengameli ifake bonkhe inshisekelo yekubumbana nekutsi futsi kuchutjekelwe embili kuncotjwe tinsayeya tetfu kubuywe kwakhiwe intsandvo yelinyenti yeNingizimu Afrika lephokophelako. Ikhabhinethi imema yonkhe imikhakha yemmango kutsi isebentisane nahulumende ekufezekiseni i-PoA yahulumende.  1.9.  Ngesikhatsi setinkhulumomphikiswano eNingizimu Afrika kuleliviki, emalunga eSigungu Lesiphetse atawuchubeka ahlahlele le-PoA letawufezekiswa kulomnyakatimali wamanje nekukwendlula lapho.2.  Ingcungcutsela yeBunye be-Afrika (ye-AU)2.1.  Ikhabhinethi ihalalisela Mengameli Ramaphosa ngekubekwa esikhundleni sekuba nguSihlalo we-AU egameni leNingizimu Afrika. Mengameli utawusebentisa indzima yakhe layidlalako kutfutfukisa kuthula nekusimama, buholi lobukahle, kulingana ngekwebulili kanye nekuhlonyiswa kwabomake ngemakhono ekukhulisa umnotfo wase-Afrika. Ekuhambeni kwalomnyaka Sivumelwano seNdzawo yeLivekati le-Afrika yetekuhwebelana ngaloKukhululekile (i-AfCFTA) naso sitawucala kusebenta.2.2.  Lesivumelwano sichumanisa emave lange-54 abe yimakethe yinye yebantfu labalinganiselwa kutigidzigidzi leti-1,2 lanelinani lemikhicito netinsita letitigidzigidzi tetigidzigidzi letingetulu kwe-US$3. NjengaSihlalo, iNingizimu Afrika itawungenisa ingcungcutsela yekwephetsa indlelanchubo yekufezekisa le-AfCFTA.2.3.   INingizimu itawuphindze futsi isebentele kuzuza iNingizimu lesimeme nalenekuthula ngaphansi kwalengcikitsi:  Akungadutjulwana ngeTibhamu: Kwakhiwe Simo Lesivuna Kutfutfuka kwe-Afrika .2.4.  Ikhabhinethi iphindze futsi yakwemukela kuvusetelwa kwe-Ajenda yeKusabalala kweBantfu base-Afrika. Bukhulu bekusabalala kwebantfu base-Afrika, kanye nemakhono nemitfombolusito lokuwacuketse, kubita tindlelanchubo tekukhulumisana letinemandla kute kutsi kusetjentiswa lamakhono ngalokuphelele kute kutsi kuchutjelwe embili kutfutfuka kwalelivekati.3.  Kuvakasha KweJalimane Lokusemtsetfweni3.1.  Ikhabhinethi iyakwemukela Kuvakasha lokuseMtsetfweni kweShansela yaseJalimane Angela Merkel, lokucinise budlelwane lobukhona emkhatsini walamave omabili. Shansela Merkel uvakashele iNingizimu Afrika ngekuya kwesimemo lesivela kuMengameli Ramaphosa kusukela mhla ti-5 kuya kumhla ti-7 Indlovana 2020.3.2.  INingizimu Afrika isebentise lelitfuba kwabelana ngematfuba lamanyenti elutjalomali lakhona kulelive lakitsi. Loku kwentiwa eNkhundleni yeteMabhizinisi lefaka ekhatsi baholi baseNingizimu Afrika nelitsimba lebetemabhizinisi lebeliphekeletela Shansela Merkel. Njengalomunye webatjalimali labakhulukati lapha eNingizimu Afrika, Ijalimane inetinkampane letingetulu kwalitinge-600 kulelive lakitsi.4.  Sivumelwano Sekusebentisana mayelana neKubumbana kweteNhlalo neKwakha Sive4.1.  Ikhabhinethi ihambisana naMengameli Ramaphosa ekwemukeleni imiphumela yeSivumelwano Sekusebentisa mayelana neKubumbana kweteNhlalo neKwakha Sive sentiwa ngaphansi kwalengcikitsi:  Umnyakalishumi weLubumbano neKuvusetela: Lokucondze kuSivumelwano Sekubambisana mayelana neKubumbana kweteNhlalo neKwakha Sive .4.2.  Ngaphansi kwebuholi beLitiko Letemidlalo, Tebuciko Nemasiko   kanye neLihhovisi laMengameli kanye nalabanye badlalindzima lababalulekile   temabhizinisi, hulumende, tetisebenti kanye netinhlangano temmango bavumile kusebentisa kwakha ummango lobumbene kanye nekutfutfukisa inkhululeko, kuthula nekuvikeleka kanye nekuhlonipha onkhe emalungelo eluntfu.4.3.  Lesivumelwano sekusebentisana sichubela embili Lisu Lekutfutfukisa laVelonkhe, lelikhutsata sidzingo sekubambisana ekukhuliseni iNingizimu Afrika, uma kubukwa umlandvo wetenhlalo wekwehlukahlukana kuwo wonkhe ummango, ikakhulu emkhakheni wetebuhlanga, lokusolo kuchubeka nalamuhla.5.  Ligciwane i-Corona5.1.  Ikhabhinethi iyacinisekisa kutsi tonkhe tikhungo tetemphilo talelive lakitsi ticaphele ngemehlo elusweti kubukana nanoma ngusiphi sehlakalo seLigciwane i-Corona. Kute imibiko noma tinsolo tekubakhona kwaleligciwane futsi-ke Ikhabhinethi igcizelela umlayeto weNdvuna yeTemphilo Dkt. Zweli Mkhize, kutsi tonkhe tinyatselo time ngemumo mayelana nekuvikela nanoma ngukuphi kwesuleleka ngaleligciwane lokungaba khona kulelive lakitsi.   5.2.  Yonkhe iminyele yekungena kulelive lakitsi icaphele ngewelusweti futsi tingcweti tetemphilo tihlola lizinga lekushisa kwemitimba yato tonkhe tivakashi takuleli lakitsi letichamuka kumave emhlaba. Kwengeta, iNingizimu seyente yabuye futsi yasabalalisa tinkhombandlela tekwelashwa nekuchazela bodokotela nebahlengi/bahlengikati ngalesimo kuyo yomibili lemikhakha wahulumende nalotimele.5.3.  Tonkhe tifundza setimise ngemumo licembu lelitawubukana nekubhedvuka kwaleligciwane, futsi bacaphele ngewelusweti kutfola kanye nekulawula timo letingakahloswa letingacubuka kulelive lakitsi. Kuphindze futsi kwakhonjwa tibhedlela letinengi kulo lonkhe lelive lakitsi njengetikhungo tekuvalela nekwelapha nanoma ngubani longenteka kutsi wesuleleke ngaleLigciwane i-Corona.5.4.  Ngekusebentisana neLihhovisi leLincusa letfu eShayina sisigadze ngewelusweti lesimo futsi siyatetsemba kutsi sikulungele kukhipha titjudeni naletinye takhamuti taseNingizimu Afrika lekwamanje tiseWuhan, eShayina uma kungavela sidzingo sekwenta njalo. B.  Tincumo teKhabhinethi6.  Sivumelwane seBudlwano Lobuhle neKusebentisana eNingizimu lengaseMphumalanga ye-Eshiya (i-TAC)6.1   Ikhabhinethi ikuvumile kungena kweNingizimu Afrika kule-TAC letawetfulwa ePhalamende kute kutsi igunyatwe. Inhlangano yeMave laseNingizimu yeMphulanga ye-Eshiya (i-ASEAN) ifaka ekhatsi sinye setigodzi letikhula ngekushesha nalesinemandla emhlabeni. Kungena kule-TAC ngekwelisubuciko kutawunika temabhizinisi aseNingizimu Afrika litfuba lekufinyelela lesigodzi, kanye nemave ale-ASEAN kufinyelela timakethe taseNingizimu Afrika neteNhlangano yeKutfutfukisa laseNingizimu ye-Afrika.7.  Inkhomfa ye-6 yeBudlelwane beMave Emahlaba yaMhlabuhlangene (ye-UN) yeTheknoloji kuTekugcina Kuthula7.1.  Ikhabhinethi ivumile kutsi iNingizimu Afrika ingenise Inkhomfa ye-6 yeBudlelwane beMave Emahlaba yaMhlabuhlangene (ye-UN) yeTheknoloji kuTekugcina Kuthula kusukela mhla tinge-23 kuya kumhla tinge-26 Inhlaba 2020. Nanoma-nje emave lamanyenti ake awungenisa lomkhosi esikhatsini lesendlulile, loku kutawuba kwekucala ngca kutsi ungeniswe yi-Afrika.7.2.  Lenkhomfa ifaka ligalelo ekwenteni kancono lelivekati mayelana nekuvimbela kungcubutana, kugcina kuthula, kuvikeleka kanye nekwakha kabusha ngemuva kwekungcubutana nekutfutfuka. Lokutawugcilwa kuko lonyaka kutawuba kutfola tisombululo ngekukhutsata kusetjentiswa kwematheknoloji esimanje kanye nemicondvo kumisebenti lechutjwa yi-UN.Ngesikhatsi salekhomfa, iNingizimu Afrika itawukhona kukhutsata imikhicito yayo yetheknoloji lekhicitwa ngekhatsi kuleli lakitsi kanye nemakhono ekutivikela alelive.C.  Imitsetfosivivinyo8.  Umtsetfosivivinyo weKutsengwa Kwemikhicito neTinsita taHulumende.8.1.  Ikhabhinethi ikuvumile kushicilelwa kweMtsetfosivivinyo weKutsengwa Kwemikhicito neTinsita taHulumende kute kutsi ummango uphawule ngawo. Utawutsi ungaphasiswa ube ngumtsetfo, loMtsetfosivivinyo utawucitsa Umtsetfo weLuhlakamsebenti weKutsenga Lonconotwako, wanga-2000 (Umtsetfo we-5 wanga-2000) uphindze futsi uchibele leminye imitsetfo lephatselene nekutsengwa kwemikhicito netinsita tahulumende.  8.2.  LoMtsetfosivivinyo uphakamisa luhlakamsebenti lunye lwetekutsengwa kwemikhicito netinsita tahulumende. Usungula siphatsimandla lesigunyatiwe kutsi silawule siphindze futsi sikhutsate Sigaba se-217 seMtsetfosisekelo waseNingizimu Afrika wanga-1996 kuye wonkhe hulumende. Ungenisa umtsetfo lotse kutsamba kakhudlwana wemasubuciko lanconywako ekutsenga lokwesekela imigomo yahulumende netenhlalo netemnotfo.9.  Umtsetfosivivinyo Wekuchibela Tekucashwa ngeKulingana wanga-2020.9.1.  Ikhabhinethi ikuvumile kwetfulwa ePhalamende kweMtsetfosivivinyo weKuchibela Imitsetfo yeKucashwa ngeKulingana wanga-2020. Letichibelo titawunika Indvuna yeTekucashwa Netisebenti emandla, ngekubonisana nebadlalindzima bemkhakha, kutsi kungeniswe imigomo leyenta tintfo tikhone kwenteka mayelana nekumiswa kwemigomo lebalekako yeKucashwa ngeKulingana lecondzene ngco nemkhakha lotsite. Kuphindze futsi kunciphisa umtfwalo wekulawula kubacashi labancane. LoMtsetfosivivinyo ukhutsata kutsi kube nematfuba lalinganako nekuphatfwa ngalokulungile emsebentini ngekutsi kucedvwe kubandlulula ngalokungafanele.10.   Kwentiwa ncono kweMtstefosivivinyo weKuchibela Kulungiswa Kuba neMalungelo Emhlaba10.1.  Ikhabhinethi ikuvumile kushicilelwa kweMtstefosivivinyo weKuchibela Kwentiwa Kancono kweMalungelo Emhlaba, kute kutsi ummango uphawule ngako. LoMtsetfosivivinyo wenta kutsi kube nenchubo levunywa ngumtsetfosisekelo yekuncuma emalungelo ekuba ngumnikati nekutsi kuhlalwe emhlabeni kute kutsi kulungiswe kungasebenti kwetigaba letimbili teMtsetfo Wekulungiswa kweMalungelo Emhlaba, (Umtsetfo we-112 wanga-1991). Kuhleleka kwamanje kubandlulula bomake ekuguculweni kwemalungelo ekuba nemhlaba kube buniyo.10.2.  LoMtsetfosivivinyo uphindze futsi ucinisekise kusetjentiswa kulo lonkhe lelive, lapho loMtsetfo bowungasebenti khona phambilini 'kuletabelo' iBophuthatswana, Ciskei, Transkei kanye naseVenda.11.  Umtsetfosivivinyo weKusebentisa Imikhumbi weMaciko wanga-202011.1.  Ikhabhinethi ikuvumile kushicilelwa kweMtsetfosivivinyo Wekusebenta ngeMikhumbi weMaciko wanga-2020 kute kutsi ummango uphawule ngawo. Lomtsetfo ufuna kunika umbononchanti wahulumende emandla ekuvusetela umkhakha wetitfutsi taselwandle, kanye nekwenta kancono ligalelo lato ekukhuleni nasekugucukeni ngemandla kwemnotfo. Uhambisana nemigomo yetemikhumbi yeNchubomgomo Lenkhulu yeTitfutsi taseLwandle leyavunywa yiKhabhinethi nga-2017. Uma sewuvunyiwe waba ngumtsetfo, loMtsetfosivivinyo utawucitsa imitsetfo leminyenti lephatselene netaselwandle.12.  Umtsetfosivivinyo Wetekuphepha kweTetitimela wanga-202012.1.  Ikhabhinethi ikuvumile kwetfulwa ePhalamende kweMtsetfosivivinyo Wetekuphepha kweTetitimela wanga-2020. LoMtsetfosivivinyo ufuna kucinisa tekuphepha kwetetitimela tetfu kanye nekucinisekisa kutsi kuhamba ngesitimela kuba yindlela yetekutfutsa lehehanako lephindze futsi ikhone kufaka ligalelo ngalokwakhako emnotfweni.  12.2.  LoMtsetfosivivinyo wavunywa kwekucala kutsi ummango uphawule ngawo ngeNdlovana 2018 futsi wakhishwa wayiswa kuto tonkhe tifundza kute kutsi ummango uphawule ngawo ngeNdlovulenkhulu 2018. LoMtsetfosivivinyo lovunyiwe lotawetfulwa ePhalamende ufake ekhatsi emagalelo latfolwa ngesikhatsi ummango uphawula ngawo. Lenchubo yePhalamende itawubuye futsi iwulolonge loMtsetfosivivinyo ngembi kwekutsi uphasiswe ube nguMtsetfo.13.  Umtsetfosivivinyo Wekuchibela Umkhandlu Wekwendluliswa kweteTitfutsi wanga-201813.1.  Ikhabhinethi ikuvumile kwetfulwa ePhalamende kweMtsetfosivivinyo Wekuchibela Umkhandlu Wetekwendluliswa kweteTitfutsi wanga-2018. LoMtsetfosivivinyo uchibela Umtsetfo weMkhandlu Wekwendluliswa kweteTitfutsi, wanga-1998 (Umtsetfo-39 wanga-1998) lobukene netekwendluliswa letiphatselene nekufakwa kweticelo tetimvume tetitfutsi temgwaco (manje lesekubitwa ngekutsi ngemalayisense ekusebenta). Lokuchibela kufaka ekhatsi kuntjintja kwenchubomgomo, tintfutfuko kanye nemtsetfo lomusha kusukela nga-1998.13.2.  LoMtsetfosivivinyo ulinganisa uphindze futsi wente kancono tinchubo tekwendlulisa, lotawuba nemiphumela yekonga tindleko nesikhatsi, kanye netisetjentiswa letenta kancono tetitfutsi letiphumela ngaphandle kweminyele kanye netalapha kuleli lakitsi kuhambisa bagibeli ngalokongako kanye nekutiphilisa.D.  Imibiko14.  Kuhalalisa14.1.  Ikhabhinethi ihalalisela:licembu lebafundzi balapha eNingizimu beLibanga le-11: Sureshka Naidoo; Caitlin Schwarer; Nondumiso Ntshangase; Nosipho Dube; Mihlali Precious Stofile; Ondele Bede; Okhela Sigwela kanye naLizalise Dlomo, labaphumelele kuMncintiswano weSikolwa seMave Emahlaba weMoot Court we-5 ePoland.Inhlambi yaseNingizimu Afrika Natalie du Toit ngekuvotelwa ate ayoba ngulomunye wemakhandidethi lasihlanu ekugcina kuNdondo yeMkhankhaso weteMidlalo weLaureus kuleminyaka lenge-20 leyendlulile (2000-2020). 15.  Kudvudvuta15.1.   Ikhabhinethi itfumele emavi endvudvuto ku:mndeni nebangani baSolwati Joseph Shabalala, lichawe letemculo kanye nemsunguli welicembu iLadysmith Black Mambazo lelawina indondo lebitwa ngekutsi pheceleti Grammy Award. Umculo wakhe wafaka bantfu labanyenti emhlabeni wonkhe jikelele inshisekelo waphindze futsi wahlanganisa bantfu baseNingizimu Afrika. Mengameli Ramaphosa umemetele kutsi utawuhlonishwa ngekutsi umgcwabo wakhe ube nguMngcwabo Lokhetsekile Lochutjwa nguHulumende Lokumkhakha we-2.hulumende nebantfu baseKenya ngekushonelwa nguloyo bekanguMengameli phambilini Umhlonishwa Mengameli Daniel Toroitich Arap Moi, lowaba ngumengameli wesibili waseKenya ngemuva kwenkhululeko.mndeni nakubangani baKabuteni Thabiso Collins Tolo (49), Sikhulu seSigaba Sekucala Tebogo Caroline Lekalakala (33) kanye neMhloli weTindizamshini Gugu Comfort Mnguni (36), indizamshini yakhe lephahlateke etintsabeni ngaseMossel Bay eNshonalanga Kapa mhla tinge-23 Bhimbidvwane 2020. Ngesikhatsi bashona bebasebenta kuMtimba weteTindizamshini teMmango waseNingizimu Afrika.mndeni nebangani beMnu Marcelino dos Santos, lomunye webasunguli beMozambique Liberation Front (i-FRELIMO), loshone aneminyaka lenge-90 budzala. Lomholi loyincophamlandvo bekangulolunye lwetimphawu tekutichenya nge-Afrika. Bekasigayigayi semzabalazo wenkhululeko lohlomile waseMozambique, bekaphindze futsi abe ngusopolitiki nasonkondlo emibhalweni yakhe bekabhala emagamambumbulu atsi unguLilinho Micaia naKalungano. E.  Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.16.  Mnu. Busani Ngcaweni lobekwe waba nguThishelanhloko weSikolwa Savelonkhe Sahulumende.17.  Mk. Yoliswa Makhasi lobekwe waba nguMcondzisijikelele weLitiko Letemisebenti Yahulumende Nekuphatsa.18.  Mnu. Ayanda Kanana ubekwe waba Sisebenti Lesikhulu (i-CEO) neMcondzisi Lomkhulu weLibhange Letekutfutfukiswa kweMhlaba neTekulima.19.  Mnu. Basil Bryan Ford ubekwe waba nguMnakekeli Lomkhulu neSiphatsimandla Sekutilandza se-Ejensi yeTinsita Letifananako neKufinyelela yaseNingizimu Afrika.20.  Mnu. Luvuyo Keyise ubekwe waba nguMnakekeli Lomkhulu neSikhulu Sekutilandza we-Ejensi yeTebucwepheshe beteLwatiso lweMbuso.21.  Emalunga eBhodi yeMapaki aseNingizimu Afrika:a.  Mnu. Zola Luxolo Fihlani;b.  Mk. Gertrude Buyelwa Koyana;c.  Mk. Faizal Docrat;d.  Mnu. Jeoffrey Mashele.22.  Emalunga eBhodi yeSikhungo seTekuhlalisana kweTitjalo neTilwane saseNingizimu Afrika:a.  Mk. Phuthanang Cenea Motsielwa;b.  Mk. Pamela Bulelwa Yako; kanye nac.  Dkt. Kowiyou Yessoufou.23.  Ibhodi yeMapaki eTihlambo i-Isimangaliso:a.  Solwati Antonia Thandi Nzama (Sihlalo);b.  Mk.omagcisa Cawe;c.  Solwati Peter Small;d.  Mnu.on Langalibalele;e.  Mk.etlhogonolo Noge-Tungamirai;f.  Mnu.nasagren Ganesh Nair; kanye neg.  Inkosi Tembe Mabhudu Israel;h.  Ummeleli weSiphatsimandla seTekuvakasha saKwaZulu-Natal;i.  i-CEO; kanye nej.  Mmeleli weLitiko Letemvelo,Temahlatsi Netinhlanti.Imibuto ingacondziswa ku: Mk. Phumla Williams   Libambela laloKhulumela IkhabhinethiMakhalekhikhini: 083 501 0139 "
Sitatimende seMhlangano weKhabhinethi lebewubanjwe mhla ti-11 Indlovulenkhulu 2020,12 Mar 2020,https://www.gov.za/speeches/statement-cabinet-meeting-11-march-2020-12-mar-2020-0000,https://www.gov.za/ss/speeches/statement-cabinet-meeting-11-march-2020-12-mar-2020-0000,"Sitatimende seMhlangano weKhabhinethi wangaLesitsatfu, mhla ti-11 Indlovulenkhulu 2020 ePhalamende, eTuynhuys eKapa A. Tindzaba letibalulekile taleLive1. I-Coronavirus (i-COVID-19) 1.1. Ikhabhinethi iyabacinisekisa bonkhe bantfu baseNingizimu Afrika kutsi kwentiwa tonkhe taba tekucaphela phambilini kuvikela lelive kunoma ngukuphi kubhebhetseka ngemandla kwale-COVID-19. Indvuna yeTemphilo, Dkt. Zweli Mkhize, ubikele Ikhabhinethi kutsi sekunetehlakalo leti-13 te-COVID-19 lapha eNingizimu Afrika. Lamuhla ekuseni, Indvuna yeTemphilo icinisekise kutsi kutfolakale letinye tehlakalo letinsha letine, lokwenta lelinani letehlakalo te-COVID-19 likhuphuke liye ku-17. Utasiniketa leminye imininingwane ekuhambeni kwalolusuku. 1.2. Ikhabhinethi nayo igcizelela simemo lesentiwe yiNhlangano yeTemphilo yeMhlaba neNdvuna yeTemphilo Mkhize, kutsi bonkhe bantfu baseNingizimu Afrika bachubeke nekusebentisa netento letiyindlela yekuvimba kwesulelana nekwandza kwaleligciwane. Letindlela tekuvikela tifaka ekhatsi kuvama kugeza tandla takho ngemanti lanensipho noma-ke usebentise sibulalimagciwane sekugeza tandla lesine-alkhoholi i-sanitizer, tiphindze futsi tifake ekhatsi kugwema kubamba emehlo, timphumulo nemlomo ngetandla letingakagezwa kanye nekuvala umlomo wakho ngethishu uma ukhwehlela noma uthimula bese uyayilahla leyo thishu. Timphawu letivamile taleligciwane, yifiva, kukhwehlela nekuphefumula kamatima.  Uma ngabe unaletimphawu njengobe tichaziwe lapha ngetulu, bantfu belulekwa kutsi bahlale ekhaya futsi bafune lusito lwetekwelashwa.1.3. Sicela wonkhewonkhe kutsi bahloniphe lingasense letigulane letine- CODVID-19 kanye nemindeni yato. Sicaphelisa ngemandla kutsi kungandziswa nanoma nguluphi lwatiso lolungesiwo emaciniso loluphatselene naleligciwane kute kutsi kuvinjwe kwandza kweluvalo, kukhishwa inyumbazana kanye nekubandlulula labanye emimangweni yetfu.  Bantfu labakhatsatekile bangatsintsa Lucingo Loluphutfumako lweSikhungo saVelonkhe seteTifo Letitsatselwanako (i-NICD) ku-0800 029 999 kute batfole lwatiso lolungilo mayelana ne-COVID-19.1.4. Ikhabhinethi ijoyina Mengameli Cyril Ramaphosa ekufiseleni licembu lekubuyisa ekhaya kuleli lakitsi nelitsimba le-South African Airways (le-SAA) labafulatsele leli lakitsi ngaLesibili babhekisa emabombo kuLidolobhakati laseWuhan, kuSifundza saseHubei eRiphabhliki yeBantfu yaseShayina, kulandza babuyise kuleli bantfu baseNingizimu Afrika laba-122. Licembu letemphilo leLitiko Letemphilo kanye neLuphiko lweteMphilo lweMbutfo Wetekuvikela waseNingizimu Afrika nabo bayincenye yalelitsimba lekubuyisa ekhaya. Ikhabhinethi seyivakalise kubonga kwayo ku-SAA ngelusito lwabo lolukhulu kangaka kulomsebenti wekubuyisa ekhaya.1.5. Lelicembu lekubuyisa ekhaya nalabantfu baseNingizimu Afrika lababuyiswa ekhaya balindzeleke kutsi batseleke kulelive lakitsi ngaLesihlanu lona, mhla ti-13 Indlovulenkhulu 2020. Ekufikeni kwabo, batawuvalelwa bodvwana linanincane lemalanga la-14 kuya kulinanikhulu lemalanga lange-21. Ngalesikhatsi lesi, kuhamba kwebantfu nemphahla kuphunywa kungenwa kuletindzawo tekuvalelwa kutawuncishiswa.  1.6. Sicaphelisa bantfu ngemandla kutsi bangetami kutsintsana ngekwemtimba noma-ke balinge kuvakashela letindzawo teluvalelo. Uma-ke lesikhatsi sekuvalelwa sesiphelile futsi netinhlolo tacinisekisa kutsi sekute kwesuleleka ngeligciwane i-COVID-19 lokubhacile kwebantfu bakitsi, batawubese-ke bayakhululwa babuyela emuva emimangweni yabo lefanele. 1.7. Ikhabinethi iyawuncoma kakhulu umsebenti lowentiwe Likomidi leTindvuna (i-IMC) lebelinikwe umsebenti wekubukana ne-COVID-19, liholwa yiNdvuna yeTemphilo futsi lisebentisana ne-NICD, ekulandzeleleni nekuvimba leligciwane, lapho basasita labo labatsintsekile nekuhlala njalo batisa sive ngalokusha lokwentekako. 1.8. Ikhabhinethi iyakutfokotela kakhulu kutsi tifundza letinyenti tiyelekele luchumanolwatiso mayelana neludzaba lwe-COVID-19 etandleni teNdvuna yeTemphilo ngenca yekubaluleka kwalo ngekwavelonkhe nekwemave emhlaba. Sicela tonkhe letinye tifundza kutsi nato atente njalo kute kucinisekiswe kuphuma endzaweni yinye kwelwatisokuchumana futsi ngaleyo ndlela-ke kutawugwemeka nanoma ngukuphi kudideka lokungakahloswa nekwendluliswa kwemilayo lokungakachumani. 1.9. Mengameli Ramaphosa masinyane-nje utawatisa emacembu etembusave ePhalamende kanye nebaholi bemasontfo ngale-COVID-19. Kutawubanjwa umhlangano lokhetsekile mayelana ne-COVID-19 ngeLisontfo, mhla ti-15 Indlovulenkhulu 2020, eTshwane. 2. Umnotfo2.1. Ikhabhinethi ikubuyekitile kukhululwa kweMbiko weTelubalobalo lwaseNingizimu Afrika lomayelana neLinanimkhicito netinsita (i-GDP, lokhombise kutsi umnotfo wetfu wehlile. Emanani akhombise kwehla kwe-GDP nga-1.4% eKoteni ye-4 yanga-2019. Loku kulandzela kuncipha nga-0.8% eKoteni ye-3 yawo lowo mnyaka.2.2. Nanoma-nje isibona lesimo lesibi lesibangelwa kusetjentiswa kwagezi ngekwabelana, Ikhabhinethi solo iyatibophelela ekulungiseni loko lokubalulekile, kulandzelela tindzawo tekukhula kwemnotfo letibalulekile iphindze futsi ichube umkhankhaso wetisombululo letihlangene nabo bonkhe balingani betenhlalo kute kutsi sisonkhe sibeke lelive endleleni lecondze ekukhuleni kwemnotfo. 2.3. Sicinisa lutjalomali lwetfu futsi kute kube ngulamuhla imiklamo lenelinanimali letigidzigidzi leti-R9 seyiphotfuliwe bese kutsi imiklamo lenge-27 letigidzigidzi letingetulu kwaletinge-R250 isesigabeni sekufezekiswa, kunaleminye leminyenti letawentiwa kulomnyaka.3. Intsengo yedatha yaka-Vodacom3.1. Ikhabhinethi iyasemukela simemetelo lesikhishwe yiKhomishini yeteMncintiswane mayelana nesivumelwano sekuvuma sikhonkhwane lekufinyelelwe kuso ne-Vodacom mayelana nekwehliswa kwentsengo yedatha yalomsiti.  Loku kulandzela luphenyo lweKubuta ngeMakethe yeMncintiswano mayelana netinsita tedatha lolwacelwa yiNdvuna yetekutfutfukisa Umnotfo Ebrahim Patel nga-2017, lolwatfola kutsi tintsengo tedatha betisetulu kakhulu kunakulamanye emave futsi betibandlulula batsengi labaphuyile.  3.2. Lesivumelwano lesentiwe ne-Vodacom sitawucala kusebenta mhla lu-1 Mabasa 2020 futsi sitawenta kutsi intsengo yedatha yehle kuwo onkhe ema-bundle angenyanga, lapho khona tintsengo te-bundle i-1GB titawehla tisuke ku-R149 tiye ku-R99 (kwehla nge-34%), futsi kutawuba naletinye tephulelo emnyakeni lotako.  I-Vodacom itawuphindze yente kutsi kube nemadatha amahhala ebatsengi emawebhusayithi ahulumende (njenge-GCIS, i-BizPortal lensha ne-Wikipedia) nekufinyela emawebhusayithi emanyuvesi aseNingizimu Afrika. Tephulelo letichubekako titawunikwa batsengi langetulu kwalaba-2 000 bemimango lephuye kakhulu futsi basebentisi batawutfola  iphakheji lesisekelo  yemilayeto ye-SMS lemibili yamahhala onkhe malanga.4.  I-PepsiCo itfole i-Pioneer Foods4.1. Ikhabhinethi iphindze futsi yemukela incalisakuvela yedili yekuhlomisa tisebenti leyentiwe ne-PepsiCo njengencenye yalenkampani yekutfola inkampani yekudla yaseNingizimu Afrika, i-Pioneer Foods I-PepsiCo itinikele kumisebenti, lutjalomali kanye nekuhlomisa bendzawo nekutsenga. Iphindze futsi yavuma kutsi emahhovisi ayo lamakhulu lase-Sub-Sahara atawuba eNingizimu Afrika.4.2. Tisebenti te-Pioneer Foods leti-10 000 tivikelekile ekudzilitweni emsebentini ngenca yalokuhlanganiswa kwaletinkampani futsi i-PepsiCo ivumile kugcina i-agrigethi yemazinga ekucasha ikulamazinga lakhona kwamanje sikhatsi lesiminyaka lesihlanu. Tisebenti kulenkampani titawunikwa nemasheya labita tigidzi leti-R1.6 e-PepsiCo latawusetjentiselwa kutfola sabelo sa-13% e-Pioneer Foods kungakapheli iminyaka lesihlanu.5. Kulwa nekuhlukunyetwa kwabomake nebantfwana5.1. Ikhabhinethi iyasemukela sincumo seNkantolo Lephakeme yaseGauteng sekwala sicelo semvume yekwendlulisa sikhalo ecaleni lemdlwenguli Nicholas Ninow lodliwe licala. Kulomnyaka lophelile, Ninow wagwetjwa dzilikajele ngemuva kwekudlwengula intfombatanyana leneminyaka lesikhombisa budzala endzaweni yekudla i-Dros eSilverton, ePitoli nga-2018.5.2. Lesehlulelo, sigwebo, nekwaliwa kwemvume nekwendlulisa sikhalo, itfumela umlayeto lonemandla kubabhebhetseli nalabo labangaba babhebhetseli bekuhlukumeta bomake nebantfwana kutsi, tikhungo tebulungiswa taseNingizimu Afrika itawubenta batiphendvulele ngaletento tabo letimbi kangaka.  5.3. Sisonkhe ngekubambisana sifanele kutsi sikucedze nya lokuhlukubeta lokwentela phansi emalungelo eluntfu labaluleke kakhulu abomake nebantfwana. Ngekusebenta ngekubambisana sifanele sicinisekise kutsi kute make noma umntfwana lohlukubetwa ngekwelicansi, loshaywako, lodlwengulwako noma-ke lohlaselwa nanoma ngukuphi kulelive lakitsi. 6. Kuphepha emigwacweni6.1.  Ikhabhinethi ivakalisa emavi ekulilela nekudvudvuta  imindeni lenge-25 yebagibeli labashone engotini yebhasi ngaseCentane eMphumalanga Kapa ekucaleni kwalenyanga.  Iphindze futsi ifisela nalabo labalimele labasindzile kwelulama lokusheshako.6.2. Luphenyo loluchutjwa yiNhlangano yekulawula teMgwaco neMaphoyisa aseNingizimu Afrika lufanele kutsi lusite ekuniketeni temphendvulo mayelana netimo letiphatselene nalenhlekelele. Bashayeli betigitjelwa banemsebenti wekwenta konkhe lokusemandleni abo kutsi bacinisekise kuphepha kwebagibeli babo.  6.3.    Ikhabhinethi ikuvumile kwetfulwa ePhalamende kweMtsetfosivivinyo weKuchibela Imigwaco yaVelonkhe wanga-2020. Utawutsi ungaphasiswa ube ngumtsetfo, loMtsetfosivivinyo utawufaka ligalelo ekunciphiseni lokubhubha kwebantfu labanyenti emigwacweni yetfu. B. Tincumo teKhabhinethi1.  Lisubiciko laVelonkhe (i-NSP) yeteBudlova Lobucondziswe kuBulili Lobutsite neKubulawa kwaLabasikati (i-GBVF)1.1. NgeNgongoni 2019, Ikhabhinethi yavuma i-GBVF-NSP. Yaphindza yatfuma litsimba leTindvuna lebeliholwa yiNdvuna eHhovisi laMengameli yetaBomake, Bantfwana Nebantfu Labanekukhubateka, Mk. Maite Nkoana-Mashabane, kutsi bente umsebenti lochubekako mayelana nemalungiselelo esikhungo lowentiwe kule-GBVF wekwengamela kufezekiswa kwe-GBVF-NSP.1.2. Itfokotela kuchutjwa ngekuphutfuma kwenganyelwa kwalomsebenti wekuvimba i-GBVF, Ikhabhinethi ikuvumile kusungulwa kweMkhandlu waVelonkhe we-GBVF (NCGBVF).  Lomkhandlu utawuhlanganisa bantfu kulo lonkhe lelive, etifundzeni nasetindzaweni letisemakhaya kuhola nekwesekela tingenelelo te-GBVF letiletsa tingucuko. Utawuphindze futsi ube nesibopho sekufezekisa le-GBVF-NSP.  1.3. Umkhandlu waVelonkhe we-GBVF utawubika kuMengameli ngekusebentisa Indvuna Nkoana-Mashabane.   Ikhabhinethi iphindze futsi yavuma  kusungula i-IMC lefaka ekhatsi Indvuna yeMaphoyisa Bheki Cele; Indvuna yeTebulungiswa Nekucondziswa Kwesimilo Ronald Lamola; Indvuna yeTemisebenti Yahulumende Nekuphatsa; Indvuna yeTekutfutfukiswa Kwetenhlalakahle Lindiwe Zulu neNdvuna Nkoana-Mashabane futsi kutawuba nguye ummemi.1.4.  Ikhabhinethi ikugcizelele kubaluleka nekuphutfumisa timiso tekuvimba budlova lobubhebhetselwa kumalunga emmango lahlaseleka kalula. Le-IMC itfunywe kutsi isebente ngekushesha nangalokongako ekuhleleni kahle ngalokusemtsetfweni loMkhandlu waVelonkhe we-GBVF. Baphindze futsi batfunywa kutsi bachubeke bacubungulisise kukhoneka kwekwakha umtsetfo mayelana nalokuhleleka kwamanje kwesikhungo.   1.5. Ikhomishini yeTekulingana ngekweBulili   njengesikhungo sesahluko semfica lesinemsebenti wetemtsetfosisekelo wekukhutsata kuhlonishwa kwetekulingana ngekwebulili nekuvikelwa kwe, kutfutfukiswa nekutfolwa kwekulingana ngekwebulili   itawulindzeleka kutsi ichubeke nekutsi ihlale njalo ihlola futsi ilandzelela inchubekelembili leyentiwako ekufezekiseni i-BVF-NSP.2. Luhlelo Lwetemabhizinisi aseMaphandleni naseMalokishini (i-TREP)2.1. Ikhabhinethi ikuvumile kufezekiswa kwe-TREP ngekusebentisa Sikhwama seTemabhizinisi aseMalokishini. Loku kuhambisana netingenelelo tetemnotfo tekusebentisa nekulawula nekukhulisa iminotfo yasemalokishini nasetindzaweni tasemaphandleni. 2.2. Lemali itawusita futsi icinisekise kutimela kwetikhungo tetemnotfo letihambisana neModeli yeKutfutfukisa yeSigodzi kuleto tindzawo.3.  Luhlakamsebenti lwaVelonkhe lweNchubomgomo yeKuhlola Lolubuyeketiwe 2019-20243.1. Ikhabhinethi iyivumile le-NEPF leBuyeketiwe yanga-2019-2024 neLisu laVelonkhe Lekuhlola langa-2020-2025, lolwenta kancono inchubo yekuhlola ngekhatsi kuhulumende. Atokwenta kancono emakhono ahulumende ekufezekisa loLuhlakamsebenti lweThemu leseMkhatsini lolwemukelwa nga-2020-2024.   3.2. Omabili lamadokhumenti ayatfolakala kuwebhusayithi yeLitiko Letekucaphela Nekulinganisa Kusebenta Kwahulumende (www.dpme.gov.za). 4.  Lisubuciko leLwandle i-Antarctic nalolungaseNingizimu4.1.  Ikhabhinethi ikuvumile kushicilelwa kweLisubuciko leLwandle i-Antarctic nalolungaseNingizimu kute kutsi ummango uphawule ngalo.  INingizimu Afrika iyindlela leya e-Antarctica yaletinye tinhlelo temave emhlaba te-Antarctica leti-10. Tonkhe letinhlelo tifaka ligalelo kumnotfo waseNingizimu Afrika.4.2. Lelisubuciko liphakamisa nati tinsika letisihlanu letilandzelako: (a) kukhulumisana nekutinikela kwemave emhlaba nemakoporasi; (b) lucwaningo; (c) kusetjentiswa lokongako nalokusimeme; (d) kutfutfukisa emakhono nekucecesha kanye (e) nekucaphelisa bantfu. Lelisubuciko liphindze futsi liphendvule kulenchubo yeSivumelwano se-AntarcticC. Imitsetfosivivinyo1.  Umtsetfosivivinyo Wekuchibela Luhlakamsebenti lweTemigwaco wanga-20161.1. Ikhabhinethi ikuvumile kwetfulwa ePhalamende kweMtsetfosivivinyo weKuchibela teMigwaco taVelonkhe wanga-2020. LoMtsetfosivivinyo uphakamisa kutsi, emkhatsini waleminye imitsetfosimiso yemboni yesikolwa sekushayela timoto ubuye futsi uphakamise emazinga lafanele bafundzi lababashayeli labatawufundziswa ngaphasi kwawo. 1.2. Uphindze futsi ubukane nekukhwaphanisa nekukhohlakala lokukhona ngekhatsi emkhakheni wetimoto, ukhuphula tinhlawulo talabo labehluleka kugcina imitsetfo yemgwaco; uvimbela bashayeli kutsi banganatsi tjwala uphindze futsi uphakamise umtsetfo wavelonkhe wemapuletinombolo. 1.3.    LoMtsetfosivivinyo uphindze futsi uphakamise kulinganisa emandla eNdvuna yeTetitfutsi kanye nalawo weMalunga eSifundza eLikomidi leSigungu Lesiphetse lesibukene netetitfutsi. 2. Umtsetfosivivinyo weSincemphetelo Sekulimala neKungenwa Tifo eMsebentini wanga-20192.1. Ikhabhinethi ikuvumile kwetfulwa ePhalamende kweMtsetfosivivinyo weKuchibela Kuncemphetelwa Mayelana neKulimala neKutfola Tifo eMsebentini wanga-2019 kute kutsi ummango uphawule ngawo.2.2. LoMtsetfosivivinyo ubukana netichibelo letiphakanyisiwe teMtsetfo  weSincemphetelo seKulimala neKungenwa Tifo eMsebentini (i-COIDA), 1993 (Umtsetfo130 wanga-1993). LoMtsetfosivivinyo welula sikhala kute ufake ekhatsi kulimala nekutfola tifo emsebentini leto tisebenti letisengotini lebetingakafakwa phambilini kanye nekwenta kancono tinzuzo tekuncempheteliswa kutisebenti ngalokuvamile.  2.3.  LoMtsetfosivivinyo manje sewufaka ekhatsi emkhatsini waletinye tintfo tisebenti tasetindlini ngaphansi kwalomkhakha wetisebenti ngekwetinhloso tekuzuza ngekwemibandzela ye-COIDA yanga-1993. Uphindze futsi uphakamise luhlakamsebenti lwekubuyisela esimeni lesifanele tisebenti letilimele futsi/noma tisebenti letingenwe kugula emsebentini. 3. Hulumende weNdzawo Umtsetfosivivinyo weKuncuma Iminyele yaBomasipala 3.1. Ikhabhinethi ikuvumile kushicilelwa kwaHulumende weNdzawo: Umtsetfosivivinyo weKuncuma Iminyele yaBomasipala  wanga-2020 kute kutsi ummango uphawule ngawo. Utawutsi ungaphasiswa ube ngumtsetfo, utawucitsa lona lokhona kwamanje waHulumende weNdzawo: Umtsetfo weKuncuma Iminyele yaBomasipala, 1998 (Umtsetfo-27 wanga-19980).3.2. LoMtsetfosivivinyo wenta kutsi, emkhatsini waletinye tintfo, kusungulwe futsi nekusebenta kweBhodi yeKuncuma Iminyele yaBomasipala, indlela netinchubo tekuncuma kanye tekuphindza kuncuma futsi kweminyele yabomasipala neminyele yeliwadi kanye nekusungulwa yeSikhungo seKwendlulisela Tikhalo. D.    Imikhosi Letako1    Inyanga yeMalungelo eLuntfu     1.1.  Mengameli Ramaphosa utawetfula inkhulumo yelusuku emkhosini waVelonkhe wekukhumbula Lusuku lweMalungelo eLuntfu wanga-2020 lotawubanjwa ngeMgcibelo, mhla tinge-21 Indlovulenkhulu 2020 eNkhundleni yeteMidlalo eColesberg eNyakatfo Kapa ngaphansi kwalengcikitsi:  Umnyaka welubumbano, kuvusetelwa kwemnotfo netenhlalo kanye nekwakha sive. 1.2.  LoLusuku lweMalungelo eLuntfu eNingizimu Afrika ludzabuka esehlakalweni lesingumlandvo saseSharpeville (eGauteng) nakaLanga (eNshonalanga Kapha) mhla tinge-21 Indlovulenkhulu 1960, lapho khona kwadutjulwa kwashona bantfu labanyenti labebalwela emalungelo abo eluntfu. 1.3. Ikhabhinethi imema bantfu baseNingizimu Afrika kutsi bagubhe Lusuku lweMalungelo eLuntfu baphindze futsi bahloniphe labo labanikela ngetimphilo tabo kute kutsi sizuze lenkhululeko lesichubeka nekuyitfokotela lamuhla. 1.4. Lomunye webaholi labatinikele losibonelo nguDkt. Alfred Bathini Xuma, munye wabodokotela betekwelapha longumuntfu wekucala ngca wase-Afrika eNingizimu Afrika kanye Mengameli waphabilini we-African National Congress.Mengameli Ramaphosa wakhumbula imphilo yaDkt. Xuma ngekutsi amemetele acinisekise Umngcwabo Lokhetsekile waHulumende: Umkhakha we-1 wekungcwatjwa kwakhe kabusha asuswa emathuneni eBrixton eJozi wayiswa lapho atalelwa khona esigodzini saKwaManzana, e-Engcobo eMphumalanga Kapa kuloMgcibelo lowendlulile. 2. Luhambo lweKuvakasha lweTemsebenti lwaMengameli  aye eCongo2.1. Mengameli Ramaphosa uyongenela Umhlangano weKubekwa eSikhundleni weLicembu leKutsintsana mayelana naloko lokwenteka eLibya e-Oyo, eRiphabhliki yaseCongo mhla ti-11 namhla ti-12 Indlovulenkhulu 2020. Uphekeletelwa yiNdvuna  Litiko Letebudlelwano Nekubambisana Kwemave Emhlaba, Dkt. Naledi Pandor, Indvuna yeTekuvikela Netigayigayi temphi, Mk. Nosiviwe Mapisa-Nqakula neNdvuna yeTekuvikeleka Kwembuso, Mk. Ayanda Dlodlo.  2.2. Umhlonishwa Denis Sassou N Guesso, Mengameli weRiphabhliki yaseCongo, umeme Mengameli Ramaphosa kutsi angenele lomhlangano njengaSihlalo weNhlangano yeBunye be-Afrika (i-AU).2.3. Iseshini ye-33 Leyetayelekile yeLibandla le-AU incume kusungula Licembu Lekutsintsana, sihlalo walo lekuyiRiphabhliki yaseCongo futsi ifaka ekhatsi emalunga eLikomidi leLiziga Leliphakeme le-AU laseLibya kuniketa kuhola nekukhutsata kuchumana kwemitamo yemave emhlaba ekufuneni tisombululo neTinkinga Letimatima taseLibya.3. Imilayeto yekulila nekwedlulisa emavi endvudvuto1.    Ikhabhinethi itfumele emavi ekulilela nekudvudvuta kumndeni, bangani kanye nebalingani ngekwemsebenti kweLuphiko lweLitiko Lolutimele Lwekuphenya kweMaphoyisa bemphenyi lomkhulu, Mnu. Mandla Mahlangu (47), lobulewe kuleliviki leliphelile. Ikhabhinethi itfumela emavi ekulila nekudvudvuta imindeni, bangani nebalingani ngekwemsebenti betikhulu letimbili te-Hawks Sikhulu lenguMphenyi Lesikhipha Emawalanti Delene Grobelaar Koonin (44) naSayitjeni Wynand Herbst (42), lababulewe nakudutjulwana eNyakatfonshonalanga.  2.    Ikhabhinethi iyakugceka lokubulawa kwalamaphoyisa latinikele, lanemsebenti wekuvikela bonkhe bantfu baseNingizimu Afrika. Sisive, sivale kutsi siphakame sonkhe sigceke lokubulawa kwemaphoyisa lamadvuna nalamasikati. 4. Umlayeto WekuhalaliselaIkhabhinethi yendlulisela kuhalalisa kwayo netilokotfo letinhle ku: 1.1. Mengameli losengakahlali esihlalweni sakhe, Umhlonishwa Mnu. Faur  Essozimna Gnassingb , ngekukhetfwa kwakhe abe nguMengameli weRiphabhliki yaseTogo ngeLukhetfo lwaMengameli lebelubanjwe mhla tinge-22 Indlovana 2020. Ikhabhinethi ijoyina Mengameli Ramaphosa ekuhalaliseleni bantfu baseTogo ngekubamba lukhetfo loluthulile.5. Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.1.    Emalunga eBhodi yeSikhungo saseNingizimu Afrika seTekuphepha eLwandle:a.    Mk. Nthato Minyuku (Sihlalo).b.    Mk. Lindelwa Nonjabulo Dlamini;c.    Mnu. Lucas Haluodi;d.    Mk. Eva Dorothy Khosa;e.    neMnu Captain Bheka Clive Zulu.Imibuto ingacondziswa ku: Mk. Phumla WilliamsLibambela laloKhulumela Ikhabhinethi Makhalekhikhini: 083 501 0139"
Sitatimende seMhlangano weKhabhinethi Lokhetsekile mhla ti-15 Mabasa 2020,15 Apr 2020,https://www.gov.za/speeches/statement-cabinet-meeting-15-april-2020-15-apr-2020-0000,https://www.gov.za/ss/speeches/sitatimende-semhlangano-wekhabhinethi-lokhetsekile-mhla-ti-15-mabasa-2020-15-apr-2020-0000,"Sitatimende seMhlangano weKhabhinethi Lokhetsekile wangaLesitsatfu, mhla ti-15 Mabasa 2020Umhlangano weKhabhinethi loKhetsekile lobanjwa kumavidiyo bewubanjwe lamuhla, ti-15 Mabasa 2020, kukhulunyiswana ngelisu lekwelulama esimeni lesifanele kwemnotfo ngemuva kwekwendlula kwesikhatsi seKuhlala eMakhaya kungatsiwa khushu kwaVelonkhe kwe-COVID-19.Loku kulandzela simemetelo lesentiwe nguMengameli Cyril Ramaphosa emavikini lamabili lendlulile, sekutsi Ikhabhinethi itawubamba tingcoco letigcwele kute itfole lisu lekwelulama kwemnotfo walelive.Kutfolwe tetfulo letisihlanu letivela kulamaklasta: (1) Imikhakha yeTemnotfo, Telutjalomali, Tekucashwa neSakhiwonchanti; (2) Tekubusa, Tekutfutfukisa Emakhono eMbuso neweTikhungo; (3) Tekuvikela Tenhlalo, Tekutfutfukisa Ummango neBantfu; (4) Telubanjiswano lweMave eMhlaba, Teluhwebo neKuvikeleka; kanye (5) neTebulungiswa, Tekuvikela Bugebengu neTekuphepha.Letetfulo tibe ngumphumela lomkhulu wemsebenti lowentiwe nguwo onkhe emaklasta eKhabhinethi, tigcile ekwelulameni kwemnotfo walelive lekungumphumela welubhubhane i-COVID-19 nekwehliselwa ezingeni lemnotfo lelingentasi kweNingizimu Afrika lokusandza kwentiwa ngema-ejensi etekulinganisa i-Moody s ne-Fitch ngalokufananako. Ikhabhinethi incume kutsi kusadzingeka tingcoco nekubonisana lokuchubekako ngembi kwekutsi kuvunywe lelisu lekugcina lelihlanganisile lekutawabelwana nalo nesive sonkhe.   Onkhe emaklasta eKhabhinethi acelwe kutsi asebentisane kute akhiphe idokhumenti yinye yetintfo telisu lekwelulamisa umnotfo walelive lakitsi letibalulekile letifanele kutsi tibekwe embili, letawuphotfulwa eMhlanganweni weKhabhinethi lolandzelako lohlelelwe kubanjwa ngeMsombuluko, Mhla tinge-20 Mabasa 2020.Ikhabhinethi iphindze yayalela Indvuna yeTemabhizinisi aHulumende Pravin Gordhan kutsi ahlele umbiko wakamuva lomayelana ne-South African Airways, kutewukhulunyiswana ngawo kulomhlangano lotako. Ngemuva kwaloko, Ikhabhinethi itawubese iphotfula lelisu lekwelulamisa umnotfo walelive.Ikhabhinethi ibonga bonkhe bantfu balelive ngekuhlala ekhaya ngalesikhatsi sekuhlala ekhaya ungatsi khushu. Imibuto ingacondziswa ku: Mk. Phumla Williams   Libambela laloKhulumela IkhabhinethiMakhalekhikhini: 083 501 0139"
"Sitatimende Semhlangano Wekuchumana Nge-inthanethi lobewubanjwe ngaLesitsatfu, mhla tinge-27 Inkhwekhweti 2020",28 May 2020,https://www.gov.za/speeches/statement-virtual-cabinet-meeting-held-wednesday-27-may-2020-28-may-2020-0000,https://www.gov.za/ss/speeches/statement-virtual-cabinet-meeting-held-wednesday-27-may-2020-28-may-2020-0000,"1.  Sifo seligciwane le-Corona2019 (i-COVID-19) eNingizimu Afrika1.1.  Ikhabhinethi yatjelwa ngalamafishane mayelana nemphumela wekubonisana kwaMengameli Cyril Ramaphosa kanye netinhlangano letahlukahlukene temmango, kucinisekisa kutsi kuchubeka kwalelive kusuka kuLizinga lesine kuya eZingeni lesitsatfu kwekuvalelwa etindlini kwavelonkhe kusekelwa kuphindze futsi kube nelivi labo bonkhe balingani betenhlalo.1.2.  Ahambisana neTindvuna letahlukahlukene, uhlangene nemmango, imikhakha yetemisebenti kanye neyetemabhizinisi, Umkhandla waseNingizimu Afrika weMasontfo, buholi bemimango yetenkholo lehlangene; Bosodolobha; Bondvunankhulu betifundza, Inhlangano yaseNingizimu Afrika yaBohulumende baseKhaya, buholi betendzabuko kanye nemacembu etepolitiki lamelelwe ePhalamende.1.3.  Ikhabhinethi yayemukela imiphumela yalokubonisana, lebekwakha ngalokubanti futsi lokunekuhlela lokuhle kwekucekisa kancane kancane imitsetfo yekuvimbela yeLizinga lesitsatfu letawucala kusebenta mhla ti-01 Inhlaba 2020. Lelizinga litawufaka ekhatsi kwentiwa kabanti kwemisebenti yetemnotfo kanye nekususa imitsetfo yekuvimbela kuhamba kwebantfu. Kutawuphindza futsi kwente kutsi bantfu labatigidzi letisiphohlongo baseNingizimu Afrika kutsi babuyele emsebentini.1.4.  Kunaka lokukhetsekile kutawucondziswa  kundzawobucayi  lapho kunekwandza khona kwelizinga lekutseleleka ngaleligciwane. Ematiko etifundza atakwetfula tingenelelo tetemphilo letitinike kuleto tindzawobucayi ngendlela yekutsi kuciniswe kucilonga, kuhlola kanye nekuvalelwa ngenca yesifo kanye netinyatselo tekuvikela. 1.5.  Ikhabhinethi ikuphindzile kwesekela kwayo kwekubonisana lokufaka wonkhewonkhe lokwentiwa nguMengameli Ramaphosa kusukela kwacala lesimo senhlekelele yavelonkhe mhla ti-15 Indlovulenkhulu 2020. Lokubonisana kwente kutsi yonkhe imikhakha yemmango ikhone kudlala indzima kulokulwa nalolubhubhane lwe-Covid-19, kusindzisa timphilo kanye nekuvikela tindlela tekutiphilisa.1.6.  Lulawulo lwekusebenta kanye nelwatitsite lwetingenelelo te-COVID-19 letichutjwa Tekusebenta Ngekuhlanyela Kwavelonkhe neLuphiko Lwetebunhloli (i-NATJOINTS) kanye neLitiko Letemphilo. I-NATJOINTS luhlaka lolumkhakhamnyenti lwekuchumanisa lwahulumende lokuhloswe ngalo kulawula imiklamo lemikhulu.1.7.  I-COVID-19 NATJOINTS yakhiwe yimikhakha yabososayensi, bomatiwankhulu betemphilo; bonjiniyela; ngulabamelele tikhungo taVelonkhe teLulawulo lweTinhlekelele; beluleki betemtsetfo; buholi balelive kutekuvikela kanye nema-ejensi ekucinisekisa kugcinwa kwemtsetfo, kanye nemacembu lavela kumatiko lakha emaklasta etenhlalo newetemnotfo eNkhundla yaseNingizimu Afrika Yebacondzisi Jikelele.1.8.  I-NATJOINTS itfola imibiko lebuya kumatiko lahlukene bese futsi ingenisa tiphakamiso kuBacondzisi Jikelele (ema-DGs) kute kwentiwe tincomo letetfulwa kuMkhandlu Wavelonkhe Lokhomuza Teligciwane Le-corona (i-NCCC).1.9.  I-NCCC icocisana ngetincomo teBacondzisi Jikelele iphindze futsi yenta tincomo tayo kuKhabhinethi lapho tiphakamiso, lokufaka ekhatsi imitsetfosimiso, ivunywa khona. Lenchubo icinisekisa kutsi Sigungu Lesiphetse sitsatse tincumo ngekuhlanganyela ngekuvumelana futsi ngekufaka wonkhewonkhe. Ngako-ke, Ikhabhinethi ikusola ngemagama lacinile langaba khona tiphakamiso letimanga letitsi lawo nalawo malunga eSigungu Lesiphetse ngawo lakhipha tincomo letivela ku-NCCC nome tincumo letitsatfwa yiKhabhinethi.1.10.  Ikhabhinethi icela kutsi kube nelubumbano kulokwentiwa ngiyo yonkhe imikhakha yemmango ekulweni nesitsa sinye futsi lesiyingoti, lubhubhane lwe-COVID-19.1.11.  Ikhabhinethi ibonga bonkhe bantfu baseNingizimu Afrika ngekuchubeka ngekutinikela kanye nekuvisisa ngesikhatsi sekuvalelwa ngenhloso etindlini kwavelonkhe. Kumemetela ngalokusemtsetfweni kwaMengameli Ramaphosa ngesimo savelonkhe senhlekelele ngekulandzela Umtsetfo weLulawulo Lwenhlekelele, wanga-2002 (Umtsetfo we-57 wanga-2002) kube neligalelo lelikhulu ekusindziseni timphilo tebantfu.1.12.  Tinyatselo leticinile tekulawula tibe nemphumela lomcoka ekwehliseni nasekunciphiseni lizinga lendlela yekutseleleka ngaleligciwane. Lokuvalelwa kwavelonkhe etindlini kunike live laseNingizimu Afrika sikhatsi kanye nesikhatsi sekubeka tinyatselo kumikhakha yetemphilo yahulumende kanye nakuletimele ngenhloso yekubukana nekutseleleka lokukhulu lokungeke kugwemeke.1.13.  Ikhabhinethi iyachubeka nekucela bonkhe bantfu baseNingizimu Afrika kutsi batibophelele kakhulu kutsi bayativikela futsi bavikele nalabanye kute kuncishiswe kubhebhetseka kwaleligciwane.1.14.  Tindvuna tematiko titawuchaza imininingwane emihlanganweni nebetindzaba letawubanjwa lamuhla, ngaLesine mhla tinge-28 Inkhwekhweti kanye nakusasa, ngaLesihlanu mhla tinge-29 Inkhwekhweti 2020.Tincumo teKhabhinethi2.  Kusingatsa i-Deep Space Ground Station2.1.  Ikhabhinethi ikuvumile kutsi i-Ejensi Yemkhatsi Yavelonkhe yaseNingizimu Afrika (i-SANSA) ingene kubudlelwane bekusebentisana neKuphatfwa kweTemkhatsi ne-Aeronautics kutsi isingatse i-Deep Space Ground Station. Lesiteshi, lesitawube silapha e-Matjiesfontein eNshonalanga Kapa, sitawusekela luhambo lwemuntfu lwekuya eNyangeni, ku-Mars kanye nangale.  2.2.  Sitawuhlanganiswa netindzawo letintsatfu tenethiweki eMelika, eSpain kanye nase-Australia. Njengendzawo yesine, itawungeta kuleletinye letintsatfu tindzawo kute kube nekubika lokwentiwe ncono kanye nekwengeta letinye tincenye letimcoka ekwesekeleni loluhambo lwekuya emkhatsini. I-SANSA itawusebenta, isigcine sisesimeni futsi isilawule lesiteshi.2.3.  INingizimu Afrika itawuzuza ngalesiteshi, emkhatsini walokunye, kutfutfukiswa kwemakhono laswelakalako kanye nekukhula kwesayensi, bunjiniyela, buchwepheshe kanye nemkhakha wemicondvo lemisha. Itawuphindza futsi sivete ematfuba ekusita ngemnotfo welwati, kanye nekwandzisa umkhicito welucwaningo lwavelonkhe kusayensi yasemkhatsini kanye nebuchwepheshe3.  Luhlaka lweMtsetfo Lohlongotwako weTinsita teTemlilo3.1.  Ikhabhinethi iluvumule luhlaka lweMtsetfo Lohlongotwako weTinsita teTemililo. LoMtsetfo Lohlongotwako uchaza tiphakamiso tenchubomgomo letimcoka letitawuba sisekelo semtsetfo wetinsita tetemililo lotawutsatsa sikhundla seMtsetfo weTinsita Tetemlilo lokhona kwanyalo, wanga-1987 (Umtsetfo Nombolo 99 wanga-1987).3.2.  Uchaza tindzima netibopho temikhakha yomibili yahulumende wavelonkhe kanye newasekhaya ekwesekeleni bomasipala. Kucinisekisa kutsi lensita ihambisana netindlela tesimanjemanje tekulawula tinhlekelele temlilo, uphakamisa kutsi kube nelucwaningo kanye nekugcogcwa kwelwati.3.3.  Jikelele nje, uhlose futsi kuwenta uhambisane naleminye imitsetfo leyaphasiswa ngemuva kwa-1994 futsi lephatselene nahulumende wasekhaya. Kubonisana kabanti nabo bonkhe labatsintsekako labafanele kanye nemmango nje jikelele sekwentiwe.4.  Imisebenti yeSigungu Lesiphetse ngesikhatsi seLizinga lesitsatfu4.1.  Ikhabhinethi ikuvumile kutsi ngaphasi kweLizinga lesitsatfu, lelicala ngeMsombuluko mhla ti-01 Inhlaba 2020, itawusebentisa tindlela letihlanganisiwe letifaka ekhatsi kokubili imihlangano yeKhabhinethi yekubonana ngco kanye nekuhlangana ngekusebentisa i-inthanethi.4.2.  Ikhabhinethi iphindze futsi yawavuma emacembu ekucaphela lafaka ekhatsi Tindvuna kanye neMasekela eTindvuna. Abekwe kuleso nakuleso sifundza kuletinge-52 kanye nasetifundzeni letisemadolobheni lamakhulu kutsi acaphele kugcinwa kwaleto tinyatselo letibekiwe tekulwa nekubhebhetseka kwe-COVID-19.Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.1.    Umkhandlu weBhodi yeTheknoloji Yetimbiwa (i-MINTEK) :Dkt. Vanguard Mbuyiseli Mkosana (Sihlalo);Mk. Ntokozo Faith Ngcwabe   Litiko Letetimbiwa Nemandla (i-DMRE);Mnu. Rantsadi Andries Moatshe (Uyantjintjana);Dkt.  Maropeng Walter Ngobeni;Solwati. Lindiwe Zungu;Mnu.  Philippus Rudolf Heydenrich;Mk. Pontsho Maruping;Mnu.  Harold Motaung;Mk.  Phydelis Ntombifuthi Zikalala-Mvelase;Mk.  Margaret Mosibudi Phiri;Mnu.  Lefadi Lucas Makibinyane; kanye naDkt.  M Motuku.2.    Umkhandlu weBhodi weJiyosayensi:Dkt.  Humphrey Lawrence Mbendeni Mathe (Sihlalo );Mnu.  Andries Moatshe (i-DMRE);Dkt.  Thuli Khumalo (Litiko Letemvelo, Emahlatsi Netinhlanti);Mnu.  Sanelo Malaza (uyantjintjana);Mk.  Rosalind Mdubeki (Litiko Letekutfutfukiswa Kwetindzawo Tasemaphandleni Netingucuko Kutemhlaba);Mk.  Pontsho Tsotetsi (uyantjintjana);Mk. Deborah Mochothli (Litiko Letemanti Nekuhanjiswa Kwekungcola);Mnu.  Paul Nel (uyantjintjana);Dkt.  Jennifer Mirembe;Mnu.  Smunda Mokoena;Mnu. Xolisa Mvinjelwa (umkhakha wetetimayini);Adv Ntika Maake;Mk.  Adila Chowan (umkhakha wetemabhizinisi);Mnu.  B Gerryts (Litiko Letesayensi Nemicondvo Lemisha);Mk.  Lebogang Madiba (Temafa aVelonkhe); kanyeneMnu.  Moses Mabuza   Sisebenti Lesikhulu (i-CEO).3.    Bacondzisi labangekho esigungwini kuBhodi Lelawula Ematheku aseNingizimu:Mnu.  Zolani Kgosietsile Matthews (Sihlalo );Mk.  Siphokazi Matolengwe;Mnu.  Asraf Mohamed Adam;Mk.  Leanda-Marsha Vilakazi;Mk.  Kenosi Selane;Mnu.  Zola Fihlani;Dkt.  Tshisikawe Victor Munyama; kanye naMk.  Zandile Kabini.4.    Mnu. Abel Moffat SithoIe njengeSisebenti Lesikhulu seKoporasi Yelutjalomali Lwahulumende.5.    Mk.  Phumla Williams njengeMcondzisi Jikelele weTekuchumana taHulumende neKwatisa (i-GCIS).Imibuto icondziswa ku: Mk. Phumla Williams   Lokhulumela IkhabhinethiMakhalekhikhini: 083 501 0139 "
"Sitatimende Semhlangano weKhabhinethi wangaLesine, Mhla Ti-4 Inhlaba 2020",4 Jun 2020,https://www.gov.za/speeches/statement-cabinet-meeting-4-june-2020-4-jun-2020-0000,https://www.gov.za/ss/speeches/sitatimende-semhlangano-wekhabhinethi-wangalesine-mhla-ti-4-inhlaba-2020-4-jun-2020-0000,"Sitatimende Semhlangano weKhabhinethi wangaLesine, Mhla Ti-4 Inhlaba 2020 1. Sincumo seNkantolo lePhakeme yaseNyakatfo neGauteng sangaLesibili, mhla ti-2 Inhlaba 20201.1. Umhlangano weKhabhinethi lokhetsekile lobanjwa kumavidiyo bewubanjiwe lamuhla, ngaLesine, mhla ti-4 Inhlaba 2020, kukhulunyiswana ngalokuchubekako mayelana nemitamo yeNingizimu Afrika yekusindzisa timphilo nekuvikela tindlela tekutiphilisa ngalesikhatsi salolubhubhane lwe-COVID-19. Njengencenye yaletingcoco, Ikhabhinethi ikhulume ngesincumo seNkantolo lePhakeme yaseNyakatfo neGauteng lesetfulwe nguJaji Norman Davis ngaLesibili, mhla ti-2 Inhlaba 2020, lesimemetele kutsi lemitsetfomgomo yekumiswa-nsi kwemisebenti netiminyakato nekuhlala ekhaya kwavelonkhe ye-COVID-19 kusigaba sesitsatfu nesesine ayihambisani nemtsetfosisekelo futsi ilite.1.1.1 Ngemuva kwekutfola teluleko tetemtsetfo nekulalela tiphakamiso letinyenti temalunga emkhakha wetemtsetfo mayelana nalesincumo, Ikhabhinethi inembono wekutsi lenye inkantolo ingaba nesiphetfo lesehlukile mayelana naloludzaba.1.2. Ikhabhinethi ngako-ke seyincume kusendlulisela embili lesincumo seNkantolo lePhakeme yaseNyakatfo neGauteng.1.3. Hulumende utawucela kutsi loludzaba lolwendlulisiwe lutekwe ngalokuphutfumako kute kutsi atfole kuciniseka mayelana nalemitsetfomgomo. Indvuna yeTekubusa Ngekubambisana Netendzabuko, Dkt. Nkosazana Dlamini Zuma, kulokwendluliswa kwaloludzaba utawube akanye naMengameli Cyril Ramaphosa neNdvuna yeTemphilo, Dkt. Zweli Mkhize.1.4. Ikhabhinethi itsandza kucinisekisa sive kutsi tonkhe letingenelelo letingenisiwe kusukela Mengameli Ramaphosa amemetela Simo seNhlekelele saVelonkhe ngeNdlovulenkhulu 2020 beticondziswe-ngco ekusindziseni timphilo.1.5. Ekufezekiseni letingenelelo, ngaso sonkhe sikhatsi hulumende abeloku abonisana nayo yonkhe imikhakha yemmango, njengobe lokulwa ne-COVID-19 kungumtamo wavelonkhe lodzinga kutsi kusetjentwe ngekubumbana emkhatsini wahulumende nabo bonkhe bantfu baseNingizimu Afrika.1.6. Ngalesikhatsi hulumende andlulisela embili lesincumo senkantolo, lemitsetfomgomo lekhona kwamanje iyachubeka nekusebenta, futsi sicela siphindze futsi sincenga bonkhe bantfu bakitsi kutsi bagcine tonkhe tindlelanchubo tetemphilo letibekiwe, kufaka ekhatsi kugezwa kwetandla njalo-nje, kukhweshelana, kugcoka tifonyo etindzaweni temmango kanye nekucilongwa nekwendluliselwa ekuhlolweni, lapho kunesidzingo khona.2. Kwelulwa kweSikhatsi seSimo seNhlekelele yaVelonkhe2.1. Ikhabhinethi ikuvumile kwelulwa kwesikhatsi seSimo seNhlekele yaVelonkhe ngenyanga yinye kusukela mhla ti-15 Inhlaba kuya kumhla ti-15 Kholwane 2020. Umtsetfo uyakuvumela kutsi Simo seNhlekelele yaVelonkhe singatsatsa emalanga lange-90.3. Kwesuleleka nge-COVID-19 kwaseNshonalanga Kapa3.1. Ikhabhinethi iyachubeka nekukhatsateka mayelana nekushuba nekukhula ngemandla kwekwesuleleka nge-COVID-19 eNshonalanga Kapa. Mayelana naloku, Mengameli Ramaphosa utawuvakashela lesifundza ngaLesihlanu, mhla ti-5 Inhlaba 2020, ayokhulumisana naNdvunankhulu Alan Winde nesigungu lesiphetse salesifundza  mayelana nalesimo, kanye nekubuka kulungela kwalesifundza kulawulwa lokuchubekako kwalolubhubhane.   3.2. Mengameli Ramaphosa utawube aphekeletelwa yiNdvuna Mkhize; Indvuna yeMbutfo weTekuvikela neTemphi Nosiviwe Mapisa-Nqakula; Indvuna yeTemfundvo Lesisekelo Angie Motshekga; Indvuna yeTemaphoyisa Bheki Cele; Indvuna yetekuhlaliswa Kwebantfu, Temanti Nekuhlanteka Lindiwe Sisulu kanye neNdvuna neTemisebenti Yesive Nesakhiwonchanti Patricia de Lille.4. Liviki Lekuvikelwa Kwebantfwana4.1. Ikhabhinethi ikhumbuta sive kutsi leli Liviki Lekuvikelwa Kwebantfwana, licale ngeLisontfo, mhla tinge-31 Inkhwekhweti futsi litawuphela ngeLisontfo, mhla ti-7 Inhlaba 2020. Liviki Lekuvikelwa Kwebantfwana lihlose kuphakamisa tindzaba tekuvikelwa kwebantfwana umnyaka wonkhe. Ingcikitsi yalomnyaka itsi:  Sonkhe Asivikele Bantfwana, Ngesikhatsi se-COVID-19 neKwendlula lapho . 5. Kweswelakala kwemanti5.1. Ikhabhinethi ikucaphele kwehla kwemazinga emanti emadamini lokusandza kwenteka, ikakhulu eNshonalanga Kapa. Njengelive leleswela emanti, kwehla kwemazinga emadamu kunelifutse lelibi kutidzingo tetfu temanti.Ikhabhinethi-ke iyasicela sonkhe kutsi sisebentise kahle emanti ngekuwonga.Imibuto ingacondziswa ku:Mk. Phumla Williams   loKhulumela IkhabhinethiMakhalekhikhini: 083 501 0139"
"Sitatimende Semhlangano weKhabhinethi wangaLesitsatfu Lobewubanjwe Nge-intanethi, Mhla ti-10 Inhlaba 2020",11 Jun 2020,https://www.gov.za/speeches/statement-virtual-cabinet-meeting-held-wednesday-10-june-2020-11-jun-2020-0000,https://www.gov.za/ss/speeches/statement-virtual-cabinet-meeting-held-wednesday-10-june-2020-11-jun-2020-0000,"Sitatimende Semhlangano weKhabhinethi wangaLesitsatfu Lobewubanjwe Nge-intanethi, Mhla ti-10 Inhlaba 2020   1. Takamuva mayelana neligciwane le-Corona (i-COVID-19)1.1. Emhlanganwenimavidiyo lebewubanjwe ngaLesitsatfu, mhla ti-10 Inhlaba 2020, Ikhabhinethi itfole umbiko wakamuva lovela kuMkhandlu waVelonkhe Lokhomuza Teligciwane Le-Corona (i-NCCC). I-NCCC yetfule tincomo letinyenti ngebungoti lobutse kuba nemandla kakhudlwana mayelana neSigaba seKucaphelisa seSitsatfu lesilungisiwe sekumiswa-nsi kwemisebenti, iminyakato nekuhlala ekhaya kwavelonkhe. Letincomo timiselwe kutetfulo letentiwe yimikhakha leminyenti leyehlukene netinkhulumiswano letentiwe Tekusebenta Ngekubambisana taVelonkhe neLuhlaka lweTebunhloli   1.2. Nanoma kunjalo, Ikhabhinethi yancuma kubeka eceleni kwesikhashana kuvunywa kwato kusemelwe umbiko lophelele weluhlolo lwetemphilo lobewusentiwa Likomidi Letemphilo Letekweluleka leTindvuna lomayelana ne-COVID-19. I-NCCC ilindzeleke kutsi itfole setfulo lesiphelele ekusukeni kwalelivi lelitako. 1.3. Ikhabhinethi iyaphindza futsi iyacela futsi incenga bonkhe bantfu baseNingizimu Afrika kutsi bagcine baphindze futsi balandzele ngekutivumela kwabo tinyatselo letibekiwe tekulwa ne-COVID-19. Letinyatselo tifaka ekhatsi kugeza tandla njalo-nje, kukhweshelana nekugcoka tifonyo uma isendzaweni yemmango. 2. Inkampani Yavelonkhe Yemafutsa2.1. Ikhabhinethi yatisiwe ngemsebenti lochubekako wekuhlela kabusha  tonkhe tinkampani temafutsa (i-oyili negesi)  tenkampani yahulumende yetamandla  lahlukahlukene, i-Central Energy Fund. 2.2. Lokuhlela kabusha kutawenta kutsi letinkampani letincane letintsatfu (i-PetroSA, i-Strategic Fuel Fund kanye ne-iGas) tihlanganiswe tibe yiNkampani yaVelonkhe yaPhethiloli yinye. Loku kunika emandla simemetelo lesentiwa nguMengameli Cyril Ramaphosa eNkhulumeni yakhe yeBunjalo beLive layetfula mhla ti-13 Indlovana 2020, kunika inhloso lensha nekuhlela kabusha tinkampani tahulumende letinyentana kute kutsi kwesekelwe kukhula nekutfutfuka.2.3. Ikhabhinethi isivumile siphakamiso sekucashwa kwenkampani leyingcweti kutekuhlela kabusha lesebenta ngalokukhetsekile ngekuhlanganisa kutsi itewuphenya ngemodeli letawusebenta kahle yaleNkampani yaVelonkhe yaPhethiloli  leyinye. 3. Luhlakamsebenti lweNchubomgomo yeteBudlova Lobucondziswe kuBulili Lobutsite (i-GBV) kuTinchubo teteMfundvo Lephakeme neKucecesha3.1. Ikhabhinethi iluvumile Luhlakamsebenti lweNchubomgomo yeteBudlova Lobucondziswe kuBulili Lobutsite kuTinchubo teteMfundvo Lephakeme neKucecesha. Loluhlakamsebenti lwenchubomgomo luhlose kuphendvula kulamanani lakhulako emacala laphatselene ne-GBV etikhungweni tetemfundvo lephakeme.     3.2. Loluhlakamsebenti lwenchubomgomo luniketa inkhombandlela mayelana netimiso, tindlela kanye netinchubo tikhungo tetemfundvo lephakeme letifanele kutsi tibe nato tekuvikela tehlakalo te-BGV emakhempasini ato. Kwengeta lokwenta timiso tekwengamela iphindze futsi iphocelela leto tikhungo kutsi tente ticapheliso kutinchubomgomo tato te-GBV. 4. Umbiko weLucwaningo lweKukhoneka mayelana neMsamo weMbutfo weteMzabalazo neNkhululeko (i-RLMM) 4.1. Ikhabhinethi iwuvumile Umbiko weLucwaningo lweKukhoneka mayelana nekusungulwa kwe-RLMM. Lomsamo utawufaka ligalelo ekulondvoloteni umlandvo wetemzabalazo nekulwela inkhululeko lapha eNingizimu Afrika.4.2. Lolucwaningo  lolwavunywa yiKhabhinethi nga-2015, kwatsiwa aluchutjwe ngekhatsi kwengcikitsi yeMklamo weNdlela yeMagugumafa eMzabalazo neNkhululeko (i-RLHR). Le-RLHR ifaka ligalelo ekutfutfukeni nasekugucukeni kwebunjalo betemagugumafa aseNingizimu Afrika.4.3. Uma sewuphelile, lomsamo utawulondvolota luchungechunge lwetintfo temagugumafa (letibonakalako naletingabonakali) uphindze futsi unikete tindzaba letetayelekile, tinkhumbulo kanye naloko lokwahlangabetwana nako mayelana netemzabalazo walapha eNingizimu Afrika.5. Indlela yaVelonkhe yeteMagugumafa emaKhoi nemaSan5.1. Ikhabhinethi ikuvumile kufezekiswa kweNdlela yaVelonkhe yetemagugumafa emaKhoi nemaSan, lekungumklamo wavelonkhe wemshiyalifa. Lendlela itawutfola, ingcamise, ilondvolote iphindze futsi ikhutsate emagugumafa emaKhoi, emaNama, emaGriekwa, emaKhorana kanye nemaSan. Lomklamo lona ufaka ligalelo  ekunakeni umlandvo waseNingizimu Afrika lebewunganakwa phambilini.5.2. Uphindze futsi unika emandla Umtsetfo weBuholi beNdzabuko wemaKhoi-San, 2019 (Umtsetfo we-3 wanga-2019), lowenta kutsi baholi bendzabuko bemaKhoi nemaSan banakwe.6. Imidvwebo yanga-2021 neyanga-2022 yetinhlavumali tesikhumbuto6.1. Ikhabhinethi iyivumile imidvwebo yanga-2021 neyanga-2022 yetinhlavumali tesikhumbuto letijikeletako lekhishwa Libhangesilulu laseNingizimu Afrika (i-SARB) kanye neNkampani yaseNingizimu Afrika Lekhicita Tinhlavumali. 6.2. Luhlavumali lwa-R5 lwesikhumbuto na-R5 lolisiliva lelicwebile, luhlavumali loluligolide lwebagcogci lutawukhishwa nga-2021 kugubha umkhosi weMinyakalikhulu we-SARB. Luchungechunge lweTinhlavumali lwesine lwaseNingizimu Afrika, lolutawukhishwa nga-2022 lutawufaka ekhatsi luhlavu lwemasenti la-10, lange-20, lange-50, lwa-R1, lwa-R2 nelwa-R5.   Imitsetfosivivinyo1. Umtsetfosivivinyo weKuchibela Imitsetfo yeMkhakha weTimali 20201.1. Ikhabhinethi ikuvumile kwetfulwa ePhalamende kweMtsetfosivivinyo  weKuchibela Umkhakha weteTimali wanga-2020. LoMtsetfosivivinyo uphakamisa kubekwa kwe-SARB njengeSikhungo seSisombululo, uphindze futsi wenta kancono emathulusi e-SARB ekulawula wekusebentisa emandla ayo ekucinisekisa lutinto enchubeni yetetimali.1.2. LoMtsetfosivivinyo uneluhlakamsebenti lolusha lwekusombulula tikhungo tetimali, ikakhulu emabhange, uma ahlangabetana netikhatsi letimatima tetimali.  Uphindze futsi ungenisa sikimu saseNingizimu Afrika sekucala lesikhulu sekudiphozitha imali lesitawucinisekisa kutsi bafakimali bakhokhelwa timali tabo uma emabhange ehluleka.  1.3. Lesikimu sitawuvikela bafakimali labasengotini siphindze futsi sicinisekise kutsi kuba nekutsikameteka lokuncane enchubeni yetetimali nasemnotfweni lobanti uma leto tikhungo tihlangabetana nesikhatsi lesimatima setetimali.  Kubekwa etikhundleniMk. Sekgothadi Kabelo ubekwe wabaNgumcondzisi Longasiye weSigungu Lesiphetse weBhodi yeteKulawula Ematibuko yaseLwandle yaseNingizimu Afrika. Imibuto ingacondziswa:kuMk. Phumla Williams   loKhulumela Ikhabhinethi Makhalekhikhini: 083 501 0139"
Sitatimende Semhlanganovidiyo WeKhabhinethi Wamhla Tinge-24 Inhlaba 2020,26 Jun 2020,https://www.gov.za/speeches/statement-virtual-cabinet-meeting-24-june-2020-26-jun-2020-0000,https://www.gov.za/ss/speeches/statement-virtual-cabinet-meeting-24-june-2020-26-jun-2020-0000,"1. Lisu Lekutakula Tebhizinisi Ye-South African Airways (ye-SAA)1.1 Ikhabhinethi itfole umbiko wenchubekelembili yenchubo yekutakula ibhizinisi ye-SAA lovela ku-IMC lomayelana ne-SAA, sihlalo wayo bekuyiNdvuna yeTemabhizinisi Ahulumende Pravin Gordhan.1.2 Iphalamende iyachubeka nekubambelela ekutsini ivoti lenenchubekelembili levela kubafakitimali isesekukhetsa lokungukonakona nalokusheshisako futsi, kwekutsi ibhizinisi yavelonkhe ihlele kabusha tintfo tayo letifaka ekhatsi ibhizinisi yayo, sikweleti sayo naletinye tintfo leticitsa imali.  Ikhabhinethi ikholelwa ekutsini lenkampani yetindizamshini itawuphokophela kuzuza i-ajenda yetingucuko njengekweswelakala kwematfuba ekutfutfukisa bashayeli betindizamshini labamnyama ngemuva kweminyaka lenge-26 satfola intsandvo yelinyenti.  1.3    Yesekela kuhlongotwa kutfolwa kwenkampani yetindizamshini lensha kanye nemtamo lekuvunyelwene ngawo wekugcogca timali kumitfombolusito leyehlukene, kufaka ekhatsi batjalimali labanemkhawulo kute kutsi kusetjentiswe lenkampani yetindizamshini lensha. Lena nguyona ndlela lengiyo inkampani yetindizamshini lensha lesebentako, lesimeme nalechudzelanako  lenganiketa tinsita letinhlanganisiwe tangekhatsi kuleli, tesigodzi kanye netemave emhlaba. 2.   Temnotfo2.1    Ikhabhinethi iyasemukela sabelomali sekugcwalisela lesilungisiwe  sanga-2020/21 lesetfulwe yiNdvuna yeTetimali Tito Mboweni ngaLesitsatfu, mhla tinge-24 Inhlaba 2020. Loku kubangelwe lubhubhane lweSifo i-Corona (i-COVID-19) kanye nemtselela lesibe nawo wekwehla kwemnotfo. Lesabelomali seKugcwalisela sibeka indlela yekusimamisa tikweleti ngekutsi sente kancono tindlela tetfu tekusebentisa imali kanye nekwakha sisekelo sekuvusa umnotfo.2.2    Ikhabhinethi inelitsemba lelikhulu lekutsi lokutinikela lokumenyetelwe yiNdvuna Mboweni kutawubeka umnotfo wetfu ume ucine endleleni lefanele nalesimeme, ikakhulu uma ngabe wonkhewonkhe utawubambisana nahulumende ekutifezekiseni.  3.  Takamuva Mayelana Ne-COVID-193.1 Ikhabhinethi itfole umbiko lovela kuMkhandlu waVelonkhe Lobukene nete-Corona. Njengencenye yekubukana neSigaba seSitsatfu sekumiswa-nsi kwemisebenti, iminyakato nekuhlala ekhaya kwavelonkhe sekucaphelisa lesilungisiwe nebungoti baba ncono, tichibelo ngekwemibandzela yeMtsetfo weTekulawula Tinhlekelele, 2002 (Umtsetfo-57 wanga-2002) tetfuliwe. 3.2 Ngaso sona leso sikhatsi Ikhabhinethi itfokotela lomsebenti lomkhulukati losasentiwa wekugcina kusimama emkhatsini wekusimamisa tindlela tekutiphilisa nekusindzisa timphilo, ikuvumile kufakwa kugazethi kwetichibelo letiphatselene nekuvulwa kwetindzawo tekudlela, emahhotela kanye nemakhasino.3.3 Ikhabhinethi igcizelele sicelo lesicondziswe kutsi sonkhe sekutsi sisebentisane sivimbe kubhebhetseka kweligciwane emimangweni yetfu ngekutsi sigcine tindlelanchubo tetemphilo njengekugeza tandla njalo-nje, kukhwesha kulabanye kanye nekugcoka sifonyo uma singaphandle emmangweni.4. Budlova Lobucondziswe Kubulili Lobutsite (i-GBV) 4.1 Ikhabhinethi ikhatsateke kakhulu ngekuphakama kwelizinga letehlakalo temacala laphatselene ne-GBV kulo lonkhe lelive lakitsi. Ngemuva kwekubhedvuka lokusandza kwenteka kwekubulawa kwabomake nebantfwana, sekubite kutsi bonkhe bantfu baseNingizimu Afrika babumbane basebentisane kuvimba lokufa kwebantfu ngebunyenti. Ikhabhinethi yetfulela sigcoko ema-ejensi lacinisekisa kugcinwa kwemtsetfo ngekutsatsa kwawo tinyatselo letiphutfumako ekubopheni labanye balabasolwa futsi icele lama-ejensi kutsi achubeke asebente ngekutikhandla abophe bonkhe labo lababandzakanyekako kulokubulawa kwebantfu lokushacisa umtimba.4.2 Ikhabhinethi ayilugobi luphondvo ekutinikeleni kwayo kufezekisa ngalokuphelele tingenelelo letinyenti letentiwe tisuselwa kuLisubuciko laVelonkhe mayelana ne-GBV neKubulawa kwaLabasikati. Likomidi leTindvuna leliholwa yiNdvuna yeLihhovisi LaMengameli laBomake, Insha kanye Nebantfu Labaphila Nekukhubateka, Mk. Maite Nkoana-Mashabane, liyachubekeka nekuchuba letingenelelo tahulumende letimkhakhaminyenti. Nanoma kunjalo, singenelelo lesinemandla kakhulu sidzinga bonkhe bantfu balapha eNingizimu Afrika kutsi badlale tindzima tabo ekucedzeni lelisiko lelibi lebudlova lobentiwa kulawo malunga etfu emmango lahlaseleka kalula kakhulu.  5. Ingcungcutsela Yetekutfutfukiswa Kwesakhiwonchanti Lesisimeme Lapha ENingizimu Afrika (i-SIDSSA)5.1 Ikhabhinethi iyakwemukela kusungulwa kwe-SIDSSA lebeyibanjwe kumavidiyo kuleliviki ngaphasi kwengcikitsi letsi:  Kutjala imali kusakhiwonchanti sentfutfuko leyabelwanako: manje, esikhatsini lesitako nekwendlulela ngale .  I-SIDSSA yinkhundla lehlanganisa ndzawonye badlalindzima lababaluleke kakhulu emkhakheni wekutjala imali kusakhiwonchanti, labesekela umgomo lomkhulu wekuphutfumisa lisu lekuvusa umnotfo lelichutjwa sakhiwonchanti. Kungenelela kwesakhiwonchanti kusachubeka nekuba yinjini yemaphakheji ekuvusa umnotfo walapha eNingizimu Afrika.5.2 Ngayo lenchubo, sekuhlolwe samba semiklamo lenge-276. Loku kwenta imiklamonjini yesakhiwonchanti selutjalomali lesinemtselela wekukhicita ngalokuphindzaphindziwe ekwakheni ematfuba emisebenti kanye nekufaka umnotfo emandla.  5.3 Lengemashumi lasiphohlongo nesiphohlongo yalemiklamo seyilungele lutjalomali futsi ifaka ekhatsi timboni leticinisekiswe kuba nemandla lamakhulukati emtselela walokuphindzaphindziwe kutemandla agezi; emanti; titfutsi; kanye nesakhiwonchanti selwatiso netekuchumana netheknoloji.5.4 Lemiklamo lena itawusitwa kakhulu ngetimali letivela ikakhulu kulemitfombo  tebhizinisi, timali letihlanganisiwe kanye netabelomali temnyakatimali. Njengencenye yephakheji yekuvusetela umnotfo, umoya walelive wekubambisa kwemabhizinisi angasese nahulumende uyachubeka nekugcila ekulungiseni kungalingani kwetindzawo, kugucula umnotfo kanye nekwakha imisebenti ledzingeka kakhulu.Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.1. Emalunga eBhodi Yekulawula Letimele yeBacwaningimabhuku:1.1. Mk. Martie Janse van Rensburg (Uyaphindvwa kukhetfwa);1.2. Mnu. Iqbal Motala (Uyaphindvwa kukhetfwa);1.3. Mnu. Madoda Petros (Uyaphindvwa kukhetfwa);1.4. Mk. Nombulelo Gumata;1.5. Mk. Thembeka Semane;1.6. Mnu. Roy Andersen;1.7. Mnu. Preston Speckmann;1.8. Mk. Jesmane Boggenpoels;1.9. Mnu. Shauket Fakie; kanye na1.10 Sol. Nirupa Padia.2. Emalunga ebhodi yeNhlangano yaseNingizimu Afrika yeMshuwalensi weBungoti Lobukhetsekile:2.1. Mnu. Moss Ngoasheng (Sihlalo);2.2. Mk. Priscilla Mokonyane (Lisekelasihlalo);2.3. Mk. Moipone Ramoipone;2.4. Mnu. Desmond Marumo;2.5. Mk. Japhtaline Mantuka Maisela;2.6. Mnu. Christiaan Johannes van Dyk;2.7. Mnu. Enos Ngutshane;2.8. Mnu. Reginald Haman;2.9. Mnu. Sathie Gounden;2.10. Mnu. Margret Mosibudi Phiri;2.11. Mnu. Refilwe Moletsane; kanye na2.12. Mk. Nolwandile Mgoqi-Mbalo.Imibuto ingacondziswa ku: Mk. Phumla Williams   loKhulumela Ikhabhinethi Makhalekhikhini: 083 501 0139 "
"Sitatimende semhlanganohlanganovidiyo weKhabhinethi wangaLesitsatfu, mhla ti-05 Ingci 2020",6 Aug 2020,https://www.gov.za/speeches/statement-virtual-cabinet-meeting-wednesday-5-august-2020-6-aug-2020-0000,https://www.gov.za/ss/speeches/statement-virtual-cabinet-meeting-wednesday-5-august-2020-6-aug-2020-0000,"A.         Kugcila Kuletiphatselene neNkhohlakalo1.         Kusetjentiswa kabi kwemitfombolusito yetingenelelo teSifo seligciwane le-Corona(i-COVID-19)1.1.    Ikhabhinethi iyibuke ngekudvumateka imibiko lesandza kuvela yetento tenkhohlakalo kanye nekwebiwa kwemitfombolusito ledzingeka kakhulu hulumende layabele  kutsi isindzise timphilo tebantfu kanye netindlela tekutiphilisa ngesikhatsi selubhubhane lwe-COOVID-19.1.2.    Labanye labakhohlakele kanye netinkampani bebatitapela imitfombolusito yembuso lebeyicondziswe kutsi isite ngekudla imindeni lephuyile kanye netisetjentiswa tekutivikela (ema-PPE) taleto tiphatsimandla letisembili ekulweni nalesifo, ikakhulu tisebenti tetemphilo.  1.3.    Letento tebugebengu netekutiphatsa kabi tifaka ekhatsi kwenyusa kakhulu emakhotheshini etintsengo tetintfo, kuvimba kanye nekujikisa ticondziswe encenye tishumphana tekudla lebeticondziswe kulabaphuyile, kanye netento tekukhohlakala letifaka ekhatsi timali lebetincunyelwe kutsi tehlise bumatima betisebenti kanye nemabhizinisi latsintsekile ngenca yekumiswa kwekusebenta kwemabhizinisi etemnotfo ngesikhatsi kunekumiswa kusebenta kwetintfo kwavelonkhe nevalelwa kwavelonkhe kwalelive.   1.4.    Ikhabhinethi icela tonkhe tikhungo tahulumende kutsi tigcine tilinganisozinga letiphakeme tebucotfo nekutilandza, kanye nekufezekisa ligunyakwenta lato ngemphumelelo nangendlela lengabiti. Ikhabhinethi itimisele ekwakheni umbuso lokhonako, lowenta tintfo ngendlela lemukelekile futsi nalotfutfukako. Ikhabhinethi iyasisekela lesimemetelo lesisandza kwentiwa nguMengameli Cyril Ramaphosa kutsi ema-ejensi lacinisekisa kugcinwa kwemtsetfo ente konkhe langakukhona kutsi abophe labo labatimbandzakanye kulenkhohlakalo, kungabi nendzaba kutsi bobani futsi acinisekise kutsi letimali letebiwe tibuyiselwa emuva.1.5.    Hulumende eminyakeni leminengi leyengcile wetfule tingenelelo letahlukahlukene tekulwa nenkhohlakalo lebhubhisako, lenemtselela lomubi ekuletfweni kwetinsita kulabaphuyile kanye nakulabahlaseleka kalula.1.6.    Lesikhungo lesikhetsekile lesisandza kusungulwa sekuchumanisa sihlose kucinisa imitamo yekuhlanganyela emkhatsini wema-ejensi ekucinisekisa kugcinwa kwemtsetfo kute kuvikelwe, kubonwe, kuphenywe futsi kushushiswe tento tenkhohlakalo letiphatselene ne-COVID-19. Sakhiwa Sikhungo Setemshoshaphansi Setimali; Luphiko Lwekuphenya Lwemaphoyisa Lolutimele, I-ejensi Yekushushisa Yavelonkhe; Luphikolitiko Lwekuphenya Lwemaphoyisa Lolutimele;  Luphiko Lwekuphenywa Kwebugebengu Lobuhamba Embili (ema-Hawk), Bunhloli Betebugebengu neTemisebenti Yekuphenya; Luphiko Lwetekugcogcwa Kwemtselo LwaseNingizimu Afrika; Luphiko Lwetekuphenya Lolukhetsekile (i-SIU) kanye ne-Ejensi Yetekuvikeleka Kwembuso.1.7.    Tinsolo tetento tenkhohlakalo letiphenywako, lokufaka ekhatsi kusatjalaliswa ngekukhohlakala kwetishumphana tekudla, kwetibonelelo tahululemende tekuhhamula, kutsengwa kwema-PPE kanye nalokunye kwetemphilo lokuphakelwako, kanye nekweba Imali yeMshwalensi weKungasebenti ye-COVID-19 yeTisebenti teSikhashana/ Sikimu Sekuhhamula Umcashi.1.8.    Kwenta ngekushesha nekucinisa inchubo yekubukana nenkhohlakalo, Mengameli Ramaphosa esikhatsini lesisandza kwendlula usayine simemetelo sekugunyata i-SIU kutsi iphenye nome ngabe ngukuphi kutiphatsa lokungekho emtsetfweni ekutsengeni nome ngabe ngutiphi timphahla, umsebenti nome tinsita ngesikhatsi nome lokuphatselene nesimo senhlekelele yavelonkhe kunome ngabe ngusiphi sikhungo sahulumende.I-SIU inikwe emandla ekuphenya nome ngabe ngutiphi tinsolo letiphatselene nekusetjentiswa kabi kwetimali te-COVID-19 kuyo yonkhe imikhakha yembuso bese ivula licala lekufuna kutsi kubuyiswe nome ngabe ngukuphi kulimala nome kulahlekelwa lokwentiwe ngumbuso. Kucinisekisa kutsi leso sento sentiwa ngekushesha, Mengameli utawutfola imibiko yesikhashana lemayelana neluphenyo njalo ngemaviki lasitfupha. Utawuphindza futsi atfole imibiko levela eNkhundleni yeMkhakha weTemphilo Lelwa neNkhohlakalo lenikwe umsebenti wekuphenya kungahambisi ngekwemtsetfo tintfo kanye nekungaphatsi ngendlela lefanele kumkhakha wetemphilo.1.9.    Ikhabhinethi futsi iyatemukela tichibelo temitsetfosimiso yasekucaleni yeKhomishini yeKuphenya Tinsolo Tekubanjwa ngaBhongwane kweMbuso, Inkhohlakalo neKukhohlakala kuMkhakha weTekusebenta kwaHulumende, lokufaka ekhatsi Tinhlaka teMbuso. Lemitsetfosimiso lechitjelwe nyalo seyitawuvumela kutsi kube nekwabelana ngelwatiso lokutawukwentiwa yikhomishini nalamanye ema-ejensi lacinisekisa kugcinwa kwemtsetfo. Loku kutawusita ekwenteni kutsi luphenyo nekushushiswa kwemacala laphatselene nenkhohlakalo kwentiwe ngekushesha.1.10.    Njengencenye yekucinisa letingenelelo, Ikhabhinethi iphindze futsi yavuma kusungulwa kwelicembu leTindvuna letisihlanu kutsi, emkhatsini walokunye, libuke, konkhe kutsengwa kwemphahla lokuphatselene ne-COVID-19 lokwentiwe ngesikhatsi sekumiswa kwekusebenta kwetintfo kwavelonkhe kanye nekucinisa tinhlelo tekutsenga letikhona kwanyalo. Lelicembu lakhiwa yiNdvuna Yetebulungiswa Nekulungiswa Kwesimilo, Umnu. Ronald Lamola (Umchumanisi); Indvuna Yetetimali, Umnu. Tito Mboweni, Indvuna Yetemisebenti Yahulumende Nekuphatsa, Umnu. Senzo Mchunu, Indvuna Yetekubusa Ngekuhlanganyela Netendzabuko, Dkt. Nkosazana Dlamini Zuma neNdvuna Yelihhovisi laMengameli, Umnu. Jackson Mthembu.1.11.    Onkhe ematiko ahulumende atawulindzeleka kutsi angenise kulelicembu letindvuna onkhe emakontileka ekutsenga laniketwe ngalesikhatsi kute kutsi ashicilelwe futsi sive sikhone kufinyelela kuwo.1.12.    Ikhabhinethi iyasemukela lesimemetelo lesitsi lokungenani emacala lange-36 laphatselene nenkhohlakalo asetigabeni letahlukahlukene tekuphenywa kanye nekushushiswa. Lamacala atfumela umlayeto lovakalako kutsi hulumende ngeke ativumele nome ngabe ngutiphi tento tenkhohlakalo, ikakhulu emkhatsini wetiphatsimandla takhe, kanye nekutsi bonkhe labenta leto tento batawuboshwa bashushiswe.  1.13.    Inkhohlakalo bugebengu lobukhulukati lobuntjontjela labaphuyile futsi bubancishe tinsita letimcoka. Singummango, kusibopho setfu kutsi silwe nenkhohlakalo futsi kufanele kutsi siyidzalule ngaphandle kwekwesaba nekuvuna bantfu. Ikhabhinethi ikhutsata ummango kutsi usebentise tincingo tamahhala tavelonkhe letahlukahlukene kanye netincingo temkhakha wekulwa nenkhohlakalo letentelwe kutsi tisekele imitamo yekudzalula kanye nekulandzelela tinsolo letiphatselene nenkhohlakalo.B.         Tincumo Letimcoka    2.         Lisubuciko Lavelonkhe Lemakhono Etedijithali Wesikhatsi Lesitako2.1.    Ikhabhinethi ikuvumile kushicilelwa kweLisubuciko laVelonkhe leMakhono eTedijithali weeSikhatsi Lesitako. Lelisubuciko lingumphumela weMtsetfo Lohlongotwako lomayelana neLwatiso lwaVelonkhe loluHLanganisiwe neTheknoloji lowashicilelwa ngenyanga yeNyoni 2016.  2.2.    Lelisubuciko liphendvula luhlakamsebenti loluhlanganisiwe kute kugcugcutelwe emakhono kuyo yonkhe imikhakha yetemnotfo ngekhatsi kundzikimba yengucuko kutedijithali kanye nekutfutfukia tebuchwepheshe beTheknoloji Lesheshako. Lenta kutsi kube nendlela yekufezekiswa esikhatsini lesitako lokutawufaka ekhatsi umkhakha lotimele, temfundvo yeticu kanye nemmango nje wonkhana.3.         Lisubuciko Lavelonkhe Lekwetayela Ingucuko Yesimo Selitulu (i-NCCAS)3.1    Ikhabhinethi yayivuma i-NCCAS kutsi icale isetjentiswe. Lelisubuciko lisebenta njengeLisu Lavelonkhe Lekwetayela lalelive njengaloku kudzingwa Luhlakamsebenti lweNkhomfa yaMhlabuhlangene lolumayelana neNgucuko yeSimo seLitulu. Lelisubuciko Lavelonkhe Lekwetayela Ingucuko Yesimo Selitulu (i-NCCAS) lichaza tinjongo, tingenelelo kanye nemiphumela kute kutsi lelive livete kutinikela kweNingizimu Afrika kuSivumelwane saseParis lesimayelana nekugucuka kwesimo selitulu.3.2    LeLisubuciko lelasungulwa ngekubonisana nahulumende, umkhakha lotimele kanye nemimango yendzawo kuhloswe ngalo kunciphisa kuhlaseleka lula kwemmango, kwemnotfo kanye nemtselela kutemvelo wengucuko yesimo selitulu. Liphindze futsi lente kutsi kube nendlela lechumene yetinyatselo tekulawula kutetayeta ngekuphendvula kulomtselela wengucuko yesimo selitulu.Nyalo njengaloku selemukelwe, Litiko Letemvelo, Temahlatsi Netinhlanti litawuchumanisa onkhe emazinga ahulumende, emabhizinisi kanye netinhlangano temmango ekulifezekiseni lelisu. Lelisu leminyaka le-10 litawubuketwa njalo ngeminyaka lesihlanu.4        Kugujwa KweNyanga YaBomake, Ingci 20204.1    Ikhabhinethi iluvumile luhlelo lwekugujwa kweNyanga yaBomake ngaphasi kwengcikitsi letsi:  Kugcamisa Emalungelo aBomake elikusasa lelilinganako . Inyanga yaBomake yalonyaka igcila ekumemeteleni kutsi kutsatfwe sinyatselo sekugcugcutela emalungelo abomake kanye nekulingana ngebulili.4.2    Hulumende utinikele ekulweni nekucedza budlova lobucondziswe kubulili lobutsite kanye nekubulawa kwabomake (i-GBVF). Ikhabhinethi kuleliviki iyivumile imitsetfosivivinyo lemitsatfu kutsi ingeniswe ePhalamende, lokuyintfo letawucinisa luhlelo lwetfu lwetebulungiswa kusekela nekuvikela labahlukumetekile ngenca ye-GBVF.4.3     Luhlelo lwenyanga yonkhe lutawukwenta ncono kuhlanganiswa kwabomake kanye nekucinisa tinhlaka letihlelekile tabomake letigcugcutela indlela lesimeme yekutsatsa sinyatselo lesimayelana netindzaba letitsintsa bona. NgeLisontfo, mhla ti-09 Ingci 2020, Mengameli Ramaphosa utawube akumabonakakudze wavelonkhe, akanye nephaneli yetikhulumi letimenyiwe.C.         Imitsetfosivivinyo5         Imitsetfosivivinyo ye-GBVF levunyiwe5.1    Ikhabhinethi ikuvumile kungeniswa ePhalamende kweMitsetfosivivinyo lemitsatfu ye-GBV   Umtsetfosivivinyo weKuchibela Umtsetfo weteBugebengu (Emacala eTemacansi neTindzaba Letiphatselene nawo) wanga-2020; Irejista yaVelonkhe yeMacala eTemacansi) neMtsetfosivivinyo weteBudlova Lobenteka Emakhaya. Lemitsetfosivivinyo iphendvula tinkinga letinengi letiphakanyiswe ngesikhatsi seNgcungcutsela yaMengameli yeKulwa ne-GBVF lebeyibanjwe nga-2018 lemacondzana neluhlelo lwetebulungiswa kutebugebengu.5.2    Letichibelo tinika imphendvulo leyeyame kulowo lohlukumetekile kuluhlelo lwetebulungiswa kutebugebengu lobucondzene nemacala etemacansi. Ticinisa imigomo yekutfola ibheyili kulabo labente emacala etemacansi. Timvume tekubopha ngeke tisaba sidzingo ngembikwekutsi ema-ejensi ekucinisekisa kugcinwa kwemtsetfo aphendvule kumacala etemacansi labikiwe. Tincabekelwana tekukhululwa ejele ngekwetsembisa kutsi ngeke ubaleke nato futsi ticinisiwe kwaphindze futsi kwenyuswa linanincane letigwebo. Letichibelo tiphindze futsi ticinise tijeziso tekwephula umyalo wekuvikela lohlukunyetiwe.5.3    Lomtsetfo weteBugebengu (Emacala eTemacansi neTindzaba Letiphatselene nawo) uphindze futsi uchibele Terejista yaVelonkhe Yalabephule Umtsetfo weTemacansi ngekutsi welule umkhawulo lapho ugcina khona usuke kubantfwana kuphela nakubantfu labakhubateke ngekwengcondvo, bese wengeta ngekuvikela onkhe emacembu lahlaseleka kalula. Bantfu lababhalwe kulerejista bacindzetelekile kutsi baludzalule lolwatiso nabangenisa ticelo tabo tekusebenta nalamacembu.5.4    Umtsetfosivivinyo weKuchibela teBudlova Lobenteka eMakhaya usita mayelana nekutfola umyalo wenkantolo wekuvikeleka etentweni tebudlova lobenteka emakhaya ngekusebentisa tindlela te-elekthroniki. Ucindzetela Litiko Letekutfutfukiswa Kwetenhlalo neLitiko Letemphilo kutsi linike tinsita letistite labahlukumetekile ngenca yebudlova lobenteka emakhaya kanye nekuhambisana netimiso teMtsetfo weteBudlova lobenteka eMakhaya, wanga-1998 (Umtsetfo Nombolo-116 wanga-1998) lonetimiso teMtsetfo weKuvikela Kugcagcalata, wanga-2011 (Umtsetfo Nombolo-17 wanga-2011).6.    Umtsetfosivivinyo WeNsangu Kutsi Isetjentiselwe Tinhloso Tangasese wanga-20206.1.    Ikhabhinethi ikuvumile kungeniswa ePhalamende kweMtsetfosivivinyo weNsangu kutsi isetjentiselwe Tinhloso Tangasese wanga-2020 kutsi usetjentwe. LoMtsetfosivivinyo unika emandla sijubo seNkantolo yeMtsetfosisekelo lesitsite atihambisani nemtsetfosisekelo letinye tincenye teMtsetfo weTidzakamiva neKushushumbiswa kweTidzakamiva, wanga-1992 (Umtsetfo Nombolo-140 wanga-1992) neMtsetfo weMitsi neKulawulwa Kwelutfo lolusaSidzakamiva, wanga-1965 (Umtsetfo Nombolo-101 wanga-1965).6.2.    Lesijubo samiswa tinyanga letinge-24 kunika Iphalamende litfuba lekutsi ilungise leto tincenye. LoMtsetfosivivinyo ulawula kusetjentiswa kanye nekuphatsa insangu kanye nekulima insangu ngumuntfu lomdzala kutsi atisebentisele yena. Sinika umkhawulo welinani lensangu umuntfu lomdzala langaliphatsa futsi wenta kutsi kube bugebengu kubhema insangu etindzaweni temmango.7.         Umtsetfosivivinyo Wekwakha Sikhwama Semali wanga-20177.1.    Ikhabhinethi yakuvuma kungeniswa kwaloMtsetfosivivinyo ePhalamende. LoMtsetfosivivinyo unika sizatfu lesihle seMtsetfo weKwakha Sikhwama seMali, wanga-1978 (Umtsetfo Nombolo-107 wanga-1978), ngekutsi uhlanganise tikhwama letikhona letintsatfu   Sikhwama seKuhhamula Tenhlekelele, Sikhwama seMbutfo weteKuvikela waseNingizimu Afrika neSikhwama seKuhhamula Tetebakhoseliswa   tibe Sikhwama sinye saVelonkhe seteKutfutfukiswa Kwetenhlalo neKuhhamula.7.2.    Lesikhwama ngako-ke sitawugcila ekuboneleleni tetinhlekelele tisengakenteki kanye nekugcugcutela kutfutfukiswa kwetenhlalo yemimango. Letikhwama lesetihlanganisiwe titawusita ekwenteni kube tinchubo tekuphatsa tibe lula, futsi tente kutsi kube nekuletfwa ngemphumelelo kwetinsita kumimango lephuyile kanye nekunciphisa tindleko. Sitawuhlangangisa lamabhodi lamatsatfu abe yibhodi yinye.D.    Kubekwa EtikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni8.1.      Luphiko Lwemaphoyisa aseNingizimu Afrikaa.    Bhiligadiya Ebrahim Ahmed Kadwa   Inhloko yeSifundza saseGauteng: Lihhovisi Lemcondzisi weteKuphenya eMacala laBekwe eMbili (i-DPCI); kanyeb.    naBhiligadiya Moiki Obed Ngwenya   weNhloko yeSifundza saseMphumalanga Kapa: DPCI.8.2.     Mnu. Collins Letsoalo   Sisebenti Lesikhulu (i-CEO) yeSikhwama seTetingoti Temgwaco.  8.3.    Emalunga langesiwo weSigungu seBhodi ye-Ejensi yeTekunyatselwa kweMitsetfo yeteMgwaco:a.    Mk. Bongekile Zulu (Sihlalo);b.    Mnu. Tshikane Owen Mtsetweni;c.    Dkt. Prittish Dala;d.    Mk. Dorcas Khosa-Shikwambana; kanyee.    neMnu. Bonolo Molemo Ramokhele.8.4.    Bacondzisi labangekho esigungwini seBhodi yeTinkampani Tetikhumulo Tetindiza taseningizimu Afrika:a.    Mk. Dudu Hlatshwayo; kanyeb.    naDkt. Kgabo Badimo.8.5.    Emalunga langekho esigungwini kuBhodi leLawula Tekuphepha eTitimeleni:a.    Mnu. Boy Johannes Nobunga; (Sihlalo);b.    Mk. Yongama Pamla (Lisekela laSihlalo);c.    Mnu. Sisa Lunga Mtwa;d.    Adv Nokuzola Gloria Khumalo;e.    Mk. Nompumelelo Ekeke;f.    Mk. Dineo Mathibedi;g.    Mk. Salome Chiloane-Nwabueze;h.    Adv Frans Johannes van der Westhuizen; kanyei.    na-Adv Johannes Collen Weapond.8.6.    Mnu. Khathutshelo Ramukumba   Sisebenti leSikhulu seteTimali seteMaposi aseNingizimu Afrika8.7.     Mnu. Mlamli Booi   i-CEO ye-SENTECH SOC Limited (Uyaphindvwa kubekwa).  8.8.    Dkt. Mzubanzi Bismark Tyobeka   i-CEO yeMlawuli waVelonkhe weteNozi (Uphindvwa kubekwa).8.9.    Ibhodi yeMlawuli waVelonkhe weteNozi:a.    Dkt. Thapelo Motshudi (Sihlalo);b.    Mk. Dineo Peta (Lisekela laSihlalo);c.    Mnu. Protas Phili;d.    Mk. Devinagie Bendeman;e.    Dkt. Nomusa Qunta;f.    Mnu. Bernard Pelei Petlane;g.    Mnu. David Mamphitha; kanyeh.    naMk. Lindelwa Dlamini.8.10.    Ibhodi YeBacondzisi YeSikhungo SaVelonkhe Setekulahlwa Kwekungcola Lokuyingoti Lokugijima Ngemisebe:a.    Mk. Thandeka Zungu (Sihlalo);b.    Mnu. Mogwera Khoathane (Lisekela laSihlalo);c.    Dkt. Kgaugelo Chiloane;d.    Dkt. Cornelius Ruiters;e.    Mk. Leandra Vilakazi;f.    Mk. Lerato Makgae (Litiko Letetimbiwa neMandla); kanyeg.    neMnu. Trevor Mark Gordon (Litiko Letemvelo, Temahlatsi Netinhlanti).8.11.    Kwengetwa: Sikhatsi sekuba seHhovisi seBhodi Yesikhashana yeBacondzisi be-Ejensi Yetetimali Temabhizinisi Lamancane:a.    Mnu. AM Mahosi (Sihlalo);b.    Mnu. M Radebe (Lisekela laSihlalo);c.    Mnu. J Kganyago;d.    Mk. N Dlamini;e.    Mk. NR Mlonzi;f.    Mk. DL Mabuza;g.    Mk. M Makara;h.    naLomelele Kutfutfukiswa Kwetimboni Temakoporasi.8.12.    Mnu. Mlindi Mashologu   Lisekela leMcondzisi Jikelele (i-DDG): Kutfutfukiswa kweLwatiso Lwemmango neLucwaningo, Litiko Letekuchumana neTebuchwepheshe beDijithali8.13.    Mk. Thabitha Constance Mametja   I-DDG: Temisebenti Yekuhlanganyela, Litiko Letebulungiswa neKutfutfukiswa kweMtsetfosisekelo.Imibuto ingacondziswa ku: Mk. Phumla Williams   Libambela laloKhulumela IkhabhinethiMakhalekhikhini: 083 501 0139"
"Sitatimende Semhlangano WeKhabhinethi Lobewubanjwe Nge-intanethi WangaLesibili, Mhla tinge-26 Ingci 2020",27 Aug 2020,https://www.gov.za/speeches/statement-virtual-cabinet-meeting-wednesday-26-august-2020-27-aug-2020-0000,https://www.gov.za/ss/speeches/statement-virtual-cabinet-meeting-wednesday-26-august-2020-27-aug-2020-0000,"A. Tindzaba letibalulekile taleLive1.    Sigaba Sesibili Sekucapheliswa Ngesifo Seligciwane Le-corona (i-COVID-19) 1.1.    Kusuka kuSigaba Sesitsatfu Sekucasheliswa kuyiwe Esigabeni Sesibili Sekucasheliswa sekuvalwa kwavelonkhe kusukela mhla ti-18 Ingci 2020 sekuholele ekwemukelweni kwekucekiswa kwemikhawulo kuleminye imisebenti yetemnotfo. Ngalokungagwemeki lengucuko itawuvusetela umnotfo wetfu iphindze futsi ifake ligalelo ekwakhiweni kwemisebenti ledzingwa kakhulu, ikakhulu embonini yetekuvakasha nekuphatsa kahle bantfu.  1.2.    Sigaba Sesibili Sekucasheliswa sitawenta kutsi Tindvuna tikhone kubakhona kuto totimbili Tindlu tePhalamende, kuLibandla Lavelonkhe nakuMkhandlu Wavelonkhe Wetifundza, emkhatsini walokunye, tiphendvule imibuto levela kuMalunga ePhalamende. 1.3.    Ngesikhatsi lapho khona  ligagasi lesibili  lekungenwa ngulesifo lamanye emave labukene nalo kuyintfo lengahle yenteke, kusebenta kwetfu ngekubambisana kulamaviki netinyanga letimbalwa letitako kungakuvimbela loko kutsi kungenteki, futsi kutawuncuma kutsi sichubekela embili masinyane kanjani. Ikhabhinethi icela wonkhewonkhe kutsi acaphelisise ngalokwengetiwe, atiphatse ngendlela lefanele futsi ente tintfo letifanele kute kutsi sigweme kuphakama kwesibili.  1.4.    Hulumende usebentisana nebalingani betenhlalo kanye nemimango kucinisekisa kutsi tigodzi tinemitfombolusito leyenele futsi tihleleke kahle kute kutsi kulawulwe kubhebhetseka kwaleligciwane.     1.5.    Sive sakitsi sente tinchubekelembili letinhle kakhulu ekulweni nalolubhubhane. Lomsebenti wetfu lomuhle, ngenhlanhla lembi, wentelwa phasi kutiphatsa kabi kwalabanye bantfu labalako kutsatsa sibopho sekutinakekela kute bavimbe kubhebhetseka kwaleligciwane.  Labo labashayela badzakiwe bese batiphatsa kabi ngalokungenankhatsalo bafaka engotini timphilo tebantfu labanganacala. 1.6.    Ngenca yekutiphatsa kabi ngalokungenankhatsalo, kuleliviki leli sizilile sililela emaphoyisa lashonile eLitiko Letemaphoyisa Lelidolobhakati laseTshwane i-Tshwane Metro Police Department labashone engotini yemoto leyinhlekelele lapho khona bashayiswe ngumshayeli lobekashayela adzakiwe kuleliviki leliphelile. Lengoti lebangele kufa iyimphaphamiso kitsi sonkhe, ngamunye ngamunye kanye nakuwonkhewonkhe sibumbene, kutsi sibuke lesingakwenta mayelana nekutsi sicale kutiphatsa ngalokunesibopho nekudlala indzima yetfu ekulweni nekusetjentiswa kwetjwala budlabha.1.7.    Ikhabhinethi icela bonkhe bantfu baseNingizimu Afrika kutsi bachubeke nekugcina tindlelanchubo tetemphilo ngisho nakuso leSigaba Sesibili Sekucasheliswa. Sifanele kutsi sonkhe sichubeke nekukhweshelana, sigcoke tifonyo uma sisetindzaweni temmango siphindze futsi sigeze tandla tetfu njalo-nje ngemanti lanensipho noma-ke sisebentise sibulalamagciwane sekugeza tandla lesine-alcohol. 2.    Kubuyela esikolweni nakutikhungo tetemfundvo lephakeme 2.1.    Ikhabhinethi ikwemukele kubuye kuvulwe futsi kwetikolwa temabanga laphansi netemabanga laphakeme ngaphasi kweLitiko Letemfundvo Lesisekelo ngeMsombuluko lowendlulile. Bafundzi beMabanga Esitfupha newe-11 babuye emaklasini ngeMsombuluko kantsi beMabanga eSikhombisa nebe-12 bona babuyele kulenyanga lephelile ngemuva kwekuvalwa kwetikolo kwesikhashana kuvikela kubhebhetseka kwe-COVID-19 lebekungahle kwenteke. 2.2.    Ikhabhinethi iphindze yakwemukela nekutsi ngaphansi kweSigaba Sesibili Sekucasheliswa sekuvalwa kwavelonkhe, onkhe emanyuvesi atawuvumela kubuyela kwetitjudeni emakhempasi ngalokulawulwako ngekuhambisana nendlela leshicilelwe kuNcwadzisimemetelo yaHulumende (Vol 660, Nmbl 43414 mhla ti-8 Inhlaba 2020). Ngekuya kwalendlela leyentiwe, ngaphansi kweSigaba Sesibili sekuvalwa kwavelonkhe, kutawuvunyelwa linanikhulu letitjudeni letinge-66% kutsi tibuyele kumakhempasi enyuvesi. 2.3.    Iphindze futsi yemukela nekubuyiselwa kancane kancane kwetitjudeni teMakolishi Etimfundvo Tebuciko Yemisebenti Yetandla Nekucecesha, kuphindza kuvulwa kwetikhungo tetemfundvo Yemmango Nekucecesha kanye nekubuyela kwetisebenti tato emsebentini. Loku kutawentiwa ngekwemibandzela yemasu labekwe kabanti ekulawula i-COVID-19 kuwo wonkhe umkhakha, kanye nekucinisekisa kuphepha lokuchubekako kwetitjudeni netisebenti, kube kuvunyelwa kufinyelela kabanti kufundziswa emakhempasini nekufundza kwetitjudeni letinyenti. 3.    Kulwa nenkhohlakalo3.1.    Ikhabhinethi icinisekise kutinikela kwayo ekucinisekiseni kutsi tonkhe tinsolo tenkhohlakalo letiphatselene nekutsengwa kwetintfo te-COVID-19 tiyaphenywa ngekushesha ngema-ejensi etekucinisekisa kugcinwa kwemtsetfo njengeLuphiko Lwetekuphenya Lolukhetsekile. Labo lababandzakanyekako batawujeziswa kabuhlungu, futsi imali lentjontjwe kumbuso tinkampani letingenamahloni nekutitsiba kanye nebantfu labakhulise ngalokungafanele tintsengo tetisetjentiswa tekutivikela itawubuyiswa. 3.2.    Ikhabhinethi iphindze futsi ijabula kakhulu ijajuliswa yinchubekelembili leyentiwe Likomidi LeTindvuna sihlalo walo lekuYindvuna yeTebulungiswa Nekucondziswa Kwesimilo Ronald Lamola. Lelicembu leTindvuna belilindzeleke kutsi lihlanganise luhlu lwato tonkhe tintfo letatsengwa mayelana ne-COVID-19 liphindze futsi lente kutsi sive silutfole lolo luhlu. Egameni lekubeka tintfo ebaleni, iwebhusayithi yeTemafa Avelonkhe (www.treasury.gov.za) seyishicilele lwatiso lwematiko nemabhizinisi lamanyenti lahambisene nesicelo ngalokuphelele.  3.3.    Temafa Avelonkhe titawuchubeka nemsebenti lowengetiwe tihlute lolwatiso lolungenisiwe kute kutsi luhlutwe ngalokuchubekako. Ikhabhinethi iyakucinisekisa kutsi ema-ejensi labukene nekucinisekisa kugcinwa kwemtsetfo atawuchubeka nekuba nesibopho semsebenti wekuphenya. 3.4.    I-Fusion Centre, lekunguyona ichumanisa wonkhe umsebenti wema-ejensi labukene nekucinisekisa kugcinwa kwemtsetfo, iyachubeka nekusebenta kahle kute yetfule umbiko wayo wekucala wemaviki lasitfupha evikini lekucala leNyoni 2020 kuMengameli Cyril Ramaphosa.3.5.    Ikhabhinethi itawesekela ema-ejensi labukene nekucinisekisa kugcinwa kwemtsetfo ngako konkhe lakudzingako. Loku kutawufaka ekhatsi imitfombolusito layidzingako kute bente umsebenti wabo ngalokusezingeni leliphakeme kakhulu, ngekutimela ngaphandle kweluvalo, kuvunwa nekubandlululwa ekuchubeni loluphenyo nekushushisa emacala laphatselene nenkhohlakalo ngaphandle kwekubambelela.    3.6.    Lembangalusizi yenkhohlakalo, letiveta ngekuntjontja emini kalo bha kanye nekutitapela ngalokungekho emtsetfweni imitfombolusito yembuso, ngumdlavuta lomkhulu kabi wemmango lonemandla ekucedza litsemba lesive kumitamo yahulumende yekwenta kancono timphilo tebantfu. Ikhabhinethi igceka ngalokujulile tonkhe tehlakalo tenkhohlakalo futsi iyatetsemba kutsi bonkhe benti balokubi ekugcineni batawushushiswa, ngaphandle kwekwesaba nekuvuna.3.7.    Ikhabhinethi icela bonkhe bantfu baseNingizimu Afrika kutsi babike inkhohlakalo kuLucingo Lwavelonkhe Loluphutfumako Lwetekulwa Nenkhohlakalo ku:0800 701 701.B.    Tincumo teKhabhinethi1.    Tinhlelo tekuceceshwa kwemalunga esigungu Lesiphetse kanye nebaphatsi labakhulu kutemisebenti Yahulumende1.1.    Ikhabhinethi ivume tinhlelo letimbili tekuceceshwa letitawenta kutsi kube nekutinikela ekwakheni emakhono embuso. Lwekucala lucecesho lweSikolo Sekwengamela Temnotfo Sasentfwasahlobo i-Economic Governance Spring School, lwemalunga eSigungu Lesiphetse ayo yonkhe imikhakha yahulumende.  Lwentelwe kwenabisa tinhlangotsi ngekuhlatiya nekubukisisa ngalokujulile simo setinsayeya tahulumende. Lutawuchutjwa Sikolo Savelonkhe Sahulumende (i-NSG), sibambisene neSikolo Sekwengamela saseWits i-Wits School of Governance kanye neSikolo Sebuholi Sase-OR Tambo i-OR Tambo School of Leadership.1.2.    Luhlelo lwesibili lwentelwe tinhloko tematiko. Lufaka ekhatsi tincenye letintsatfu, lekunguleti Luhlelo Lwekungenisa Nekufundzisa Sigungu Lesiphetse i-Executive Induction Programme, Luhlelo Lwetemfundvo Yesigungu Lesiphetse i-Executive Education Programme kanye neluhlelo lolusha lolutawubitwa ngekutsi yi-Etella. Letinhlelo titawuchutjwa yi-NSG, ibambisene ne-University College London.  2.    Kuhlehliswa kwekungeniswa kwenhlangano Yemave Emhlaba Yetaselwandle (i-IMO) yanga-20202.1.    Ngenca yelubhubhane lwe-COVID-19, Ikhabhinethi ikuvumile kuhlehliswa kwe-IMO kanye nemkhosi lohambisana nayo weLilanga Lemhlaba Letaselwandle, kusukela ngeMphala 2020 kuya kuMphala 2021. Ikhabhinethi ivume kubamba lomkhosi ngeLweti 2015. C.  Imitsetfosivivinyo1.    Umtsetfosivivinyo Wekuchibela Temikhicito Yekulima wanga-20181.1.    Ikhabhinethi ikuvumile kwetfulwa ePhalamende kweMtsetfosivivinyo Wetekuchibela Temikhicito Yekulima wanga-2018. Letichibelo tihlose kuvikela emalungelo ebalimi etintfweni letingalawulwa tema-ejenthi emikhicitotilimo letinsha. Kutawutsi ungaphasiswa lomtsetfo, ema-ejenthi emkhatsini waletinye tintfo atawucindzeteleka kutsi abe nemshwalensi wekulahlekelwa aphindze futsi abe nema-akhawunti e-trust. 1.2.    Letichibelo letiphakanyiswe kuloMtsetfosivivinyo takhiwa ngalokuphelele ngibo bonkhe labatsintsekako labafanele. Letingucuko titawuphindze tente kancono kufinyelela ematfuba kwebakhiciti labancane lekutawutsi kanye nema-ejenthi etimakethe labekancishwe ematfuba, bahwebi kanye nabositolosiyandzindza.  2.    Umtsetfosivivinyo wekuchibela Tematayitelincenye 2.1.    Ikhabhinethi ikuvumile kungeniswa kwaloMtsetfosivivinyo ePhalamende. LoMtsetfosivivinyo uchibela Umtsetfo Wetematayitelincenye, wanga-1986 (Umtsetfo-95 wanga-1986), lowenta kutsi kusungulwe tikimu tematayitelincenye. Letichibelo letiphakanyisiwe tiyacacisa tiphindze futsi tivikele ticashi letingaphansi kwetakhiwo tebuniyoncenye. 3.    Umtsetfosivivinyo wekuchibela imitsetfo yeTelukhetfo 2020:3.1.    Ikhabhinethi ikuvumile kwetfulwa ePhalamende kweMtsetfosivivinyo Wekuchibela Umtsetfo Welukhetfo wanga-2020. Lomtsetfosivivinyo uchibela imitsetfo lemitsatfu, lokunguMtsetfo weKhomishini yeLukhetfo, 1996 (Umtsetfo-51 wanga-1996); Umtsetfo weLukhetfo, 1998 (Umtsetfo- 73 wanga-1998) kanye Nemtsetfo weLukhetfo laMasipala Wahulumende Wasekhaya: 2000 (Umtsetfo we-27 wanga-2000).3.2.    Letingucuko letiphakanyiswako titawenta kancono indlelanchubo lekhona yekwenta umtsetfo. Letichibelo emkhatsini waletinye tintfo titawungenisa tintfo letinsha kutindlelakwenta telukhetfo ngekuhambisana netindlelakwenta letihamba embili tekwenta kancono kusebenta ngemphumelelo kweKhomishini Yelukhetfo Letimele ekulawuleni lukhetfo. D.    Kubekwa EtikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.1.    Kwelulwa kwekontileka yaMnu. Hubert Mathanzima Mweli njengeMcondzisijikelele weLitiko Letemfundvo Lesisekelo sikhatsi lesiminyaka lesihlanu. 2.    Ibhodi YaseNingizimu Afrika Yetemaposi:a.    Mnu. Emmanuel Lekgau;b.    Mk. Nolitha Pieters;c.    Mnu. Sandile Phillip; d.    Mnu. Sipho Majombozi; nae.    Mk. Yvette Lillian Mavivi Myakayaka-Manzini.3.    Bacondzisi labangekho kusigungu lesiphetse be-Postbank SOC Limited:a.    Mnu. Gcobani Mancotywa;b.    Mnu. Darwin Zinzile Nkonki;c.    Mnu. Thabile Wonci; na-d.    Adv Leigh Hefer-Hendrikse.Imibuto ingacondziswa ku:Mk. Phumla Williams   loKhulumela Ikhabhinethi Makhalekhikhini: 083 501 0139 "
"Sitatimende seMhlangano weKhabhinethi ngevidiyo ye-inthanethi ngaLesitsatfu, mhla ti-09 Inyoni 2020",9 Sep 2020,https://www.gov.za/speeches/statement-virtual-cabinet-meeting-9-september-2020-10-sep-2020-0000,https://www.gov.za/ss/speeches/statement-virtual-cabinet-meeting-9-september-2020-10-sep-2020-0000,"Tindzaba teLive1. Letinsha mayelana neligciwane lesifo se-Corona (i-COVID-19) 1.1. Ikhabhinethi iyakwemukela kwehla kwemanani etehlakalo letinsha leticinisekisiwe te-COVID-19 kulamaviki lambalwa lengcile kanye nelizinga leselincono lekwelulama lelenyuke lafinyelela ku-87%. Linani lebantfu lelidzinga kwemukelwa etibhedlela tetfu kanye nesidzingo sekuhlolelwa i-COVID-19 sesehlile.1.2. Ikhabhinethi ibonga bonkhe bantfu baseNingizimu Afrika ngekudlala indzima yabo ngekuhlonipha leyo mitsetfo yekuvimbela kute kwehle lizinga lekubhebhetseka kwaleligciwane. Sidvumisa kutinikela kanye nekutidzela kwato tonkhe tingcweti tetemphilo lebetisembili ekulweni nekuvikela leligciwane.     1.3. Asakheni etikwalomfutfo wetindzaba letikhutsatako sichubeke nekusebenta ngekuhlanganyela singayekeli sente loko lokufanele, njengekugcina kungasondzelani ngekwenhlalo, sifakeni tifoyo nasesimkhatsini webantfu, futsi sigeze tandla tetfu ngemanti lanensipho nome sisebentise sibulalimagciwane setandla lesine-alcohol.1.4. Ikhabhinethi igcugcutela bonkhe bantfu baseNingizimu Afrika kutsi bafake kumakhalekhikhini wabo leSisetjentiswa samahhala saseNingizimu Afrika Sekucaphelisa nge-COVID-19 i-COVID-19 Alert SA lesitfolakala ku-Apple App Store nome ku-Google Play. Litiko Letemphilo letfule le-app njengalelinye lithulusi lekucaphelisa bantfu baseNingizimu Afrika nangabe batsintsene nemuntfu lone-COVID-19. Le-app icinisa kulwa kwesive setfu nekubhebhetseka kwaleligciwane. 1.5. Ikhabhinethi iphindze futsi yakuvuma kwengetwa kwesikhatsi sesimo savelonkhe senhlekelele kute kube mhla ti-15 Imphala 2020 ngekulandzela Sigaba se-27(5)(c) seMtsetfo weKulawula Tetinhlekelele, wanga-2002 (Nombolo 57 wanga-2002). Loku kusho kuchubeka kunika emandla kumitsetfosimiso lesasebenta lehambisana nekulawula kubhebhetseka kwekusuleleka nge-COVID-19.2. Budlova lobucondziswe kubulili tsite (i-GBV)2.1. Sihluku se-GBV siyachubeka nekuhlupha sive setfu nebudlova lobute ingcondvo bekuhlasela nekubulala bomake. Labo labasandza kubulawa ngenca yalobugebengu lobunesibhuku lesibi kufaka ekhatsi umlingisikati Thandeka Mdeliswa (34) lowadutjulwa asekhaya kubo e-Evander, eMpumalanga kanye namake loneminyaka lenge-28 budzala lobulawe ngumyeni wakhe ngesikhatsi ayowubika budlova basekhaya eSiteshini seMaphoyisa eMadeira eMphumalanga Kapa. Ikhabhinethi icela kutsi kwentiwe bulungiswa kulamacala kanye nakulamanye labikiwe.2.2. Ikhabhinethi isandza kuvuma imitsetfo lemitsatfu yekucinisa kulwa ne-GBV. Lemitsetfo nguMtsetfosivivinyo weKuchibela Tebudlova baseKhaya; Umtsetfosivivinyo weKuchibela Tebugebengu neTindzaba Letiphatselene Naloko wanga-2020, kanye neMtsetfosivivinyo weKuchibela Umtsetfo weTebugebengu (Emacala eTemacansi neTindzaba Letiphatselene Nawo) wanga-2020. Lemitsetfo ineligalelo ekucinisekiseni kuvikela ngemphumelelo nangelikhono labo labahlukunyetwe budlova basemakhaya kanye ne-GBV.        3. Sikhangiso sakaClicks        3.1. Ikhabhinethi ikubone ngekukhatsateka lokukhulu lesikhangiso lesitsikameta kakhulu lesishicilelwe kuwebhusayithi yakaClicks, lesichukulute ngalokufanele intfukutselo yesive ngalokubanti. Ikhabhinethi isitsatsa lesikhangiso njengalesinesikhubekiso lesikhulu nalesinebuhlanga.3.2. Tinwele letimnyama tibe sihloko lokukhulunywa ngaso kakhulu kutepolitiki kanye nemtfombo wekubandlululwa lobungakafaneli emlandvweni wetfu losandza kwendlula. Umlandvo wesive setfu ugcwele imitsetfo kanye netindlelakwenta temmango letilinganisa  bumnyama  kanye netimphawu tesakhiwo semtimba letihambelana nabo   sibonelo, sikhumba lesimnyama, tinwele letingemayobinga naletisongene   njengeluphawu lwekubaphasi.3.3. Ngako-ke siyatemukela letinyatselo tekulungisa letitsatfwe ngekushesha bakaClicks.  Loku kufaka ekhatsi kutinikela kwabo kutsi basebentisane nahulumende ekugcugcuteleni imikhicito yasekhaya kuto tonkhe titolo tabo kanye nekubambisana nabo bonkhe labo lababaphakelabo kutsi bagcugcutele emagugu emtsetfosisekelo njengaloku abekiwe kuMtsetfosisekelo waseRiphabhliki yaseNingizimu Afrika wanga-1996. Baphindze futsi basungula luhlelo lwekucecesha lwekwehlukahlukana kanye nelwekufaka wonkhe wonkhe lwabo bonkhe balawuli babo kanye netisebenti.3.4. Ikhabhinethi icela onkhe ema-ejensi ekukhangisa akaClicks kanye nawaletinye titolo kutsi emukele tinhlelo letiphatsekako letigcugcutela tiphindze futsi tivikele emalungelo eluntfu, kanye nekucaphelisa mayelana netindzaba letinyanyisako tebuhlanga, tekungalingani kanye nekubandlululwa.3.5. Yonkhe imikhakha yemmango yetfu kufanele kutsi ivumele budlelwane emkhatsini wematiko ahulumende netikhungo teSehluko seMfica ekufezekiseni imikhankhaso yekufundzisa ngekulwa nebuhlanga kanye nekubandlulula.3.6. Ngalokulinganako, hulumende ukhumbuta bonkhe bantfu baseNingizimu Afrika lilungelo lekukhuluma bamelane nanome ngabe ngusibi sento lesingakhombisi bulungiswa ngaphandle kwekwesaba kujeziswa loko kuvunywa nguMtsetfosisekelo wetfu. Nanome kunjalo, lilungelo lekuteleka lihamba nesibopho sekutsi loko kwentiwe ngekuthula ngaphandle kwekwephula emalungelo alabanye bantfu. Hulumende utihlaba uyatihlikita tento tekucekela phasi titolo takaClicks. Tento letinjalo letingekho emtsetfweni tibukela phasi umoya wemalungelo eluntfu lokunguwona wakhe lelive kusukela kwacala intsandvo yelinyenti.3.7. INingizimu Afrika isebentela kukhulisa umnotfo futsi ikhone kutsi kube nebungoti bekulahlekelwa yimisebenti ngenca yekuvalwa kwemabhizinisi. Tento tekungahloniphi umtsetfo kanye nekucekelwa phasi kwemphahla yangasese kanye neyahulumende kufanele kutsi kungavunyelwa ngobe akusito tindlela letinekutibophelela kanye nendlela leyinchubekelembili yekusombulula tincabano.4. Temnotfo4.1. Kuncipha kakhulu kweSambakhulu Semkhicito waseKhaya weKota ye-2 kwafinyelela kulirekhodi lemazinga ku-16,4% ngemnyaka labaku-51,2% ngenca yemphumela ye-COVID-19, kuphakamisa bungoti bekufinyelela kusibiketelo seSabelomali Sekwengetelela nge- (-7.2%) sekukhula nga-2020.  4.2. Loku kucinisekisa sincumo lesilungile sahulumende sekucala ngekushesha ngelisu lekuvusetela umnotfo, kusebentisana nabo bonkhe balingani betfu betenhlalo kute kwentiwe ncono simo sekukhula kwemnotfo.4.3. Lelisu, lelitawuholwa sakhiwonchanti, litawufaka futsi nekufezekiswa kwetingucuko temumo letidzingeka kakhulu.5. Kushona kwaNathaniel Julius5.1. Ikhabhinethi ivakalise kudzabuka kwayo emndenini wakaNathaniel Julius, umfana weminyaka le-16 budzala lokusolelwa kutsi wadutjulwa washona ngemaphoyisa e-Eldorado Park.5.2. Kuboshwa kwalamaphoyisa lamatsatfu Lihhovisi Lelitimele Lekuphenya Temaphoyisa (i-IPID) ngelicala lekubulala kanye nekuvimba kusebenta kwemtsetfo kucinisekisa umtsetfomgomo lomcoka lotsi kute umuntfu longetulu kwemtsetfo.5.3. Ikhebhinethi icela ummango wase-Eldorado Park kutsi usite i-IPID futsi uchubeke nekusebenta ngephasi kweluhlelo lwetebulungiswa kucinisekisa kutsi bulungiswa buyenteka.6. Umbiko weMhlolimabhuku Jikelele (i-AG) lomayelana nekutsengwa kwemphahla ye-COVID-196.1. Umbiko weMhlolimabhuku Jikelele uphindze futsi wagcamisa kungahanjiswa ngekwemtsetfo kanye nekutsengiselana ngendlela lengekho emtsetfweni kwemphahla yekuhhamula i-COVID-19 leyetfulwe nguhulumende kute yehlise inhlupheko yetemnotfo futsi ivikele kubhebhetseka kwaleligciwane.6.2. Loko lokutfoliwe kutawunikwa i-Fusion Centre sikhungo sema-ejensi lamanengi lesinikwe umsebenti wekuphenya inkhohlakalo nenkhohliso lophatselene ne-COVID-19. Lolokutfoliwe kufaka ekhatsi kwenyuswa ngalokwecile kwentsengo, tisebenti tahulumende letifake ticelo tekuhhamuleka khatsaloku tingakafaneli, inkhohlakalo lekhona kanye nekungalandzeli imitsetfo yekutsenga kwemphahla nemitsetfosimiso.6.3. Ikhabhinethi iphindza futsi sincumo sayo sekuchubeka ngekulandzelela bonkhe labo labakhandzakale kutsi basebentise kabi letimali akunandzaba kutsi babobani. Lokungahambisani kwetintfo lokudzalulwe ngummango ngekusebentisa lwatiso lolushicilelwe kuwebhusayithi yeTemafa aVelonkhe ku: (www.treasury.gov.za) kutawulandzelelwa kulawo matiko lafanele.B. Tincumo teKhabhinethi1. Tingenelelo taVelonkhe Tetekugucuka kweSimo Selitulu1.1. Ikhabhinethi ikuvumile kusungulwa kweKhomishini yaMengameli Yekuchumanisa Tetingucuko Tesimo Selitulu. Loku kuhambisana neSivumelwane seLuhlakamsebenti seNgcungcutsela yaMengameli Yetemisebenti lesasayingwa ngesikhatsi seNgungcutsela yaMengameli yeTemisebenti yanga-2018. Lekhomishini itawuchumanisa kugucuka lokufanele kwelive letfu liye kusimo selitulu lesinekhabhoni lephasi kanye nemnotfo locinile kanye nemmango locinile nga-2050.1.2. Lomumo utawumelelwa nguhulumende, balingani betenhlalo, tinhlangano temmango kanye netati tetemfundvo kanye netikhungo tetelucwaningo.  Live laseNingizimu Afrika lisayinile kuNgcungcutsela yeLuhlakamsebenti lwaMhlabuhlangene lolumayelana neNgucuko yeSimo Selitulu (i-UNFCCC). 1.3. Ikhabhinethi iphindze futsi yakuvuma kungeniswa kuMabhalane we-UNFCCC kweLisubuciko Lekutfutfukisa Kukhishwa Lokuphasi (i-LED) kwekhabhoni kwalelive. LeLisubuciko le-LED litawukwenta ncono ingucuko yavelonkhe yesimo selitulu kanye nekutfutfukisa umtsetfomgomo ngendlela lechumene kakhulu, lebumbene futsi nangendlela lenelisubuciko. Linika tinyatselo tekuvikela ngekugcila kumikhakha lemine lemcoka yetemnotfo, lebitwa ngekutsi Temandla, Tetimboni, Tekulima, Temahlatsi kanye Nekusetjentiswa kweMhlaba; kanye neKungcola.2. Lisubuciko Lavelonkhe Lekulawula Kungcola (i-NWMS) langa-20202.1. Ikhabhinethi ikuvumile kutsi i-2020 NWMS ingene esikhundleni se-2011 NWMS. Lelisubuciko lekulawula kungcola linika emandla mayelana neKulawula kwaVelonkhe kweteMvelo: Umtsetfo weteKungcola, wanga-2008 (Umtsetfo Nombolo 59 wanga-2008). Ucondzisa tindlela tekuvikela temvelo. Uchuba tekukhula kwemnotfo losimeme nalongalimati imvelo, lofaka konkhe, logcile etinsikeni letintsatfu   kuncishiswa kwekungcola, tinsita letinemphumelo futsi naletisimeme, kanye nekucaphelisa ngekungcola kanye nekulandzela umtsetfo.3. Emakolishi etekulima3.1. Ikhabhinethi ikuvumile kusungulwa kwemakolishi etekulima njengelikhono lekwentiwa Imfundvo Lephakeme Yemakolishi ngekulandzela Umtsetfo weTemfundvo Lephakeme, wanga-1997 (we-101 wanga-1997), njengaloku uchibelwe.  3.2. Emakolishi etekulima   kwanyalo langephasi kweLitiko Letekulima, Kulungiswa Kabusha Kwemhlaba neKutfutfukisa Tindzawo Tasemaphandleni   anika tinhlelo letihambisana neticu temfundvo lephakeme letifaka ekhatsi kuceceshwa kutemakhono kanye netinhlelo temisebenti yekufundzelwa. Kususwa kwalamakolishi afakwe ngaphasi kweLitiko Letemfundvo Lephakeme neKucecesha itawenta kutsi ahambisane neMtsetfo loncunyiwe weMfundvo Lephakeme wanga-1997 futsi kutawukwenta ncono kuphatfwa kwawo kanye nekuwalawula.4. Umbiko wanga-2017/18 lomayelana nelucwaningo nentfutfuko (i-R&D) weluhlelo lwekwephulelwa Umtselo ngekuvula Ematfuba Emsebenti.4.1. Ikhabhinethi ikuvumile kungeniswa ePhalamende kweMbiko wanga-2017/18 lomayelana neLucwaningo neNtfutfuko (i-R&D) weLuhlelo lweKwephulelwa Umtselo ngeKuvula Ematfuba Emsebenti. Lolucwaningo lulandzelela kusetjentiswa kwalesikhutsati tinkampani kute kugcugcutelwe lucwaningo nentfutfuko ngekhatsi kumikhakha yato lehlukahlukene. Loluhlelo lwesikhutsati semtselo lwetfulwa kwekucala ngeLweti 2006. Ngekusho kwalombiko, kusukela ngeLweti 2006 kute kufike kuNdlovulenkhulu 2018, emkhatsini wetinkampani leti-1 091 letafaka sicelo salokwesekwa, tinge-902 letanikwa lesikhutsati semtselo. Umbiko lophelele utawutfolakala nasewetfulwe ePhalamende.5. Luhlaka lweMtsetfo Lohlongotwako lokuSicukatsi lesiLalelwako naleSibukelwako kanye neLuhlakamsebenti lweNchubomgomo.5.1. Ikhabhinethi ikuvumile kushicilelwa kweLuhlaka lweMtsetfo Lohlongotwako lokuSicukatsi lesiLalelwako naleSibukelwako kanye neLuhlakamsebenti lweNchubomgomo: Umbononchanti Lomusha waseNingizimu Afrika wanga-2020, kute kubonsanwe nemmango kanye nekutsi uphawule.5.2. LoMtsetfo Lohlongotwako, emkhatsini walokunye, uphakamisa inchubomgomo lensha kanye netingucuko kumitsetfosimiso kanye netincomo lokuhloswe ngato kubeka futsi endzaweni imikhakha yebetindzaba tekubukela nekulalelwa ekukhuleni kwasesikhatsini lesitako kanye nelutjalotimali.6. Kuguculwa kweSimo seTemagugu6.1. Ikhabhinethi yatjelwa ngalamafishane mayelana nenchubekelembili leseyentiwe licembu lekubonisana ngemsebenti lelinikwe wona leliholwa Litiko Letemidlalo, Temaciko neMasiko mayelana nekuguculwa kwesimo semagugu. Lelicembu lanikwa kutsi libuke simo setemagugu njenganyalo, nekutsi iKhabhinethi iphendvula njani kumazingagugu etemlandvo kanye nakumazingagugu lamcoka eMtsetfosisekelo wetfu.6.2. Lelicembu lenta tincomo temifanekiso yetitfombe /tindzawo tetikhumbuto lokufanele kutsi tigcugcutele emazingagugu ekusungulwa kweNingizimu Afrika lensha yentsandvo yelinyenti. Lelicembu liphakamisa kususwa kwaletinye titfombe temifanekiso yetemlandvo tiyowubekwa kumapaki etingcikitsi latawubekwa kulo lonkhe lelive. Luhlolomabhuku loluphelele lwayo yonkhe imifanekiso yetitfombe, timphawu kanye netindzawo tetikhumbuto lutawukwentiwa kantsi umphumela waloko utawuba ngumkhombandlela wekubona lawo mapaki etemasiko ekwakha sive laphakanyisiwe.6.3. Ikhabhinethi iyayivuma lenchubo, letawuba neligalelo ekwakheni sive kanye nekucinisekisa kutsi tindzawo lapho kutfolakala khona ummango tiveta emazingagugu etemtsetfosisekelo wesikhatsi sentsandvo yelinyenti sangemuva kwekubuswa betive kanye nangemuva kwembuso welubandlululo. Lamapaki etemasiko ekwakha sive atawubeka yonkhe imininingwane yetemlandvo lekhombisa sikhatsi sekubuswa betive kanye netintfo tangesikhatsi selubandlululo kukhombisa titukulwane takusasa.C. Imilayeto1. Kuhalalisela Ikhabhinethi indlulisa emavi ekuhalalisa kanye newetifiso letinhle ku:1.1. Mcondzisi Jikelele (DG) waphambilini waseHhovisi laMengameli kanye naMabhalane weKhabhinethi, Dkt. Cassius Lubisi, njengaloku aphuma eMsebentini waHulumende ayowutsatsa umhlalaphasi ngemuva kwekusebenta njengesisebenti sahululumende lesisibonelo eHhovisi laMengameli kanye naKwaZulu-Natali. Dkt Lubisi ushiya ngemuva umshiyandvuku wenchubo lemukelekile, umsebenti webungcweti kanye newesibindzi kubantfu baseNingizimu Afrika.1.2. Mcondzisi Jikelele (DG) weLitiko Letemphilo waphambilini, Dkt. Precious Matsoso, ekukhetfweni kwakhe kutsi abe kuphaneli Letimele yeNhlangano yeMhlaba yeTemphilo yeKulungela Lubhubhane neKuphendvula.2. Emavi ekudzabuka Ikhabhinethi itfumela emavi ekudzabuka:2.1. kumndeni nakubangani basonkondlo lowatiwako kanye nesishikashiki setepolitiki Umnu. Achmat Dangor lowasebentisa emakhono akhe ekubhala kudzalula kungabikhona kwebulungiswa kwahulumende welubandlululo kanye nekuvakalisa livi lalabo labete livi.2.2. kumndeni, kubangani nakulasebenta naye Nkkt. Nyameka Goniwe, Somlomo we-Inxuba Yethemba Municipality eMphumalanga Kapa kanye nemfelokati weSishikashiki semzabalazo, Babe Matthew Goniwe.2.3. kumndeni nakubangani baDokotela Jikelele lowatsatsa umhlalaphasi weMbutfo waseNingizimu Afrika weTekuvikela, Umhloli Wemphi Jikelele Vejay Ramlakan, lowafaka ligalelo ekukhululekeni kwebantfu baseNingizimu Afrika.2.4. Kumndeni nakubangani baMnu. Petrus Meyer, lowatiwa ngekuteketiswa kutsi ngu-Oom Piet, waseNshonalanga Kapa, kanye neNcusa Kgo i Mohlamme Piet Mathebe neMnu. David Mbulaheni Malada waseLimpopo. Lababantfu labagcamile baseNingizimu Afrika banikela timphilo tabo kumzabalazo wenkhululeko kanye nentsandvo yelinyenti lapha eNingizimu Afrika.2.5. kumndeni kanye nakubangani besishikashiki lesatiwako semalungelo eluntfu Ummeli George Bizos, losishiye emhlabeni aneminyaka lenge-92 budzala. Bekakadze asitfombe lesimcoka sekulwa nelubandlululo lapha eNingizimu Afrika. Adv Bizos wasebenta njengemeluleki wetemtsetfo waNelson Mandela iminyaka leminengi futsi bekakadze ayincenye yephaneli yebameli labamela babangalelwa eCaleni laseRivonia.Bekakadze angummeli wemalungelo eluntfu lowatiwako futsi bekakadze alilunga lelasungula Sikhungo Semitfombolusito Yetemtsetfo i-Legal Resources Centre, lokuyinhlangano yemalungelo eluntfu.D. Tekubekwa etikhundleni Kutawucinisekiswa ticu temfundvo nekuhlola kufaneleka kwabo bonkhe lababekwe etikhundleni.1. Umholi weMphi Jikelele Tebello Constance Mosikili njengeLisekela leNhloko yaVelonkhe yeLihhovisi leKuphenya Temacala Labekwa Embili.2. Mnu. Trevor Rammitiwa njengeSisebenti Lesikhulu seSikhungo Savelonkhe Sebetindzaba te-Elethrokiki saseNingizimu Afrika iNational Media Institute of South Africa.Imibuto:Phumla Williams Makhalekhikhini: 083 501 0139"
"Sitatimende Semhlangano Ngenkhundla Yemhlanganovidiyo WeKhabhinethi NgaLesitsatfu, Mhla Tinge-23 Inyoni 2020",24 Sep 2020,https://www.gov.za/speeches/statement-virtual-cabinet-meeting-23-september-2020-24-sep-2020-0000,https://www.gov.za/ss/speeches/sitatimende-semhlangano-ngenkhundla-yemhlanganovidiyo-wekhabhinethi-ngalesitsatfu-mhla,"A. Tindzaba Letibalulekile Talelive1. Lokusha Mayelana Neligciwane Lesifo Se-(COVID-19)1.1. Nakakhuluma nesive ngaLesitsatfu, mhla ti-16 Inyoni 2020, Mengameli Cyril Ramaphosa umemetele kungena eSigabeni Sekucaphela sekumiswa kwavelonkhe kwekusebenta kwetintfo kusukela ngeMsombuluko, mhla tinge-21 Inyoni 2020. Loku kuchubeke kwavula kakhulu lokwentiwako kutemnotfo kulelive, lokutawufaka ligalelo lelikhulu ekwakheni kabusha umnotfo, kuvusetela kukhula kanye nekwakha imisebenti ledzingeka kakhulu.1.2. Letimemetelo letentiwe nguMengameli temukeleke ngetandla letimhlophe ngiyo yonkhe imikhakha yemmango yaseNingizimu Afrika   lokufaka ekhatsi temisebenti, temabhizinisi, tinhlangano temmango kanye netinhlaka tetepolitiki.1.3. Imitsetfomgomo yesimo savelonkhe senhlekelele lenika emandla ekutsi Mengameli akhiphe letimemetelo, ifakwe kugazethi ngaLesihlanu, mhla ti-18 Inyoni 2020. Lemitsetfomgomo lemisha isuse imitsetfo levimbelako letsite leyacala kusebenta kusukela ngeNdlovulenkhulu 2020 kuvikela kubhebhetseka kwaleligciwane. Ifaka ekhatsi, emkhatsini walokunye, linani lelivumelekile lebantfu emihlanganweni yemimango, emicimbini kanye nasemingcwabeni, kanye nekuvulwa kweminyele kute kutsi bantfu bakhone kuhamba khona lapha e-Afrika kanye nekuya ngephandle kulamanye emave, kutawucala kusebenta kusuka mhla lu-01 Imphala 2020.1.4. Ikhabhinethi igcugcutele kutsi kube nekucocisana lokuchubekekako emkhatsini webuholi bendzabuko kulungisa tindzaba letiphatselene netikolo tekusoka kanye nalokwentiwako, lokusolomane kusengakavunyelwa ngesikhatsi seSigaba Sekucaphela Sekucala. Lwatiso lolwengetiwe lolumayelana nemitsetfomgomo lefakwe kugazethi iyatfolakala kuwebhusayithi yahulumende ku: (www.gov.za).1.5. Ikhabhinethi ikhutsata bonkhe bantfu baseNingizimu Afrika kutsi bachubeke bahloniphe tinchubo tetemphilo te-COVID-19 njengekugcina libanga lekungasondzelani nalomunye umuntfu, kufaka sifonyo nawusemkhatsini webantfu kanye nekugeza njalo tandla ngemanti nangensipho nome ngekusebentisa sibulalimagciwane setandla lesinetjwala.1.6. Ikhabhinethi iphindza futsi igcugcutela ummango kutsi udawunilode i-app yamakhalekhikhini leCaphelisa nge-COVID ku-Apple App Store nome ku-Google Play Store. Le-app emanethiwekhi abomakhalekhikhini ayente yangakhokhelwa lutfo futsi ungayidawuniloda ngaphandle kwetindleko temadatha   itakwenta ncono kulandzelela bantfu labatsintsene ngekutsi icaphelise labayisebentisako nangabe kwentekile batsintsana nalabo labayisebentisako labahlolwe batfolakala bane-COVID-19 etinsukwini le-14 letendlulile. Le-App ayigcini nome ngabe nguluphi lwatiso lwakho nome kutfungatsa lowo loyisebentisako kutsi ukuphi nendzawo.2. Budlova Lobucondziswe Kubulili Lobutsite Kanye Nekubulawa Kwalabasikati (i-GBVF)2.1. Ikhabhinethi itimisele kulwa nalesishayo se-GBVF ngekucinisa emaklasta etinhlaka tekuvikeleka; luhlakamsebenti lwemtsetfo; kunika kwesekelwa ngekwenhlalo nangekwengcondvo kanye nangetinhlelo tekwesekela khona lapha emimangweni.2.2. Ngekususela kumininingwane letfolwe kuTemisebenti Yemaphoyisa aseNingizimu Afrika (i-SAPS), hulumende ngalokukhulu kudzabuka sewubone tindzawobucayi te-GBVF letinge-30 kulelive. Ikhabhinethi iyicinisekisile lemimango letsintsekako kutsi kusebentisana nemaphoyisa, tinyatselo tekungenelela titawuciniswa kucinisekisa kuvikeleka kanye nekuphepha kwabomake nebantfwana.2.3. Ikhabhinethi itemukele futsi yatidvumisa letigidzi letinge-R50 letingumnikelo lonikelwe yi-United Kingdom kusita Sikhwama Semfelandzawonye emitameni yaso yekulwa nemonakalo kutemnotfo lobangwe lubhubhane lwe-COVID-19. Letimali titawusetjentiselwa imiklamo leyesekela futsi igcugcutele bomake.2.4. Ikhabhinethi iphindze futsi yavakalisa kukhatsateka kwayo ngemibiko yetehlakalo tekushushumbiswa kwabomake nebantfwana kulelive. Emaphoyisa ayakulandzelela loko futsi aphenya tonkhe tehlakalo letibikiwe letiphatselene nekushushumbiswa kwebantfu kanye netidzakamiva.2.5. Ikhabhinethi icela ummango kutsi utibike emaphoyiseni ngekushesha letento tebugebengu letimbi ngalendlela esikhundleni sekutsi usebentise tinkhundla tekuchumana, lokwenta kutsi kube matima kuma-ejensi ekucinisekisa kugcinwa kwemtsetfo kutsi aphendvule ngekushesha futsi ngalokwanele. Ummango uyacwayiswa futsi kutsi wehlukane nalomkhuba wekufafata tindzaba letingasilo liciniso, letingabanga kwetfuka lokungakadzingeki, kuvuse imimoya futsi kuvuse budlova emmangweni.2.6. Nanome ngubani lonelwatiso kufanele kutsi atsintse i-SAPS kulenombolo yeKuvikela Bugebengu: 08600 10111 nome asebentise i-MySAPS Application yamahhala, lengadawunilodwa kunome ngabe ngukuyiphi i-iPhone nome i-smartphone.3. Kumoshwa Kanye Nekwebiwa Kwetakhiwonchanti Tahulumende3.1. Ikhabhinethi iyakwemukela kuboshwa lokusandza kwenteka kwebasolwa eJozi naseKapa labatimbandzakanye ekuntjontjeni emakhebuli elitfusi kanye nemakhebuli etikhombisi tetitimela. Emaphoyisa aphindze futsi asukumela etulu abopha ngekushesha labo labamoshe umgwaco lomkhulu eMsinga, KwaZulu-Natal. 3.2. Ikhabhinethi ikushayela lihlombe kuphumelela kwemaphoyisa kubopha basolwa kulobugebengu bekuntjontja kanye nekumosha takhiwonchanti tetitimela; bugebengu lobubi lobunemphumela wekutsi ngalesinye sikhatsi buholele ekutseni bantfu labete licala balahlekelwe timphilo tabo ngenca yekushayisana kwetitimela.3.3. Takhiwonchanti tahulumende tisisekelo ekufukuleni umnotfo. Tiyincenye lemcoka emitameni yetfu yekukhulisa umnotfo kanye nekwakha imisebenti ledzingeka kakhulu. Ikhabhinethi icela bonkhe bantfu baseNingizimu Afrika kutsi batibike emaphoyiseni letento tebugebengu.4. Insita Ye-inthanethi Ye-Ejensi YaseNingizimu Afrika Yekucinisekiswa Kwetenhlalakahle (i-SASSA)4.1. Ikhabhinethi ikwemukele kwetfulwa kwesisetjentiswa sekufaka sicelo sesibonelelo nge-inthanethi lokwentiwe yi-SASSA, lesisita kutsi ticelo tifakwe ku: https://services.sassa.gov.za. Lesisetjentiswa   sitawucala kulinga kusebenta kutibonelelo teSondlo Sebantfwana, teBantfu Labadzala kanye nakutibonelelo teBantfwana Labakhuliswa Batali labangabatali   kutawonga tindleko tekuhamba tebazuzi kanye nekungemi emigceni.4.2. Ikhabhinethi ikhutsata labo labasha labafaka ticelo tabo kutsi basebentise lensita yekutisita wena ngobe yelekelela ekutseni kubete bungoti lobungabakhona bekwesuleleka nge-COVID-19 etindzaweni temmango letigcwele bantfu kakhulu.5. Umhlangano Jikelele WaMhlabuhlangene (i-UNGA)5.1. Mengameli Ramaphosa bekayincenye yeNkhulumomphikiswano ye-UNGA lebeyibanjwe kumavidiyo nge-inthanethi yeSeshini ye-75 ye-UNGA ngaLesibili, mhla tinge-22 Inyoni 2020 ngaphasi kwengcikitsi letsi: Likusasa Lesilifunako, Mhlabuhlangene Lesimdzingako: Kucinisekisa kabusha Kutinikela Kwetfu  Ngekweligcogco Kubuvenyenti. 5.2. Ikhabhinethi isekela kutsi lomgubho usetjentiswe njengelitfuba lekufezekisa tingucuko letidzingeka kakhulu kuMkhandlu Wetekuvikeleka waMhlabuhlangene (i-UNSC) kute ukhombise emaciniso esikhatsi lesiphila kuso emhlabeni.5.3. INingizimu Afrika itawuba ngusihlalo we-UNSC lihlandla lesibili ngeNgongoni 2020 njengaloku icedza ithemu yayo yesitsatfu njengelilunga lelikhetsiwe le-UNSC.6. Kuhwebelana Kwe-G20 Nemhlangano Welutjalotimali Wetindvuna6.1. Ikhabhinethi iyemukele imiphumela yeMhlangano weTekuhwebelanaa kwe-G20  weLutjalotimali weTindvuna lebewubanjwe ngekwemavidiyo nge-inthanethi yiSaudi Arabia ngaLesibili, mhla tinge-22 Inyoni 2020. Lomhlangano ubutsele ndzawonye Tindvuna teTekuhwebelana temave eminotfo lemcoka, lokufaka ekhatsi iMelika, iShayina, iJapan, iNdiya, iBrazil kanye neJalimani. INingizimu Afrika beyimelelwe yiNdvuna yeTekuhwebelana, Tetimboni Netekuchudzelana Ebrahim Patel.6.2. Kusitatimende sawo, lomhlangano uchaze ngekubaluleka kwekwehlukahlukana kweteminotfo, lokusizatfu sekwesekela kwakha emakhono alelive ekukhicita kulelive emikhakheni lemcoka, lefaka ekhatsi temitsi nekudla.6.3. Lomhlangano uphindze futsi wesekela tinyatselo tekukhutsata kutfutfukiswa kwabomake kutemnotfo kanye nakumabhizinisi lamancane kakhulu, lamancane, nalasemkhatsini kanye nekubona bungoti bekuhwebelana ngalokungekho emtsetfweni.7. Umhlangano Wemkhandlu Wetindvuna Telubambano Lwetekutseliswa Kwemphahla LwaseNingizimu ye-Afrika (i-SACU)7.1. Ikhabhinethi iyemukele imiphumela yeMhlangano weMkhandlu weTindvuna we-SACU lobewubanjwe ngeMsombuluko, mhla tinge-21 Inyoni 2020. Tindvuna Tetekuhwebelana neTetimali letivela eNamibia, eBotswana, Eswatini, eLesotho naseNingizimu Afrika tawuhambela lomhlangano, sihlalo wawo bekukadze kuyiNdvuna yeTetimali, Tito Mboweni kantsi leNingizimu Afrika belimelelwe yiNdvuna Patel.7.2. Lomkhandlu ubuke indzima ledlalwa yi-SACU kundzikimba yeSivumelwane lesisha Sekuhwebelana Ngekukhululeka eVenikati lase-Afrika. Wancuma kutsi umsebenti wemkhandlu wesikhatsi lesitako utawugcila ekwakheni kanye nasekutfutfukiseni emave langaphasi kwe-SACU kutsi acine ekwakheni imphahla kanye nemkhakha wemcondvo lomusha longanika imphahla netinsita kulelivekati lonkhana.B. Tincumo Tekhabhinehi1. Umbiko WeKhomishi YaMengameli Lomayelana NeTekhnoloji Leshesisako (i-PC4IR)1.1. Ikhabhinethi ikuvumile kushicilelwa kweMbiko we-PC4IR kuGazethi Yahulumende Lombiko wenta tiphakamiso tekuvusetela tifiso talelive tekukhutsata timboni kanye nekwenta ncono kuchudzelana kwetfu kutemnotfo emhlabeni wonkhe kanye nakulelivekati ngenhloso yekwenta ncono kukhula lokungukhukhulelangoco.1.2. Lokumcoka lokugcugcutela Lisubuciko le-PC4IR kufaka ekhatsi kuchudzelana kutemnotfo, kuphendvula tinsayeya tekuletfwa kwetinsita, lutjalotimali kumakhono ebantfu kanye nekuphendvula ku-COVID-19.1.3. Loku kunika emandla Inkhulumo yaMengameli Yebunjalo Belive yanga-2018, lapho atsi khona Ikhomishini Yedijithali Yengucuko Kutetimboni itawuphendvula ekwenteni ncono itheknoloji lesheshisako kanye nekucinisekisa kuchuma kwalelive.2. Umkhankhaso Wenyanga Yetekutfutsa Wanga-20202.1. Ikhabhinethi iluvumile luhlelo lwenyanga yeMphala 2020 Lwemkhankhaso Wenyanga Yetekutfutsa ngaphasi kwengcikitsi letsi:  Sisonkhe Sakha Likusasa Letekutfutsa . Ikhabhinethi yavuma nga-2005 kutsi inyanga yeMphala itawusetjentiselwa umkhankhaso wekucaphelisa ngetekutfutsa njengaletinye tetinikamandla letimcoka temnotfo.2.2. Tinhlelo talonyaka titawugcila etintfweni letintsatfu lekunguleti (1) tintfutfuko kumkhakha wetekutfutsa, ekuvuleni futsi imisebenti yetemnotfo ekubukaneni ne-COVID-19; (2) kuphepha kuto tonkhe tindlela tekutfutsa, kanye (3) nengucuko, kutfutfukisa kanye nekwenta  imboni yetematekisi ihleleke.2.3. Luhlelo lwavelonkhe lwenyanga yonkhe lutawugcila kumikhakha leyahlukahlukene yemboni yetekutfutsa. Lutawuholela ekubanjweni kwe-Lekgotla Lavelonkhe Letematekisi ekupheleni kwenyanga yeMphala 2020, letawuhlanganisa ndzawonye imibono levela ku-Makgotla Ematekisi Esifundza.C. Imitsetfosivivinyo1. Umtsetfosivivinyo Wekuchibela Tekulungiswa Kweisimilo wanga-2020.1.1. Ikhabhinethi ikuvumile kungeniswa ePhalamende kweMtsetfosivivinyo Wekuchibela Tekulungiswa Kwesimilo wanga-2020. Letichibelo kahle hle tiphendvula sehlulelo seNkantolo Yemtsetfosisekelo leyasikhipha kuSehlulelo saPhaaahla mhla ti-03 Inkhwekhweti 2019.1.2. Letichibelo tifaka ekhatsi lilungelo lekutekwa kwelicala lokungavuni luhlangotsi njengaloku kubekiwe kuSigaba se-35(3)(n) seMtsetfosisekelo waseRiphabhliki yaseNingizimu Afrika wanga-1996 ekusebenteni kweSigaba se-136 (1) seMtsetfo weTekulungiswa Kwesimilo, wanga-1998 (umtsetfo we-111 wanga-1998).2. Umtsetfosivivinyo Wekuchibela Te-SAPS wanga-20202.1. Ikhabhinethi ikuvumile kushicilelwa kwaloMtsetfosivivinyo kuGazethi yaHulumende kute kutsi ummango uphawule. LoMtsetfosivivinyo uchibela Umtsetfo we-SAPS, wanga-1995 (Umtsetfo we-68 wanga-1995), kute kutsi uhambisane neMtsetfosisekelo waseRiphabhliki yaseNingizimu Afrika wanga-1996 kanye nekucinisekisa kuchuba tebuphoyisa ngalokusezingeni lelisetulu.2.2. Unika kutsi, emkhatsini walokunye, luhlakamsebenti lwetemtsetfo ekubuseni temaphoyisa kanye nekusungula tinkhundla letesekelwe ngummango. LoMtsetfosivivinyo uphindze futsi unake tincomo letivele kuKhomishini Yeluphenyo lwaseMarikana lebeyiholwa Lijaji leselatsatsa umhlalaphasi Ian Farlam.1. D. Imikhosi LetakoLusuku Lwemagugu Nemasiko1.1. Lusuku Lwemagugu Nemasiko lugujwa lamuhla, mhla tinge-24 Inyoni 2020 ngaphasi kwengcikitsi yeNyanga Yemagugu Nemasiko letsi:  Kugubha Imicebo Yebantfu Labaphilako baseNingizimu Afrika . Mengameli Ramaphosa utakwetfula inkhulumo yakhe esiveni kumabonakudze.1.2. Bantfu baseNingizimu Afrika bayagcugcutelwa kutsi basebentise Inyanga Yemagugu Nemasiko kutsi bagubhe emasiko etfu lanotsile nemagugu, futsi batimbandzakanye ekwakheni sive kanye nasemisebentini lesihlanganisako ngekwenhlalo. Mengameli Ramaphosa ugcugcutele bantfu baseNingizimu Afrika kutsi bajoyine senteko semhlaba wonkhe bangenele incabhayi yemdanso wengoma iJerusalema ngeLusuku Lwemagugu Nemasiko.1.3. Ikhabhinethi ibudvumisile buciko baMaster KG (lotelwe atiwa ngelaKgaogelo Moagi) ngekukhipha iJerusalema, ingoma ledvumile lefaka ekhatsi umculi nembhali wetingoma Nomcebo Zikode. Ikhabhinethi iyababonga ngekuphakamisa emakhono ebuciko bemculo alelive, kulengoma lenyakatise umhlaba wonkhe. SebangeMancusa etfu ngekwemtsetfo eTemasiko Nebuciko eMhlabeni.E. IMILAYETO1. KudvudvutaIkhabhinethi ivakalisa emavi ekudvudvuta kumndeni nakubangani:1.1. bemphenyi longumnkantjubovu, Kholoneli longuLifutheneni Charl Kinnear, lowabulawelwa ngephandle kwelikhaya lakhe eBishop Lavis eKapa. Unikele emashumi lamatsatfu emphilo yakhe kuLuphiko lweMaphoyisa aseNingizimu Afrika futsi bekaphenya bugebengu lobuhleliwe kulelive.1.2. Sayitjeni Thabile Mapoma, lowabulawa ngesihluku eKhayelitsha eNshonalanga Kapa.1.3. Lilunga leMkhandlu weSigungu seLibhola Lembhoco laseNingizimu Afrika, Mnu. Monde Tabata, lobekaneminyaka lenge-60. Mnu. Tabata bekakadze atsandza kakhulu libhola lembhoco laseNingizimu Afrika lelifaka wonkhe wonkhe futsi lelinelikusasa lelinemphumelelo.1.4. Umfundisi Emmanuel Motolla we-Zion Christian Church (i-ZCC). Ikhabhinethi iphindze futsi ivakalise kudzabuka kwayo kumalunga elibandla lase-ZCC futsi ibafisela emandla nekucina ngalesikhatsi sebumatima.F. Kubekwa EtikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni1. I-ejensi Yetetimali Yemabhizinisi Lamancane (i-sefa):a. Mnu. Mxolisi Dalukhanyo Matshamba njengeSisebenti Lesikhulu;b. Mk. Sedzani Mudau (Umcondzisi Longasilo Lilunga leSigungu kuBhodi ye-sefa);c. Mk. Ziyanda Buthelezi-Ngcobo (Umcondzisi Longasilo Lilunga leSigungu kuBhodi ye-sefa); kanyed. naMk. Hilda-Marie Tsoadi (Lomelele Ikoporasi Yekutfutfukiswa Kwetimboni kuBhodi ye-sefa).2. I-ejensi Yetekutfutfukiswa Kwemabhizinisi Lamancane (i-Seda):a. Dkt. Joy Ndlovu njengaSihlalo weBhodi ye-Seda ; kanyeb. naDkt. Stella Bvuma (Umcondzisi Longasilo Lilunga leSigungu kuBhodi ye-Seda).3. Kwengetwa kwesikhatsi senkontileka yekucashwa kwaMnu. Ian van Niekerk njengeSisebenti Lesikhulu Setetimali (i-CFO) seBroadband Infraco.4. Mnu. Molatlhegi Khunou Kgauwe njenge-CFO ye-Ejensi Yetheknoloji Yelwatsio Lwembuso.5. Mk. Marelize Potgieter njeLisekela Lemcondzisi Jikelele (i-DDG): Imisebenti Yekuphatsa Enkantolo eHhovisi leMehluleli Lomkhulu.6. Mnu. Brightboy Nhlakanipho Nkontwana njenge-DDG: Kucocisana, Tebudlelwane Tebasebenti Nemiholo kuLitiko Lemisebenti Yahulumende Nekuphatsa.Imibuto: Mk. Phumla Williams   Lokhulumela IkhabhinethiMakhalekhikhini: 083 501 0139"
"Sitatimende Semhlangano weKhabhinethi Wevidiyo-inthanethi wangaLesitsatfu, Mhla tinge-21 Imphala 2020",22 Oct 2020,https://www.gov.za/speeches/statement-virtual-cabinet-meeting-wednesday-21-october-2020-22-oct-2020-0000,https://www.gov.za/ss/speeches/sitatimende-semhlangano-wekhabhinethi-wevidiyo-inthanethi-wangalesitsatfu-mhla-tinge-21,"A. Tindzaba letibalulekile taleLive1. Temnotfo1.1. Lisu Lekwakha Kabusha Nekuvusa Umnotfo leletfulwe nguMengameli Cyril Ramaphosa eMhlanganweni Welizinga Leliphakeme weTindlu tePhalamende Totimbili ngaLesine, mhla ti-15 Imphala 2020, lidzinga kutsi yonkhe imikhakha yenyuse emasokisi futsi isebentisane kute kutsi kusimamiswe umnotfo.1.2. Lelisu lakhela kulokuvunyelwane ngako lokusungulwe balingani betenhlalo   hulumende, tetisebenti, emabhizinisi kanye netinhlelo temmango   ngekubonisana kabanti kuletinyanga letiphelile.1.3. Kunemikhakha lengubocalangaye lemine leyesekele lelisu lekuvusetela umnotfo, wekucala kwetfulwa lokukhulu kwesakhiwonchanti. Umkhakha wesibili longumacalangaye kukhulisa umtsamo wekukhicitwa kwagezi ngekutsi hulumende aphangise Lisu Lemitfombolusito Lelihlanganisile. Umkhakha wesitsatfu lobalulekile wemvusa wetemisebenti ngulona wekucanjwa nekwesekela tindlela tekutiphilisa. Umkhakha wesine ugcila ekukhuleni kwetimboni lapho khona hulumende atawesekela kukhula ekukhicitweni kwemikhicito yakuleli letsengiselwa lamanye emave uphindze futsi wente iNingizimu Afrika ichudzelane.1.4. Lemikhakha lekhonjiwe itawufaka ligalelo ekwakheni kutetsemba kanye nekubeka iNingizimu Afrika endleleni lensha yelutjalomali nekukhulisa umnotfo ngemuva kwembubhiso lebangelwe lubhubhane lweSifo seLigciwane le-Corona (i-COVID-19).1.5. Kucinisekisa kulandzelelwa njalo kwalelisu, Ikhabhinethi ivume kusungulwa kweMkhandlu Wavelonkhe Wetekuvusetelwa Kwemnotfo. Sihlalo walomkhandlu kutawuba nguMengameli futsi wakhiwe ngaMengameli, Indvuna Yelihhovisi LaMengameli kanye nato tonkhe Tindvuna letikuliCembu Letemnotfo. Lomkhandlu utawuhlangana njalo ngenyanga kute wengamele kufezekiswa kwelisu lekwakha kabusha nekuvusetela umnotfo kanye nekuhlangana nebalingani  betenhlalo kuloMkhandlu Wavelonkhe Wetekutfutfukiswa Kwetemnotfo Netetisebenti.2. Simo Setenhlekelele Yavelonkhe2.1. Kwelulwa kwesikhatsi seSimo Setenhlekelele Yavelonkhe kuya kumhla ti-15 Lweti 2020, ngekwemibandzela yeMtsetfo Wekulawulwa Kwetetinhlekelele, 2002 (Umtsetfo we-57 wanga-2002), kutawenta hulumende kutsi akhone kuchubeka nekunciphisa kubhebhetseka kwaleligciwane.2.2. Ngesikhatsi iNingizimu Afrika ibukene nekwehla lokukhulu kwekwesulelana nekubhebhetseka kwe-COVID-19 kuletinyanga letendlulile, leligciwane lisachubeka nekuba natsi.2.3. Lapho lelive lemukela  lokusha lokwetayelekile  kwekuhlalisana ne-COVID-19 nekucubuka kabusha kwayo lokungenteka kutsi kube khona, Ikhabhinethi iyaphindza futsi icela bonkhe bantfu balapha eNingizimu Afrika kutsi bachubeke bagcine tindlelanchubo tetemphilo tekufaka tifonyo, kukhweshelana kanye nekugeza tandla njalo-nje ngemanti nensipho noma-ke ngesibulalimagciwane lesine-alcohol. Leti ngito kuphela tindlela tekuvikela letikhona tekutsi sitivikele ngato, imindeni yetfu kanye netihlobo tetfu ekutsini tingangenwa yi-COVID-19.  2.4. Ikhabhinethi ifisela bonkhe labo labangenwe nguleligciwane kufaka ekhatsi Indvuna Yetemphilo, Dkt. Zweli Mkhize nemkakhe, Dkt May Mkhize, kwelulama ngekushesha.2.5. Ikhabhinethi iyaphindza futsi ibonga tonkhe tisebenti tetemphilo letisebenta emkhakheni longembili ngekutinikela nekutibophelela kwabo lokuholele ekutsini lelive libe nesilinganiso salabelulamako kulelive ku-COVID-19 kutsi sibe ngetulu kwe-90% kanye nekugcina silinganiso setfu salabashonako singaphasi kwe-2.6%3. Kugcila kutekuphepha kwetindzawo tasemaphandleni3.1. Ikhabhinethi iwesekela ngalokuphelele umsebenti wetemaphoyisa aseNingizimu Afrika ngekubopha labo labenta emacala lamabi kabi lapha eveni letfu lokufaka ekhatsi kubulawa nekucuywa kwebalimi netisebenti tasemapulasini kulo lonkhe lelive. Ummango lolimako uyincenye lenkhulu yetemnotfo wetfu, futsi-ke bugebengu lobenteka emapulasini abesabisi-nje kuphela tekuphepha kwebalimi netisebenti tasemapulasini kepha nasekubeni khona kwekudla kulelive.3.2. Hulumende uphutfumisa kufezekiswa kweLisubuciko Letekuphepha Kwetindzawo Tasemaphandleni kute kutsi kubukwane netidzingo tetekuphepha emimangweni yasemaphandleni nekwesekela kutfutfukiswa kwetenhlalo netemnotfo.3.3. Ikhabhinethi icela sive sonkhe kutsi selekelele Luphiko Lwetemisebenti Yemaphoyisa LwaseNingizimu Afrika (i-SAPS) ekulweni nebugebengu ngekutsi sibe incenye yetinkhundla temaphoyisa emmango kanye nekubika bugebenguu esiteshini semaphoyisa lesidvutane, sishayele inombolo yamahhala Yetekuvimba Bugebengu ku-08600 10111, sitfumele i-SMS ngekungatidzaluli kuLucingo Lwetebugebengu ku-32211 noma usebentise i-MySAPS App   sisetjentiswa samahhala, sekubika bugebengu lesikhona samakhalekhikhini lophucukile   kuluma emaphoyisa indlebe ngekungatidzaluli.3.4. Sifanele kutsi sisebentisane sicedze bugebengu emimangweni yetfu futsi sente live letfu libe nguleliphephile lawonkhe wonkhe.4. Kulwa nenkhohlakalo4.1. Ikhabhinethi iyakwemukela kuboshwa kwebantfu labasolwa ngekutsi babandzakanyeka emacaleni lamanyenti lehlukene enkhohlakalo, kukhwaphanisa, kushushumbisa imali kanye nekweba. Lamacala afaka ekhatsi, emkhatsini walamanye, lawo laphatselene nekutitapela ngekungakhatsali timali tetenhlalo tekuhhamuleka ku-COVID-19, kutsenga ngenkhohlakalo tisetjentiswa tekutivikela ku-COVID-19, lihlazo lelikhulukati leliphatselene nemklamo wekwakhiwa kwetindlu telitjeboya nekwehluleka kubika noma-ke kungabiki ngalokwenele kuLuphiko Lwetekugcogcwa Kwemtselo LwaseNingizimu Afrika. Ikhabhinethi iyakubonga ibuye futsi iyesekele ngalokuphelele yonkhe imitamo yekutfola futsi kubuyiswe timali tahulumende kubo bonkhe labo labahlanganyele kulemisebenti yekukhwaphanisa  4.2. Kuboshwa kulosandza kwentiwa kubufakazi bekutsi kute umuntfu longetulu kwemtsetfo futsi kukhombisa kutinikela kwahulumende kwenta kutsi batiphendvulele labo labachubeka nekwephula umtsetfo ngekutsi bagebenge bantfu baseNingizimu Afrika labatiphuyele kwelekelelwa neLusito lwahulumende labaludzinga kangaka.4.3. Ikhabhinethi icela sive kutsi sidlale indzima yaso ngekubika kuma-ejensi etekucinisekisa kugcinwa kwemtsetfo labo labenta bugebengu noma bashayele Lucingo Lwavelonkhe Loluphutfumako Lwetekulwa Nebugebengu ku-0800 701 701.5. Budlova lobucondziswe kubulili lobutsite nekubulawa kwalabasikati (i-GBVF)5.1. Luhlupho lwe-GBVF kanye nekuhlukunyetwa kwebantfwana, Mengameli Ramaphosa lakumemetele njengelubhubhane lwesibili ngemuva kwe-COVID-19, kuyachubeka nekuba yinkhatsato lenkhulu emimangweni yetfu futsi sifanele kutsi sente konkhe lokusemandleni etfu kulucedza. Umculu Wemalungelo lovikeleke kuMtsetfosisekelo waseRiphabhulikhi yaseNingizimu Afrika wanga-1996 ukubeka ngco kutsi wonkhe umntfwana unelilungelo lekuvikeleka ekuphatfweni kabi, ekutsini anganakwa, ekuhlukumetweni kanye nasekungcunulweni sitfunti sakhe.5.2. Ikhabhinethi icela bonkhe bantfu baseNingizimu Afrika kutsi basebentisane nema-ejensi etekucinisekisa kugcinwa kwemitsetfo ekucinisekiseni kutsi onkhe emacembu lahlaseleka kalula   ikakhulu labantfu labadzala, bomake nebantfwana   bayavikelwa kubudlova nasekuhlukumetweni.5.3. Sehlakalo sakamuva semantfombatana lamabili laneminyaka lesiphohlongo (emaphahla) aseMpumalanga, lokusolwa kutsi ahlukunyetwa nguyise wawo, kuyaphatamisa kuphindze futsi kukhatsatana kakhulu. Yinye yalamantfombatana yabika ngalesehlakalo kuthishela wayo futsi sifanele kutsi sisincome lesikolwa ngendlela lesaphendvula ngayo kuloludzaba lokwenta kutsi lomsolwa aboshwe. Njengesive lesiwugcinako umtsetfo futsi lesinekuthula, sifanele kutsi sonkhe sibe munye ekugcekeni emacala lamabi kangaka ngekugceka lokusezingeni leliphakeme kakhulu lokuwafanelako.6. Kukhululeka kwebetindzaba6.1. Umkhosi we-43 wekukhululeka kwebetindzaba, lowatiwa ngekutsi yi-Black Wednesday lapha eNingizimu Afrika, bewukhunjulwa ngeMsombuluko, mhla ti-19 Imphala 2020. Lelilanga lisikhumbuta ngekubaluleka kwekutetfula ngekukhululeka emculwini wetfu wemalungelo, lokufaka ekhatsi, kukhululeka kwebetindzaba njengalokubaluleke kakhulu, kutentsandvo yelinyenti yemtsetfosisekelo wetfu.  6.2. Lilanga Lenkhululeko Yebetindzaba likhombisa kuvalwa kwemaphephandzaba lamanyenti kanye nekuboshwa kwebahleli bawo mhla ti-19 Imphala 1977 ngemaphoyisa embuso welubandlululo, ngenca yekukhombisa bubi lobuhlasimulisa umtimba lobentiwa ngumbuso wencindzetelo. Betindzaba bayachubeka nekudlala indzima lebalulekile ekujabuliseni, ekufundziseni kanye nasekwatiseni ummango, kanye nasekuhumusheni yonkhe imikhakha yetenhlalo netemnotfo kanye netimphilo tetepolitiki.6.3. Betindzaba bachubeka nekuba balingani lababalulekile ekuciniseni intsandvo yelinyenti yetfu kanye nasekukhutsateni emalungelo etemtsetfosisekelo ebantfu bakitsi. Kwenta imisebenti yabo ngenkhululeko kuhamba netibopho kucinisekisa kutsi babika ngalokulungile futsi ngaso sonkhe sikhatsi abakhetsi luhlangotsi.6.4. Ikhabhinethi iyahlonipha futsi ibonga tonkhe tintsatseli letilahlekelwe timphilo tato ngetikhatsi letimatima te-COVID-19, futsi itinikela ekuhlonipheni nasekugcineni lilungelo lekutetfula ngekukhululeka, kufaka ekhatsi kukhululeka kwebetindzaba kulelive lakitsi.7. Luhlolo lwekuphela kwemnyaka7.1. Ikhabhinethi ifisela sigidzi-1 058 699 (sigidzi sinye netinkhulungwane letingemashumi lasihlanu nesiphohlongo nemashumi layimfica nemfica) eBafundzi beLibanga le-12 inhlanhla ekucaleni kutilungiselela kwabo luhlolo lwekuphela kwemnyaka lolutawucala mhla ti-5 Lweti 2020 lute luphele mhla ti-15 Ingongoni 2020.  Kulomnyaka Litiko Letemfundvo Lesisekelo licophe linani lelisetulu kakhulu lebafundzi beLibanga le-12 labatawubhala luhlolo lwabo lwekuphela kwemnyaka.7.2. Ngemuva kwekuphatamiseka kwemnyaka wekufundza lokubangelwe yi-COVID-19, Ikhabhinethi icela bonkhe batali nebalondvoloti bebantfwana kutsi besekele bantfwana babo ngalesikhatsi lesi lesimatima. Liklasi laMatikuletjeni langa-2020 licelwa kutsi lisebentise tinsitakufundza letiniketwe nguhulumende ngemkhankhaso weWoza Matrics 2020 Catch-Up (wozamatrics.co.za ne #Wozamatrics) ekulungiseleleni luhlolo lweSitifiketi Savelonkhe Lesiphakeme.B. Tincumo TeKhabhinethi1. Kwesekelwa kwemboni yelitjensimbi (i-ferrochrome) yakuleli1.1. Ikhabhinethi ivume tingenelelo letinyenti tekwesekela kukhicitwa kwelitjensimbi  kanye nemkhakha wekutsengwa kwalo. Letingenelelo tifaka ekhatsi kukhicitwa lokuphakanyiswako kwemtselo wekutsengisela lamanye emave litje lensimbi ye-chrome, kusetjentiswa kwemakhono layimphumelelo etebucwepheshe bekusebentisa kushisa kuphehla emandla egesi, kanye nekutiphehlela gesi.1.2. Lomkhakha wakuleli we-ferrochrome ungumkhiciti we-ferrochrome lomkhulukati wemhlaba futsi nguwo kuphela umkhiciti wensimbi lengatfombi. Ngumtfulitinsita lomkhulukati wensimbi lengatfombi emkhakheni wetimoto. Letingenelelo letiphakanyiswako tihlanganiswe licembu lelibukene nalomsebenti lelakhiwe Litiko Letetimbiwa Nemandla, Tekuhwebelana Nekucudzelana, Temabhinisi Ahulumende kanye neTemafa Avelonkhe.   2. Inchubomgomo Yavelonkhe Yetelusha (i-NYP): 2020-20302.1. Ikhabhinethi iyivumile i-NYP 2020-2030 lebuyeketwe kwesitsatfu, lekuyinchubomgomo yayo yonkhe imikhakha leyentiwa ngematiko ahulumende lemelele, balingani betinhlangano temmango, tikhungo tetemfundvo lephakeme kanye nemitimba yetemabhizinisi. Lutsatsa sikhundla se-NYP 2015-2020, lephelelwa sikhatsi ekupheleni kweNgongoni 2020.2.2. Lenchubomgomo iphakamisa bocalangaye lababalulekile labasihlanu: (1) imfundvo lenguyonayona, emakhono nematfuba esibili; (2) kuguculwa kwetemnotfo, temabhizinisi nekwakhiwa kwemisebenti; (3) kukhutsata tekuphila kahle kwemtimba nekwengcondvo, kufaka ekhatsi i-COVID-19; (4) kubumbana kwetenhlalo kanye nekwakhiwa kwesive, kanye (5) netindlela letisebenta ngemphumelelo naletiphendvulako tekutfutfukiswa kwelusha.3. Lisu Lavelonkhe Lekusebenta Letebantfwana (i-NPAC): Kusuka nga-2019 ku-20243.1. Ikhabhinethi ivume i-NPAC Yesine, lenika emandla tibopho talelive kuNkhomfa Yamhlabuhlangene (ye-UN) lemayelana neMalungelo Ebantfwana kanye neMculu Wase-Afrika lomayela neNetenhlalakahle Yebantfwana.3.2. Lelisu leminyaka lesihlanu lendlala bomacalanganye labalisubuciko kanye netindlela tekubafezekisa ekuvikeleni nasekusebentiseni emalungelo ebantfwana. Lelisu lihambisana neLuhlakamsebenti Lwelisubuciko Lwethemu Lesemkhatsini lelendlala tinyatselo letitawutsatfwa nguhulumende nemigomo lefanele kutsi izuzwe ngesikhatsi sethemu yelukhetfo. Litawufezekiswa ngekubambisana netinhlangano temmango.3.3. Le-NPAC itawuphindze futsi isebente njengeluhlakamsebenti kuniketa umbiko wenchubekelembili yalelive kuLikomidi Lase-Afrika Letingcweti Letemalungelo Netenhlalakahle Yebantfwana neLikomidi le-UN Lemalungelo Ebantfwana.4. Kuhlolwa kwekufezekiswa kweMtsetfo Webantfu Labadzala wanga-20064.1. Ikhabhinethi uwuvumile umbiko wekuhlolwa lebewukhishelwe kubuka kufezekiswa kweMtsetfo Webantfu Labadzala, 2006 (Umtsetfo-13 wanga-2006). Tincomo letiphakanyisiwe mayelana nekwenta kancono kulandzela ticondziso teMtsetfo Webantfu Labadzala wanga-2006 sekucotjelelwene ngawo nematiko lafanele.4.2. Lombiko uyatfolakala kuwebhusayithi yeLitiko Letekucaphela Nekulinganisa Kusebenta Kwahulumende (www.dpme.gov.za).5. Umcondzisijikelele (i-DG) Wenhlangano Yemhlaba Yetekuhwebelana (i-WTO)5.1. Ikhabhinethi iyakwesekela kwenyulwa kwa-Dkt. Ngozi Okonjo-Iweala njenga-DG weNhlangano Yemhlaba yetekuhwebelana (i-WTO). Phambilini usebente njengeNdvuna Yetimali yaseNigeria waphindze futsi waba nguMcondzisi Lophetse weLibhange Lemave Emhlaba.  Lokwenyulwa kuphindze futsi kwesekelwa Tindvuna tase-Afrika Tetekuhwebelana sihlalo wato lekunguMnu. Ebrahim PatelIkhabhinethi ifisela Dkt. Okonjo-Iweala lokuhle futsi ilindzele i-WTO lebeka tentfuntfukho embili ku-ajenda nalefaka ligalelo kutemnotfo ngemuva kwe-COVID-19. Uma aphumelela kumjikeleto lolandzelako wekwendluliswa yi-WTO, utawuba nguwase-Afrika nalomsikati wekucala ngca kutsi akhetfwe abekwe esikhundleni se-WTO DG.C. Imibiko1. Kuhalalisa1.1. Ikhabhinethi ihalalisela Indvuna Yetekutfutfukiswa Kwetenhlalo Lindiwe Zulu ngekukhetfwa kwakhe abe nguSihlalo weBalingani Kutelinanibantfu Nekutekutfutfukisa (we-PPD), kusukela nga-2021 kuye ku-2023. I-PPD iyinhlanganisela yemave lasatfutfuka lange-27 lahlangana kute akhutsate kubambisana kwemave aseNingizimu emhlabeni, temphilo lephelele yebantfu kanye nekulingana ngetebulili. INingizimu Afrika ichubeka nemsebenti lapho kushiye khona bosihlalo baphambilini, iChina kanye ne-India.2. KudvudvutaIkhabhinethi itfumele emavi endvudvuto:2.1. kumndeni nebangani baDkt. Vuyokazi Mahlati, lobekanguSihlalo  wePhaneli Yekweluleka Lihhovisi LaMengameli mayelana neKuhlelwa Kabusha Kwemhlaba Netekulima. Besakuthemu yesibili yeKhomishini Yavelonkhe yetekuhlela.2.2. kumndeni nebangani baKhomishina Weticelo Tetimfanelo Temhlaba eNshonalanga Kapa, Mk. Beverley Jansen, lobekasishikashiki semholi emsiphalatweni wetfu wekulwa nelubandlululo futsi wadlala indzima lebalulekile emphumelelweni yeticelo tetimfanelo temhlaba letafakwa yimimango kulo lonkhe lelive.2.3. kumndeni, bangani nebalingani ngekwemsebenti baSekelasihlalo weKhomishini YaseNingizimu Afrika Yetemalungelo Ebantfu, Lincusa Devikarani Priscilla Jana, lobekangummeli lovelele wetemalungelo ebantfu lowatinikela ngekwemsebenti wakhe kutsi alwe nembuso welubandlululo. Mengameli Ramaphosa umnike Umngcwabo Wetemtsetfo Lokhetsekile: Wesigaba Sesibili.2.4. kumndeni, bangani nebalingani ngekwemsebenti betetindzaba beMnu. Dumisane Lubisi, lobekangumhleli lomkhulu weliphephandzaba i-City Press. Bekatinikele ekucinisekiseni kutsi onkhe emavi ebantfu ayavakala kulelive.2.5. kumndeni, bangani nebalingani ngekwemsebenti beLilunga lePhalamende (i-MP), Mk. Dorah Dunana Dlamini, lowaba lilunga lePhalamende yesitfupha ngemuva kwelukhetfo lwanga-2019. Bekalilunga leSishayamtsetfo seFifundza saKwaZulu-Natal emkhatsini wa-2014 na-2019 ngembi kwekutsi asebente kuLibandla Lavelonkhe.2.6. kumndeni, bangani nebalingani ngekwemsebenti beMnu. Zamuxolo Joseph Peter, lowaba lilunga lePhalamende yesitfupha ngemuva kwekusebenta emikhakheni leminyenti leyehlukene, kufaka ekhatsi kuba nguSodolobha Lomkhulu waMasipala weNdzawo waseMakana eMphumalanga Kapa.2.7. kumndeni, bangani nebalingani ngekwemsebenti beLilunga lePhalamende, Adv Hishaam Mohamed, lowaba lilunga lePhalamende ngemuva kwelukhetfo lwanga-2019, ngemuva kwemsebenti wesikhatsi lesidze nalocavile weLitiko Letebulungiswa Nekutfutfukiswa Kwemtsetfosisekelo eNshonalanga Kapa.2.8. kumndeni, bangani nebalingani ngekwemsebenti beLilunga Lephalamende, Mk. Thandi Gloria Mpambo-Sibhukwana, lowaba lilunga lePhalamende yesitfupha kuLibandla Lavelonkhe, ngemuva kwekusebenta njengelitsimba lalomphelo laseNshonalanga Kapa kuMkhandlu Wavelonkhe Wetifundza ngesikhatsi sePhalamende  yesitfupha. Wasebenta imisebenti leminyenti anguthishela ngembi kwekutsi abe Lilunga Lephalamende.3. Kubekwa etikhundleniKutawuhlolwa ticu tabo bonkhe lababekwe etikhundleni kubuye futsi kucinisekiswe kufaneleka kwabo mayelana netekuphepha.1. Ibhodi Yembuso Yemhwebi Wetemadayimane:a. Mk. Monica M Ledingwane (Sihlalo);b. Mk. Faith T Mokwena;c. Mnu. Levy G Rapoo; kanyed. naMk. Mpho Mosing.2. Ibhodi yaseNingizimu Afrika yeMadayimane kanye Nemlawuli Wetinsimbi Letigugu:a. Mnu. Morake Abiel Mngomezulu (Sihlalo);b. Mnu. Yershen Pillay;c. Mk. Kanyisa Macingwane;d. Mk. Mpho Mosing.e. Nkkt. Phydelis Zikalala-Mvelase;f. neMnu Warren Wayne Adams; kanyeg. neMnu. Ernest Blom.3. Emalunga langekho kusigungu lesiphetse eBhodi Lelawula I-ejensi YaseNingizimu Afrika Yetitimela Tekwetfwala Bagibeli:a. Mnu. Leonard Ramatlakane (Sihlalo);b. Adv Smanga Sethene;c. Mnu. Matodzi Mukhuba;d. Mk. Boitumelo Mokgoko;e. Mnu. Dinkwanyane K Mohuba;f. Dkt. Alison E Lewis;g. Mk. Nosizwe Nokwe-Macamo;h. Mk. Thinavhuyo N Mpye;i. Ummeleli weLitiko Letekutfutsa;j. Ummeleli weLitiko Letetimali; kanyek. neMmeleli weNhlangano yaseNingizimu Afrika Yahulumende Wasekhaya.4. Ibhodi Yebacondzisi be-Onderstepoort Biological Products (SOC) Limited:a. Mk. Rene A Kenosi (Sihlalo);b. Solw Khathutshelo A Nephawe;c. Mk. Nona N Sonjani;d. Mnu. Lufuno Nematswerani;e. Mk. Kribashni Naidoo; kanyef. neMnu. Luvuyo Mabombo.5. Mnu. Pieter Uys Pretorius njengeLisekela la-DG (i-DDG): Tinsita Tekubambisana kuLitiko Letekubusa Ngekubambisana Netendzabuko.6. Mk. Nonhlanhla Patience Mkhize njenga-DDG: Tinhlelo Tetemvelo kuLitiko Letemvelo, Temahlatsi Netinhlanti.7. Adv Martin Mothusi Mafojane njengeMabimafa Lomkhulu kuLitiko Letebulungiswa Nekutfutfukiswa Kwemtsetfosisekelo.8. Mnu. Nakampe Joseph Mogale njenga-DDG: Tisita Tekuphatsa Emabhizinisi eHhovisi leLijaji Lelikhulu.9. Mnu Livhuwani Tommy Makhode njenga-DG weLitiko Letasekhaya.Imibuto: Mk. Phumla Williams   loKhulumela IkhabhinethiMakhalekhikhini: 083 501 0139Lusuku: Lesine, mhla tinge-22 Imphala 2020Lesitatimende sikhishwe: Tekuchumana Tahulumende Nekwatisa (i-GCIS)www.gcis.gov.za; www.gov.za "
"Sitatimende Semhlangano WeKhabhinethi Wevidiyo-inthanethi WangaLesitsatfu, Mhla ti-4 Lweti 2020",5 Nov 2020,https://www.gov.za/speeches/cabinet-meeting-wednesday-4-5-nov-2020-0000,https://www.gov.za/ss/speeches/sitatimende-semhlangano-wekhabhinethi-wevidiyo-inthanethi-wangalesitsatfu-mhla-ti-4-lweti,"A. Tindzaba Letibalulekile Talelive1. Temnotfo1.1. Sitatimende Sesabelomali Sasemkhatsini Sanga-2020 lesetfulwe yiNdvuna yeTetimali Tito Mboweni ngaLesitsatfu, mhla tinge-28 Imphala 2020, sendlala  indlela lebeka imikhawulo ekusetjentisweni kwetimali tahulumende. Siphindze futsi sesekela kukhula kwemnotfo kute kutsi ufake emandla ekwakhiweni kwemisebenti ledzingeka kakhulu. Letabelomali tesekela umkhankhaso wetfu wekuvusetela umnotfo ngemuva kwekubhujiswa lubhubhane Leligciwane leSifo se-Corona (i-COVID-19) kanye nekuheha lutjalomali.1.2. Ikhabhinethi iyayemukela i-Operation Vulindlela, letawesekela kuphunyeleliswa kweKwakhiwa kabusha Kwemnotfo kanye neLisu Lekubuyela Esimeni Lesifanele ngekutsi kusheshiswe kuhlelwa kwabusha kwetinhlakasimiso letibekwa embili.1.3. Ikhabhinethi icinisekile ekutimiseleni ekuphindzeni kwayo kukhulisa umnotfo futsi-ke tinyatselo tetfu tamanje leticinile titawusheshisa imitamo yetfu yekwakha umnotfo lonemandla kakhulu.2. I-COVID-192.1. Ikhabhinethi iyakhatsateka ngekutsi kunebantfu labangatiphatsi kahle nalokungenasibopho kube sengatsi i-COVID-19 seyiphelile. Ikhabhinethi icela bonkhe bantfu baseNingizimu Afrika kutsi sichubeke sigcine tindlelanchubo tetemphilo tekutsi sikhweshelane, sigcoke tifonyo uma sisetindzaweni tesive kanye nekugeza tandla tetfu ngemanti nensipho noma-ke ngesibulalimagciwane sekugeza tandla lesine-alcohol, kanye nekugwema imibutsano lemikhulu.  2.2. Lendlela yekutiphatsa ngalokunengcondvo ngalokungagucuki ichubeka ngekuba siviko lesikhulukati sekutsi sitivikele tsine kanye nalabanye ekutsini singangenwa nguleligciwane.  Tindlela tetfu lesitiphatsa ngato letinesibopho titawucinisekisa kutsi siyalinciphisa lelizinga lekwesuleleka ngesikhatsi lapho sichubeka nekwakha kabusha umnotfo wetfu.2.3. Ikhabhinethi iyachubeka nekusigcugcutela sonkhe kutsi sifake kumakhalekhikhini i-app letfolakala ku-Apple App Store noma-ke ku-Google Play Store yamahhala yaseNingizimu Afrika i-COVID-19 Alert SA. Le-app   tinkampani tabomakhalekhikhini letiyente yaba yamahhala ingafakwa mahhala   itawenta kancono kulandzelela umkhondvo ngekutsi icaphelise labo labayisebentisako uma ngabe bebahlangane nalabanye basebentisi labatse nabahlolwa batfolakala kutsi bane-COVID-19 emalangeni la-14 landlulile. Le-app ayigcogci nanoma nguluphi lwatiso lwemuntfu noma-ke ilandzelele indzawo lapho umuntfu ahlala khona.2.4. Ikhabhinethi itawucocisana ngemiphumela yeMkhandlu Wavelonkhe Wetekulawula Ligciwane Le-Corona. Mengameli Cyril Ramaphosa ngemuva kwaloko utawubese watisa sive ngalosekwentiwe mayelana nelisunchanti leNingizimu Afrika lekunciphisa bungoti kute kutsi kulawulwe kubhebhetseka kwe-COVID-19.3. Kutfutfukiswa Kwetakhiwonchanti3.1. Umhlangano Wekubonisana Mayelana Nemklamo WaseNingizimu Afrika Wekulungiselela Netindzawo Tetimakethe lebewubanjelwe eMidrand, eGauteng kusukela mhla ti-3 kuya kumhla ti-4 Lweti 2020 uchubela embili luhlelo lwekucala kusebenta kwesakhiwonchanti.  3.2. Lomkhosi ukhombise imiklamo yetakhiwonchanti lemikhulu lenge-27 yelinani lelihlanganisiwe letigidzigidzi letinge-R210 tebatjalimali baseNingizimu Afrika nebemave emhlaba, kufaka ekhatsi titfunywa tetikhungo tetimali kanye nemabhange etekutfutfukisa emave lamanyenti.3.3. Lomhlangano wetingcoco tekulungiselela umklamo ucinisekisa kutsi imiklamo iyahlolisiswa kutsi itawusebenta yini nome cha kanye nekwesekelwa ngekwelulekwa lokutayenta kutsi ilungele lutjalomali.3.4. Emkhatsini walemiklamo leyetfulwe kubatjalimali tikhungo tegesi yemvelo lengemanti taseNgqura-Coega eMphumalanga Kapa; Luhlelo Lwetetindlu Tetenhlalo Lwesikhungo Lesilawula Tindlu Tetenhlalo; liphayiphi laphethiloli wetindizamshini eSikhumulweni Setindizamshini SaseKapa; ingoni yesakhiwonchanti setasemkhatsini lesitawusungulwa yi-Ejensi Yavelonkhe Yetasemkhatsini YaseNingizimu Afrika, kanye nephakhi yetesayensi netheknoloji eLimpopo.3.5. Lemiklamo lena inemandla ekucasha linani lelikhulu lebantfu baseNingizimu Afrika iphindze futsi yakhe incenye lebaluleke kakhulu yenjini lekhicita imisebenti yeLisu Lavelonkhe LaseNingizimu Afrika Lekwakha Kabusha Nekuvusetela Umnotfo leletfulwe nguMengameli Ramaphosa.3.6. Ikhabhinethi iyalitfokotela ligalelo lelentiwe ngumkhakha lotimele, lelifake emakhono lafanele ngetindleko tawo.3.7. Ikhabhinethi iyakwemukela kunconywa ngumkhakha lotimele kwetingcweti letinge-25 letitawelekelela Sakhiwonchanti SaseNingizimu Afrika kuphumelelisa lemiklamo lehleliwe.3.8. Ngetulu kwaloko, Ikhabhinethi iyasemukela simemetelo lesentiwe yiNdvuna Patricia de Lille yeTemisebenti Yahulumende Nesakhiwonchanti sekutsi sakhiwo lesilwa nenkhohlakalo lesigcile kusakhiwonchanti sitawucinisekisa kulawulwa ngalokufanele kwemakontileka esakhiwonchanti.3.9. Lihhovisi Lesakhiwonchanti Nelutjalomali kuLitiko LaMengameli kulamalanga letako litawuniketa imininingwane mayelana nekutinikela lokwentiwe batjalimali ngeliviki lemhlangano wetingcoco tekubonisana netindzawo tetimakethe.1. Inkhomfa Yelutjalomali yaseNingizimu Afrika (i-SAIC)1.1. INingizimu Afrika itawungenisa i-SAIC yayo yesitsatfu mhla ti-17 namhla ti-18 Lweti 2020, itawugcila kulutjalomali ekubenikhona kwe-COVID-19, kuhlanganisa nekwakha.1.2. Inkhomfa yalonyaka itawugcila ekwetfulweni kwekutinikela lokukhona kute kutsi kuphunyeleliswe kwakhiwa kwematfuba emisebenti nekutfutfukiswa kwemnotfo. Kwengeta, hulumende utawubeka tinyatselo letitawutsatfwa kwenta simondzawo lesivumela lutjalomali, ngekugcila ekwakhiweni kabusha nekuvuswa kwemnotfo.1.3. Lenkhomfa yakhela etukwekuphumelela kwaletinkhomfa letimbili letendlulile letabanjwa nga-2018 nanga-2019 ngalokufananako, lokwakha tigidzigidzi letinge-R664, kwakha sisekelo selutjalomali kwaphindze futsi kwasheshisa kukhula kwemnotfo.2. Emandla Agezi2.1. Ikhabhinethi ikwemukele kusetjentiswa kweliphayiphi lemoya lekugcina lema-megawatt la-140 (MW) eNxuba Wind Farm, eMphumalanga Kapa, lokuyincenye yemjikeleto wesine weLuhlelo Lwekutsenga Umkhiciti Wemandla Agezi Lotimele Lentiwa Abe Masha. Uma asasebenta onkhe lamaphayiphi emoya, atawukhicita ema-gigawatt lange-460 ngeli-awa ngemnyaka kugridi nekuchubela embili ngalokubonakalako kutinikela kwetfu kwekugucuka kwesimo selitulu.  2.2. Kusebenta ngalokuphelele kwaYunithi-2 yaka-Eskom kuSiphehligezi iKusile eMpumalanga sifaka-800 MW kugrdi yemandla agezi. IKusile siphehligezi sekucala e-Afrika kufaka itheknoloji yekusefa sibabule kugesi lengemanti i-flue gas desulphurisation   itheknoloji lehamba embili lesetjentiselwa kusefa ema-oksayidi esibabule, lafana ne-sulphur dioxide, kumagesi lashako kutiphehligezi letibasa emalahle noma letishisa i-oyili   lokuhambisana nemazinga emave emhlaba amanje emoya longuwona wona.2.3. Ikhabhinethi iphindze futsi yemukela simemetelo lesentiwe yi-Total SA sekutsi itfole linani lelikhulu legesi elugwini lolungaseningizimu neMossel Bay eNshonalanga Kapa. Loku kutawufaka ligalelo emitameni yalelive yekukhulisa kuphehlwa kwagezi kute kutsi kuvumele kukhula kwemnotfo ubuye futsi uhehe lutjalomali lolunyenti.3. I-Lekgotla Yavelonkhe Yetematekisi  3.1. Simemetelo lesemukelwe ku-Lekgotla Yavelonkhe Yetematekisi yaleliviki leliphelile sibaluleke kakhulu ekwakheni umkhakha wetigitjelwa temmango losebenta kahle nalophephile.  Lemiphumela iholela lelive dvute nekwakheni ngalokuhlelekile indlela yekuhlomisa yemboni yetematekisi futsi kutayifaka endleleni yekukhula lesimeme.3.2. Ikhabhinethi iyakwemukela lokutinikela ekuncumeni umkhakha wemboni yematekisi, lohambisana nemitsetfo yebasebenti yalelive iphindze futsi icinise indlela yekulawula yalemboni.  4. Inyanga Yekucaphelisa Ngemalungelo Ebantfu Labaphila Nekukhubateka4.1. Hulumende usebentisana nemikhakha yemmango leyehlukene kucinisekisa kuhlonyiswa ngalokuphelele kwebantfu labaphila nekukhubateka. Inyanga Yekucaphelisa Ngemalungelo Ebantfu Labaphila Nekukhubateka, lecale mhla ti-3 ngeLweti futsi itawuphela mhla ti-3 ngeNgongoni 2020, entiwa ngaphasi kwalengcikitsi:  Sisonkhe Sakha Imimango Lefaka Ekhatsi Bantfu Labaphila Nekukhubateka. 4.2. Lesikhatsi lesi siniketa litfuba lekucaphelisa bantfu ngemalungelo ebantfu labaphila nekukhubateka. Lenyanga yekukhuluma kucaphelisa igcila ekumemeni yomibili imikhakha letimele neyahulumende kutsi ikhuphule kwehlwaywa, kugcina nekubonelela bantfu labaphila nekukhubateka endzaweni yemsebenti.5. Kuvikela Bugebengu5.1. Ikhabhinethi iyakugceka kubulawa ngesibhuku nalokungenangcondvo kwemaphoyisa lanikele timphilo tawo kusebenta nekuvikela. Lokubulawa nekuhlaselwa kwemaphoyisa kukuhlaselwa-ngco kwemtsetfosimiso wemtsetfo kanye neMtsetfosisekelo waseRiphabhlikhi yeNingizimu Afrika yanga-1996.5.2. Ikhabhinethi ililela imindeni nebangani bawo onkhe emaphoyisa lashonele emsebentini njengaSayitjeni Mzoxolo Gxotani weLicembu Lelibukana Nebugebengu Lobunebungoti Lobusezingeni Leliphakeme Nalelisemkhatsini waseMonti, Umphatsisiteshi saseGroblersdal Kholoneli  Jeffrey Seroka eLimpopo, Liphoyisa Letemshoshaphansi Letebugebengu Ofentse   Mokgadinyane neMseshi Sayitjeni Billy Mahooe eFreyistata; kanye naSayitjeni Sibongile Teka naKhonstabuli  Kganyisa Sitofile eNshonalanga Kapa.5.3. Ikhabhinethi iphindze futsi igceka kudutjulwa nekubulawa kwebantfu labasiphohlongo labaneminyaka lesemkhatsini walenge-30 nalenge-40 ngemadvodza labekahlome ngetibhamu langatiwa eGugulethu eNshonalanga Kapa ngeMsombuluko, mhla ti-2 Lweti 2020.5.4. Ikhabhinethi icinisekisa sive kutsi emaphoyisa asebentisana nemmango atawucinisekisa kutsi bonkhe labo lababandzakanyekako kuletehlakalo tebugebengu batawuboshwa futsi babukane nesandla semtsetfo ngalokufanele.6. Imiklomelo Yemkhakha Webetindzaba Yenhlangano Yetekutfutfukiswa Kwemave LangaseNingizimu (i-SADC)6.1. Ikhabhinethi imema yonkhe imikhakha yebentindzaba yaseNingizimu Afrika kutsi ingenise emagama alabo labafanele kutfola imiklomelo yemncintiswano weMiklomelo Yemkhakha Webetindzaba ye-SADC wanga-2021. Tintsatseli temave langemalunga e-SADC timenywa kutsi tiwungenele noma-ke tingenise emagama alabo labenyulelwe kutfola lemiklomelo.6.2. LeMiklomelo Yemkhakha Webetindzaba ye-SADC ikhutsata imigomo ye-SADC ekuzuzeni kutfutfuka kwetemnotfo, kuthula nekuvikeleka, kanye nekukhula, kucedza buphuya, kanye nekwenta kancono lizinga nelizingamphilo letimphilo tebantfu baseNingizimu Afrika.6.3. LeMiklomelo Yemkhakha Webetindzaba ye-SADC ilithulusi lelinemandla lekuchuba indzaba ye-Afrika lensha, yemandla langenamkhawulo kanye nelitsemba lelivusetelekile lelikusasa lelincono.7. Luhlolo Lwekuphela Kwemnyaka lwesitifiketi Lesiphakame Savelonkhe (i-NCS) Lwanga-20207.1. Ikhabhinethi seyilandzele Mengameli Ramaphosa ekufiseleni bafundzi bamatekuletjeni banga-2020 inhlanhla lenhle eluhlolweni lwabo lwekuphela kwemnyaka lwe-NSC lolucale lamuhla, mhla ti-5 Lweti futsi lolutawuphela mhla ti-15 Ingongoni 2020. Sicela bonkhe batali, balondvoloti bebantfwana kanye nemmango wonkhe jikelele kutsi besekele futsi bakhutsate bafundzi labatobhala lapho baphotfula kufundza kwabo kweminyaka le-12.7.2. Lubhubhane lwe-COVID-19 lube nelifutse lelibi kabi ekufundzeni nakumalungiselelo eluhlolo lwekuphela kwemnyaka weLibanga le-12. Nanoma kunjalo, Litiko Letemfundvo Lesisekelo netikolo bangenise luhlelo lwekuvala sikhatsi setifundvo lesilahlekile kulungiselela bafundzi. Ikhabhinethi inelitsemba lekutsi labafundzi banawo emandla ekutfola imiphumela lemihle kakhulu.B. Tincumo TeKhabhinethi1. Luhlelo Lwahulumende Lwekusebenta (i-PoA)1.1. Ikhabhinethi iwemukele Umbiko wekucala we-PoA waHulumende lowentiwa kabili ngemnyaka wangaBhimbidvwane nangeNhlaba 2020. Umsebenti lowentiwe ngalesikhatsi lesi unika emandla ekusebenta Luhlakamsebenti Lwelisubuciko Lwethemu Lesemkhatsini Lwanga-2019-2024.1.2. Lesikhatsi lesibuyeketiwe sishayisene nemiphumela lephatamisako yelubhubhane lwemave emhlaba lwe-COVID-19, lokwente kutsi imitfombo lusito nekusebenta kwahulumende kuyiswe ekuvikeleni timphilo netindlela tekutiphilisa.1.3. Nanoma kunjalo, Ikhabhinethi iyatfokota ngenchubekelembili leyentiwe ekuphumeleliseni loko lokubalulekile lebekufanele kutsi kwentiwe. Nanoma-nje lokunye kwaletintfo letibalulekile kwaphatamiseka, Ikhabhinethi iyenetiseka ngetinhlelo tekuvusa kabusha leticatjangwako temacembu lehlukene. Imininingwane yalombiko itawucaciswa emihlanganweni lehleliwe yemacembu nebemikhakha yetindzaba.C. Umkhosi Lotako1. INingizimu Afrika Ingena Kusivumelwane Setebudlelwane Nekusebentisana (i-TAC) Netive TaseNingizimu Nemphumalanga Ye-Eshiya (i-ASEAN)  1.1. Indvuna Yetebudlelwano Nekubambisana Kwemave Emhlaba, Dkt. Naledi Pandor, itawumelela Hulumende waseNingizimu Afrika kulomkhosi weNingizimu Afrika wekungena ku-TAC ne-ASEAN.1.2. Umkhosi wekusayina kuvidiyo-inthanethi utawentiwa ngaLesibili, mhla ti-10 Lweti 2020. Indvuna Pandor itawuhlanganyela kulomkhosi iseKapa, lapho itawube akanye neNhloko yeMishini yeLikomidi le-ASEAN LasePitoli.1.3. INingizimu Afrika inebudlelwane betebuncusa nebetemnotfo ngalinye lemalunga e-ASEAN. Kungena kwalelive kule-TAC kutawucinisa ngekwemtsetfo budlelwane balo ne-ASEAN njengelicembu.1.4. Kungena kweNingizimu Afrika ku-TAC kuphindze futsi kube litfuba lekufaka emandla ekubambisaneni kwetepolitiki netemnotfo ngalenhlangano yetemave emhlaba lebalulekile nalekhulako.D. Imibiko1. Kuhalalisa1.1. Ikhabhinethi ilandzela Mengameli Ramaphosa ekuhalaliseleni Dkt. John Pombe Magufuli ekukhetfweni kwakhe njengaMengameli lotawubekwa we-United Republic yaseTanzania. Silindzele kusebenta naDkt. Magufuli kucinisa budlelwane balamave lamabili, nakanye nasetindzabeni tetintfo letifananako letifunwa ngulesigodzi seNhlangano Yetekutfutfukiswa Kwemave LangaseNingizimu Ye-Afrika, kanye nelivekati lase-Afrika nemhlaba.1.2. Ikhabhinethi ihalalisela Mk. Shudufhadzo Musida ngekwetfweswa umchele wekuba Yinkhosatana YaseNingizimu Afrika yanga-2020 iphindze futsi imfisela lokuhle endzimeni yakhe yekuba nguMmeleli weLuphawuntsengiso LwaseNingizimu Afrika. Uhlangana nencenye yebantfu baseNingizimu Afrika labaphakamisa umjika waseNingizimu Afrika kubeka lelive ezingeni leliphakeme emaveni emhlaba.1.3. Ikhabhinethi ihalalisela iBanyana Banyana, labacale kudlalela Indzebe yabo ye-COSAFA bavikela sicoco sabo ngekwehlula i-Angola nga-2-0 eMonti, eMphumalanga Kapa ngaLesibili, mhla ti-3 Lweti 2020.2. KudvudvutaIkhabhinethi yendlulisele emavi ekulila newendvudvuto emndenini nakubangani ba:2.1. Mnu. Enuga Sreenivasulu Reddy, loshone asaneminyaka le-96 budzala. Watalelwa emndenini lotishikashiki kutepolitiki eNingizimu ye-Indiya. Wahola umkhankhaso waMhlabuhlangene lebewulwa nelubandlululo futsi wesekela ngemandla umbutfo wenkhululeko webantfu baseNingizimu Afrika sikhatsi lesingaba ngetulu kwehhafu yemnyakalikhulu, waphindze futsi wadlala indzima lebalulekile ekukhutsateni kunklinywa kutemnotfo kwalelive ngemave emhlaba.Imibuto: Mk. Phumla Williams   loKhulumela IkhabhinethiMakhalekhikhini: 083 501 0139Lusuku: Lesine, mhla ti-5 Lweti 2020Lesitatimende sikhishwe: Tekuchumana Tahulumende Nekwatisa (i-GCIS)www.gcis.gov.za; www.gov.za"
"Sitatimende ngenkhundla yemhlanganovidiyo weKhabhinethi ngaLesitsatfu, mhla ti-18 Lweti 2020",19 Nov 2020,https://www.gov.za/speeches/statement-virtual-cabinet-meeting-18-november-2020-19-nov-2020-0000,https://www.gov.za/ss/speeches/sitatimende-ngenkhundla-yemhlanganovidiyo-wekhabhinethi-ngalesitsatfu-mhla-ti-18-lweti-2020,"A. Tindzaba letibalulekile taleLive1. Ingcungcutsela ye-12 yeBrazil, iRussia, India, Shayina neNingizimu Afrika (i-BRICS)1.1. Ikhabhinethi iyemukele imiphumela yeNgcungcutsela ye-12 ye-BRICS lebeyiholwa nguMengameli Cyril Ramaphosa. Lebeyisingatfwe nguMengameli Vladimir Putin weNhlangano yaseRashiya, lengcungcutsela icocisane ngebudlelwane be-BRICS kute kube nekusimama kumhlaba wonkhe, kwabelana ngetekuvikeleka kanye nekukhula ekucambeni tintfo letinsha.1.2. Lemiphumela ifake ekhatsi kuvunywa kweLisubuciko lelibuyeketiwe leBudlelwane kuTemnotfo le-BRICS (langa-2020-2025) kanye nekwemukelwa kweLisubuciko le-BRICS Lekulwa neBuphekula. Sivumelwane lesibitwa ngeMoscow Declaration lesemukelwa ngemuva kwalengcungcutsela sachaza emkhatsini waletinye tindzaba, kwesekela i-Agenda 2063 yeLubumbano lwase-Afrika (i-AU) kanye nemitamo yekucinisa kuhlanganiswa kanye nentfutfuko kulelivekati lokufaka ekhatsi kufezekiswa kweSivumelwane seNdzawo Yekuhweba Lokukhululekile kuLelivekati lase-Afrika.1.3. Labebahambele lengcungcutsela baphindze futsi bayibona inchubekelembili lesentiwe yi-AU ngekulungisa tikhebe tetetakhiwonchanti, ikakhulu kuluhlakamsebenti kuBudlelwane Lobusha beNtfutfuko yase-Afrika, kanye nekubaluleka kwekugcugcutela lutjalotimali kute kwesekelwe intfutfuko kutetimboni, kudala imisebenti, kucinisekisa kutsi kunekudla lokwanele, kulwa nebuphuya kanye nekwenta kutsi kube nentfutfuko lesimeme e-Afrika.2. Luvakasho Lwetemisebenti lwaMengameli waseMalawi2.1. Ikhabhinethi ikwemukele Kuvakasha Ngwekwemsebenti ngemphumelelo eNingizimu Afrika lokusandza kwentiwa ngemalunga aHulumende waseMalawi labeholwa nguMengameli Lazarus Chakwera. Lomhlangano emkhatsini waBomengameli Chakwera naRamaphosa bewuwekucocisana emkhatsini wemave lamabili, ngetindzaba tesifundza kanye netalelivekati labanenshisekelo ngato bobabili.2.2. Live laseNingizimu Afrika lisatinikele ekujuliseni kanye nasekuciniseni budlelwane nelive laseMalawi ngekwandzisa kuhwebelana kanye nelutjalomali ngenhloso yekufezekisa tindlela tekutiphilisa letinesitfunti kuwo omabili lamave. Lamave lamabili anebudlelwane lobuhle kusukela emuva kumashuminyaka lamanengi.2.3. Ikhabhinethi iphindze futsi yatjelwa ngalamafisha mayelana nendzaba yeMnu. Shepherd naMk. Mary Bushiri, lababalekele eMalawi ngesikhatsi bangephandle ejele ngebheyile lenge-R200 000 ngamunye ngemuva kwekubekwa emacala enkhohlakalo nekuntjintjiselana ngemali ngalokungekho emtsetfweni.2.4. Ikhabhineti yenetisekile ngendlela Tebulungiswa, Tekuvikela Bugebengu neKlasta Yetekuphepha lelisingatse ngayo loludzaba kantsi iklasta itakwatisa sive ngalokusha lokuvelako lokuphatselene naloludzaba. Tinchubo tekubabuyisa kutsi batewubukana nemacala abo labawente kulelive setivele ticalile.3. Lukhetfo lwaboMasipala lwekuvala tikhewu3.1. Ikhabhinethi iyayidvumisa Ikhomishini Letimele Yelukhetfo ngalolukhetfo lwekuvala tikhewu lolube nemphumelelo, lolubanjwe kumawadi lange-95 kubomasipala labange-55 ngaLesitsatfu, mhla ti-11 Lweti 2020. Lukhetfo lwabomasipala luhlala njalo luyinsika yekulola intsandvo yetfu yelinyenti emazingeni etigodzi nakubomasipala.3.2. Ikhabhinethi ibonge bonkhe bantfu baseNingizimu Afrika labatimbandzakanyile kulolukhetfo lwekuvala tikhewu, lolube lwekucala ngemuva kwekumiswa kwemisebenti yelukhetfo ngeNdlovulenkhulu ngenca yelubhubhane lweligciwane leSifo se-Corona (i-COVID-19).4. Tinsuku letisihlanu tekuzila kwavelonkhe4.1. Ikhabhinethi icele bantfu baseNingizimu Afrika kutsi batimbandzakanye kuletinsuku letisihlanu tekuzila kukhumbula labo labasishiye emahlabeni ngenca ye-COVID-19 kanye nangebudlova lobucondziswe ebulilini lobutsite nangekubulawa kwalabasikati (i-GBVF). Yonkhe imijeka yavelonkhe itawukwehliswa kancane ngesikhatsi saletinsuku letisihlanu tekuzila kusukela ngaLesitsatfu, mhla tinge-25 Lweti kuya ngeLisontfo, mhla tinge-29 Lweti 2020.4.2. Ngesinyatselo sebunye sekuhlonipha nekukhumbula bonkhe labo labashone ngenca ye-COVID-19 nange-GBVF, tonkhe takhamuti tiyakhutsatwa kutsi tigcoke tembatfo kanye nemihlobiso lekhombisa kuzila kuye ngemasiko abo, imihambo kanye nenkholo.5. Kusayinwa kweLisu Lelikhulu lekukhicita Shukela5.1. Ikhabhinethi ikwemukele kusayinwa kweLisu Lelikhulu Lemboni yaShukela yiNdvuna Yetekulima, Tetingucuko Temhlaba neKutfutfukiswa Kwetindzawo Tasemaphandleni Thoko Didiza kanye nemkhakha wetetimboni tashukela. LeLisu Lelikhulu lekukhicita Shukela lihlose kutsatsa sinyatselo lesiphutfumako sekuvikela tinkhulungwane temisebenti, tindlela tekutiphilisa tasetindzaweni tasemaphandleni nemabhizinisi, ngesikhatsi lesifanako kudaleka sifiso lesisha ngelikusasa, ngenhloso yekudala tindlela letahlukahlukene tebakhiciti bashukela, kanye nekuletsa ematfuba lamasha emisebenti.5.2. Imboni yashukela ngumcashi lomcoka wetisebenti kanye nemtfombo wendlela yekutiphilisa yemimango leminengi yasetindzaweni tasemaphandleni.B. Tincumo teKhabhinethi1. Lisubuciko Lavelonkhe Lekulwa Nenkhohlakalo (i-NACS)1.1. Ikhabhinethi iyivumile i-NACS lenta kutsi kube neluhluluhlaka lwekungenelela lwavelonkhe. Lelisubuciko lingumphumela wekubonisana kwavelonkhe nemikhakha lehlukahlukene, lefaka ekhatsi emabhizinisi, hulumende netinhlangano temmango. Licembu le-NACS, lelakhiwa tinhlangano temmango, tati temfundvo, betemabhizinisi kanye nalabamelele hulumende, bakwesekela kwakhiwa kwalelisubuciko.1.2. I-NACS ishwabakanya tinsika letisitfupha, lokufaka ekhatsi kukhutsata nekugcugcutela letikhutsele, letimpimpako, leticotfo naletingafihli utfo, kuchubela embili bungcweti betisebenti, kwenta ncono tekubusa etikhungweni, kanye nekucinisa kubakhona kwemitfombolusito kanye nekuchumanisa kusebenta nekutilandza.1.3. Lelisubuciko liphindze futsi liphakamise kutsi kube neMkhandlu wesikhashana Wavelonkhe Lowelulekako Lolwa Nenkhohlakalo njengelulawulo lwemtimba loluhleliwe lwekucinisekisa kutsi kube nekucaphela lokukhulu, kutilandza kanye nekubete imfihlo. Lomtimba wesikhashana lutawucala inchubo yekusungula umtimba lotimele lomcoka losemtsetfweni lotawubika ngco ePhalamende.2. Lisubuciko Lwekunweba Tindzawo Tavelonkhe Letivikelekile (i-NPAES)2.1. Ikhabhinethi iyivumile i-NPAES lebuyeketiwe kutsi icale kusebenta. Lelisubuciko lavunywa kutsi kubonisanwe ngalo nemmango ngeLweti 2018. Kubonisana emahlandla lamatsatfu kwaveta imibono leminyenti lebuyeketiwe leyangetwa etehlukweni letiyimfica talelisubuciko.2.2. Live laseNingizimu Afrika lingulelinye lemave lanotse kakhulu ngetitfombo nangetilwane letahlukahlukene. Iseluhlwini lwesitsatfu lolusetulu emhlabeni njengetive letinekwehlukahlukana lokukhulu. Kulawula nekonga letincenye letimcoka tekwehlukahlukana kwalokuphilako kuphindze futsi kube neligalelo ekudaleni imisebenti ngekusebentisa tekuvakasha kanye netinhlelo tekongiwa kwemvelo, kanye futsi nekusebenta njengetindzawo telucwaningo lwetesayensi.3. Luhlakamsebenti Lwavelonkhe Lolubuyeketiwe Lwalokwehlukahlukene Lokuphilako (i-NBF)3.1. Ikhabhinethi ikuvumile kushicilelwa kwe-NBF kute kutsi ummango uphawule. Leli lisu lemkhakha lekwenta nekulungisa bungoti balokuphilako lokwehlukahlukene lobubonakale ngesikhatsi kwentiwa luhlolo lwetesayensi simo salokuphilako lokwehlukahlukene kanye netinhlalomphilo talokuphilako lapha eNingizimu Afrika lolwentiwe Sikhungo Salokuphilako Lokwehlukahlukene Savelonkhe saseNingizimu Afrika nga-2019.3.2. Tingoni letimcoka kulombiko waloluhlolo uphatselene netinhlalomphilo talokuphilako tasemantini lete sawoti, imifula kanye netikhafulomfula letinetinhlanti tasemantini lete sawoti letisengcupheni yekuhlaseleka lula kunako konkhe lokuphilako.4. Lisu Lelikhulu laseningizimu Afrika Lemkhakha Wetemabhizinisi etemahlatsi (i-CFS) langa-(2020-2025)4.1. Ikhabhinethi ikuvumile kufezekiswa kweLisu Lelikhulu le-CFS, lokuvunyelanwe ngalo nalemboni, nahulumende kanye netemisebenti. Lelisu lilinganisa tinzuzo tetemvelo, tetemnotfo kanye netenhlalo letivela kumitfombolusito yetemahlatsi.4.2. Lishwambakanya tingoni letimcoka lokutawugcilwa kuto letisikhombisa: (a) kwandziswa kwemtfombo wetemahlatsi nekugcinwa isesimeni/nekutivikela, (b) kuntjintjwa kwalomkhakha, (c) kwengeta lizingagugu nekusetjentwa kwemitfombo, (d) kwebiwa kwetigodvo kanye nalokwentiwako lokungekho emtsetfweni, (e) lucwaningo, intfutfuko, kucanjwa kwalokusha nekutfutfukiswa kwemakhono, (f) tivimbeli letimcoka tekukhula kwalomkhakha kanye (g) nekutfutfukiswa kwetikhungo.5. Luhlakamsebenti lwavelonkhe lwekufezekisa bungcweti Kutemisebenti Yahulumende5.1. Ikhabhinethi ikuvumile kushicilelwa kweluhlaka lwavelonkhe lwesikhashana lwekufezekisa bungcweti Kutemisebenti Yahulumende. Loku kuhambelana nekutinikela lokwentiwe lulawulo lwekuphatsa lwesitfupha kute kube neTemisebenti Yahulumende letikhonako, letenta tintfo ngenchubo lemukelekile naletitfutfukako.5.2. Loluhlakamsebenti luphakamisa tinsika letisihlanu letimcoka tekwenta bungcweti letitawuholwa embili Sikolo Savelonkhe Setekubusa (i-NSG), ngekuhlanganyela netikhungo tekufundza letahlukahlukene. Letinsika letisihlanu tifaka ekhatsi kutweba ngembikwekungena kanye nekukhetsa khona lapha ekhatsi eMsebenti Wahulumende, kunika lwatiso lwekungeniswa kanye nekungenisa sisebenti lesisha enhlanganweni; kuhlela nekulawula kusebenta; kuchubeka nekufundza kanye nekutfutfukiswa kutebungcweti, kanye nekuchubekela embili emsebentini kanye netehlakalo letimayelana nomsebenti lowentiwa ngumsebenti.6. Tiphakamiso tenchubomgomo kute kuchitjelwe Umtsetfo Welulawulo Lwekuphatsa Temisebeneti Yahulumende (i-PAMA) wanga-2014 kanye neMtsetfo Wetemisebenti Yahulumende (i-PSA) wanga-1994.6.1. Ikhabhinethi itivumile tiphakamiso tenchubomgomo lokuhloswe ngato kuchibela i-PAMA, yanga-2014 (Umtsetfo we-11 wanga-2014) kanye ne-PSA, yanga-1994 (Umtsetfo we-103 wanga-1994). Emkhatsini waletinye tintfo, tiphakamisa kutsi kube neTemisebenti Yahulumende tibe yintfo yinye, kugcinwe simo se-NSG njengelitiko lavelonkhe kanye nekuchaza indzima yeLihhovisi Lekuhambisana Netilinganisozinga Tetemphilo letimacondzana netindlela tekuchumanisa tilinganisozinga netindlelakwenta kutekuphatsa tahulumende.6.2. Letiphakamiso talenchubomgomo te-PSA tifaka ekhatsi kuchaza kutsi bobani tinhloko etikweni leLihhovisi leNdvuna Yesifundza kanye neLihhovisi laMengameli, kanye nekulungisa letinye tetindzaba letibangwe tehlulelo tenkantolo.6.3. Letichibelo kuhloswe ngato kuchubela embili indzaba yeYekuphatfwa Kwetemisebenti Yahulumende Kunye kanye futsi nekwenta kutsi kube netingucuko tenchubomgomo lehlosiwe kuLisu Lavelonkhe Letekutfutfukisa kute kwakhiwe temisebenti yahulumende letinebungcweti.6.4. Umtamo weKuphatfwa Kwetemisebenti Yahulumende Kunye kweyame kumtsetfomgomo wekucinisekisa kuletfwa kwetinsita ngemphumelelo, ngekwelizingasimo, ngekuhlanganyela kanye nangekutilandza.7. Inchubomgomo Yelulawulo Lwekwateka Lokusemtsetfweni7.1. Ikhabhinethi iyivumile Inchubomgomo Yelulawulo Lwekwateka Lokusemtsetfweni kutsi ikhishwe kute ummango uphawule ngayo. Lenchubomgomo iphakamisa tingucuko letinengi, letifaka ekhatsi kuchibela Umtsetfo Wekwateka, wanga-1997 (Umtsetfo we-68 wanga-1997) kanye neMtsetfo Wenchazelo Yekuntjintja Bulili Nesimo Sebulili, (Umtsetfo we-40 wanga-2003) kute kutsi ihambisane neMtsetfo weMtsetfosisekelo waseRiphabhliki yaseNingizimu Afrika wanga-1996 kanye neMtsetfo Wekuvikela Lwatiso Lwebunguwe, wanga-2013 (Umtsetfo we-4 wanga-2013).7.2. Iphindze futsi iphakamise kuhlanganiswa kweRejista Yavelonkhe Yelinanibantfu kute kutsi kube nembono munye ngemuntfu kanye netimphawu letihambisana naletinye tinhlelo telulawulo lwekwateka kuhulumende kanye nakumkhakha lotimele. Itawuhlanganisa tinhlelo letikhona njenganyalo kute kutsi tikhone kusebenta ngeticubu temtimba ibhayomethriki yeLuhlelo Lwavelonkhe Lwekwateka. Lerejista lensha lephakamisiwe yekubhalisa linanibantfu itawuba sisekelo sekubonisa kwateka kwemuntfu ngekusebentisa inthanethi lesisemtsetfweni lesitawuba ngumgogodla wetinkhundla tebuchwepheshe tembuso nemkhakha lotimele.  8. Indlelanchubo yeMtsetfo weMtsetfosisekelo we-AU Lophatselene nePhalamende yase-Afrika (i-PAP)8.1. Ikhabhinethi ikuvumele kungeniswa ePhalamende yase-Afrika kweNdlelanchubo yeMtsetfo weMtsetfosisekelo we-AU kutsi kuvumelwane ngawo. Kunika emandla lendlelanchubo, imibuso lengemalunga kudzinga kutsi iwuvume ngekusebentisa emaphalamende awo, live laseNingizimu Afrika lisingatsa i-PAP, lokuluphiko lwesishayamtsetfo se-AU.C. Imitsetfosivivinyo1. Umtsetfosivivinyo Wekuchibela Temabhizinisi Lamancane aVelonkhe (i-NSEA) wanga-20201.1. Ikhabhinethi ikuvumile kushicilelwa kwe-NSEA kute kutsi ummango uphawule, lohlose kuchibela Umtsetfo Wavelonkhe Wetemabhizinisi Lamancane, wanga-1996 (Umtsetfo we-102 wanga-1996). Letichibelo tenta kutsi Lihhovisi Lemphenyitikhalo Wetemabhizinisi Lamancane kanye nekucitsa umtsetfosimiso wekusungula kweMtimba Wekweluleka.1.2. LoMtsetfosivivinyo uvula kutsi kube nekufinyelela kabantu kutebulungiswa kutemabhizinisi lamancane ngekusebentisa Luphiko Lwemphenyitikhalo, lolutawunikwa umsebenti wekucubungula nekubuka tikhalo temabhizinisi lamancane.1.3. Kufezekiswa kwaletichibelo kutakwenta kutsi kube nekusimama lokukhulu kulomkhakha kanye nekwenta ncono ematfuba eteminotfo ngekudala kwematfuba emisebenti ngemabhizinisi lamancane, lasemkhatsini nalamancane kakhulu.2. Umtsetfosivivinyo Wekuchibela I-ejensi Yavelonkhe Yekutfutfukisa Lusha (i-NYDA)2.1. Ikhabhinethi ikuvumele kungeniswa kweMtsetfosivivinyo Wekuchibela i-NYDA kutsi ummango uphawule ngawo. Letichibelo tenta ncono kusebenta ngemphumelelo kwe-NYDA ekwandziseni kufinyelela kwayo kwanye nekwandzisa kuphendvula kwayo tindzingo tebantfu labasha.2.2. Lusha lwakha cishe incenye yinye yesitsatfu yelinanibantfu laseNingizimu Afrika kantsi kucala kusebenta kwaloMtsetfosivivinyo kutawuchubela embili ekwakheni tetemisebenti letinelikhono kanye nekwandzisa kwekusekelwa kwetemabhizinisi. Loku kutawuba neligalelo ekulungiseni letinsayeya letintsatfu tetentfutfuko tebuphuya, kungalingani kanye nekubete kwemisebenti.D. Imicimbi Letako1. Tinsuku le-16 Tenshukumo1.1. Ikhabhinethi iyivumile ingcikitsi letsi:  Bulungiswa Betemnotfo Kwabomake kweNingizimu Afrika lete budlova nalete buhlanga  bemkhankhaso weTinsuku le-16 Tenshukumo, lokusigaba lesisetulu semkhankhaso weTinsuku letinge-365 wekulwa ne-GBVF. Ngenca yemitsetfosimiso yeSimo Savelonkhe Senhlekelele lencabela imihlangano lemkhulu, Mengameli Ramaphosa utakwetfula lomkhankhaso ngekusebentisa ividiyomhlangano ngaLesitsatfu, mhla tinge-25 Lweti 2020.  Lisu Lesento Sekuphendvula Kulokuphutfumako lekulwa ne-GBVF lelalavunywa nga-2019 lacala kusita labo labasindzile, kugcamisa kucaphelisa kanye nemikhankhaso yekuvikela; kwenta ncono imitsetfo netinchubomgomo; kugcugcutela kutfutfukiswa ngekwetemnotfo kwabomake, kanye nekucinisa luhlelo lwebulungiswa kutebugebengu.1.2. LeLisu Lelisubuciko Lavelonkhe (i-NSP), lelamukelwa nguMengameli Ramaphosa ekucaleni kwalomnyaka, lichubela embili lesingenelelo sekuphendvula kulokuphutfumako lelacalwa nga-2019. Likomidi Lelihlanganisa Tindvuna le-GBVF leliholwa yiNdvuna eHhovisi laMengameli laBomake, Bantfwana Nebantfu Labanekukhubateka, Mk. Maite Nkoana-Mashabane, uyachubeka nekwengamela kusebenta lokumcoka kwetinhlelo te-NSP.2. Lusuku Lwemhlaba Lwe-AIDS   mhla ti-01 Ingongoni 20202.1. Ingcikitsi yeLusuku Lwemhlaba Lwe-AIDS mhla ti-01 Ingongoni 2020 itsi:  Sisonkhe kuloku, Cheka Impilo!  igcizelela kutibophelela kwalowo nalowo kucinisekisa kutsi tinzuzo letitfolwe kwate kwaba ngunyalo ngekuphendvula kulubhubhane lwe-AIDS nelwesifo sesifuba (i-TB) atilahleki.2.2. Live laseNingizimu Afrika linelubhubhane lolukhulu lwe-AIDS emhlabeni, bantfu labalinganiselwa etigidzini le-7.7 baphila ne-HIV, futsi basibalo sakunye kulokutsatfu sekusuleleka lokusha e-Afrika lengaseNingizimu. Bantfu labanengi nyalo sebahlolela i-HIV. Live laseNingizimu Afrika lineluhlelo lwetekwelapha lolukhulukati emhlabeni lwesidzambisigciwane. Live lekucala lelingentasi kweSahara e-Afrika lekuvuma ngalokuphelele i-Pre-exposure Prophylaxis, kwanyalo letfolwa ngulabo bantfu labasebungoti lobukhulu bekwesuleleka.2.3. Ikhabhinethi ikhutsata bantfu baseNingizimu Afrika kutsi balandzele tinyatselo letintsatfu te-Cheka Impilo letitsi: Kwekucala, yenta luhlolo lwemphilo yakho, hlolela i-HIV ne-TB mahhala nome ngabe ngukumuphi umtfolamphilo losedvute nawe. Kwesibili, tsatsa sinyatselo nasewuyati imiphumela yakho, cala ngekushesha kwelashwa nome hlala njalo welashwa. Kwekugcina, phila ngekuhlakanipha, phila ngalokunemphilo ngekutsi ugweme temacansi letinebungoti, gwema imikhuba lete imphilo, futsi ugcine udla kudla lokunemphilo nalokunemsoco.3. Ingcungcutsela Yebaholi Labalicembu Lalabangemashumi Lamabili (i-G20)3.1. Mengameli Ramaphosa utawuhola litsimba laseNingizimu Afrika eNgcungcutseleni Yebaholi be-G20 letawube ibanjwe ngemhlanganovidiyo ngeMgcibelo, mhla tinge-21 Lweti kanye nangeLisontfo, mhla tinge-22 Lweti.3.2. Ingcungcutsela Yebaholi be-G20 ibitwe nguMbuso waseSaudi Arabia ngenhloso yekujulisa kubambisana kwemhlaba wonkhe mayelana nengcikitsi letsi:  Kubona Ematfuba Elikhulumnyaka le-21 Awonkhewonkhe . Lengcungcutsela ihlose kuhola embili imitamo yemave emhlaba ekusungula kuphendvula kwemhlaba wonkhe lokuchumanisiwe lokunemfutfo kwekulwa nelubhubhane lwe-COVID-19, kuvikela umnotfo wemhlaba wonkhe, kanye nekwenta ncono kubambisana kwemhlaba wonkhe.3.3. Tinkhulumiswano titawugcila ekutfutfukiseni bantfu, ekuvikeleni umhlaba kanye nesincumo setinsayeya temhlaba wonkhe ngekusebentisa tisombululo letitakwenta kutsi lonkhe luntfu luzuze.A. Imilayeto1. KuhalaliselaIkhabhinethi ivakalisa kuhalalisa kwayo kanye netifiso letinhle ku:Mengameli Ramaphosa ngekugubha lusuku lwakhe lwekutalwa lweminyaka lenge-68 ngaLesibili, mhla ti-17 Lweti 2020.Mengameli Alassane Ouattara kanye nakubantfu baseCote d Ivoire ngekubamba lukhetfo lolube ngemphumelelo.Mengameli waseMelika (e-USA) lokhetsiwe Joseph R. Biden, kanye nebantfu baseMelika, ngemuva kwelukhetfo lolube yimphumelelo.Master KG ngekuphumelela kuzuza Umklomelo we-Best African Act Award ku-MTV EMA ngemuva kwengoma ledle lubhedvu letsi Jerusalema layihlabela naNomcebo Zikode, lebe ngulenye yetingoma letidvumile emhlabeni.Banyana Banyana ngekuphumelela ngekulandzelana emahlandla lamane kutfola sicoco se-COSAFA Women's Championship ngekushaya incobe laseBotswana ngemagoli lamabili kulinye.Bafana Bafana lephotfule ngalokuphindvwe kabili ngekwehlula laseSao Tome nePrincipe kute ihlale ikhona kumcudzelwano weNdzebe Yelibhola Letinyanga yeTive tase-Afrika wanga-2022.2. KudvudvutaIkhabhinethi ivakalisa kudzabuka kwayo:Kubantfu baseGhana nemndeni kanye nebangani baMengameli waphambilini waseGhana Mengameli Jerry Rawlings.kumndeni, kubangani nakulabasebenta neMhlolimabhuku Jikelele Umnu. Kimi Makwetu losebentele lelive letfu ngemalengiso wafaka ligalelo ekugcugcuteleni lisiko lekutilandza ekusebentiseni imitfombolusito yembuso. Kushona kweMnu. Makwetu kube kulahlekelwa lokukhulu kutebungcweti tekuhlola emabhuku kanye nasemsebentini lochubekako wekwakha tekuphatsa letinekutilandza. Ikhabhinethi ivakalise kutigcabha kwayo ngekutsi Umnu. Makwetu bekasakhetfwe ngekushayelwa tandla kungena eKomidini Lelitimele Lekweluleka Ngekuhlolwa Kwemabhuku laMhlabuhlangene, umsebenti labekatawenta, ngaphandle kwekungabata, ngalamakhulu emalengiso.Kuhulumende kanye nakubantfu beMbuso wasePalestine ngekundlula emhlabeni kwaDkt. Saeb Erekat. Dkt. Erekat bekanguMabhalane Jikelele weLikomidi Lesigungu se-Palestine Liberation Organisation, alilunga leFatah Central Committee futsi asati setemfundvo lesigcamile, umholi wekucocisana mayelana nekuthula kwasePalestine aphindze futsi abe ngumngani lomkhulu weNingizimu Afrika.E. Tekubekwa etikhundleniKutawucinisekiswa ticu temfundvo nekuhlola kufaneleka kwabo bonkhe lababekwe etikhundleni.1. Umtimba Lophetse weKhomishini Yekulamula, Kusombulula Nekubuyisana:a. Umnu. Enos Ngutshane (Sihlalo);b. Umnu. Siobhan Leyden;c. Umnu. Kaizer Moyane;d. Umnu. Sifiso Lukhele;e. Mk. Riefdah Ajam;f. Umnu. Narius Moloto;g. Umnu. Bheki Ntshalintshali;h. Umnu. Thembinkosi Mkalipi;i. Mk. Thabitha Constance Mametja;  naj. Mk. Tshepo Mahlaela.2. Emalunga langekho esigungwini lesiphetse kuBhodi Yebacondzisi Yekoporasi Yetikhali yaseNingizimu Afrika:a. Lincusa Jeanette Thokozile Ndhlovu (locokwe kabusha);b. Dkt. Reginald Cassius Lubisi;c. Dkt. Phillip David Dexter;d. Mk. Refilwe Matenche;e. Jenene Lomkhulu (losewatsatsa mhlalaphansi) Lungile Christian Pepani;f. Mk. Fundiswa Skweyiya-Gushu;g. Umnu. Timothy Mandla Sukazi; nah. Mk. Peta Nonceba Mashinini.3. Ithemu ye-6 kuMkhandlu weMkhandlu Wetebunjiniyela waseNingizimu Afrika:1. Mk. Refilwe Buthelezi;2. Mk. Prudence Madiba;3. Mk Tshwaraganang Ramagofu;4. Umnu. John Daniels;5. Umnu. Mashao Lawrence Lebea;6. Umnu. Kasango Nyembwe;7. Umnu. Simphiwe Nathaniel Zimu;8. Umnu. Thembinkosi Cedric Madikane;9. Umnu. Sipo Mkhize;10. Mk. Nirvanna Rampersad;11. Mk. Liezl Smith Smith;12. Mk. Refilwe Lesufi;13. Mk. Sarah Skorpen;14. Mk. Abimbola Olukunle;15. Umnu. Sandiswa Jekwa;16. Mk. Linda Njomane;17. Umnu. Mpho Ramuhulu;18. Mk. Philile Precious Mdletshe;19. Umnu. Lesetja Boshomane;20. Mk. Amelia Mtshali;21. Umnu. Thulebona Memela;22. Mk. Simangele Mngomezulu;23. Mk. Otilia Mthethwa;24. Umnu. Thembinkosi Gamedze;25. Mk. Phumza Zweni;26. Umnu. Bhekinkosi Williamson Mvovo;27. Mk. Patronella Fikile Sibiya;28. Mk. Cingisa Mbola;29. Mk. Thulisile Mwelase;30. Umnu. Kemraj Ramgobind Ojageer;31. Umnu. Enson Muranganwa Mangwengwende;32. Mk. Thandeka Chili;33. Umnu. Sifiso Keswa;34. Mk. Sejako Morejwane;35. Mk. Nirasha Sampson;36. Mk. Sewela Mutileni;37. Mk. Nokhana Moerane;38. Umnu. Mamadi Isau Mailula;39. Mk. Natalie Skeepers;40. Umnu. Matome Edmund Modipa;41. Dkt. Reginald Sethole Legoabe.42. Umnu. Carlo Van Zyl;43. Umnu. Ranthekeng Moloisane;44. Umnu. Njabulo Nhleko;45. Mk. Elizabeth Theron;46. Umnu. Arnold Heinz Sommer;47. Mk. Rachel Ledwaba;48. Umnu. Nic Smit; na49. Umnu. Sekete Zachia David Botsane;4. Ikhomishini Yekucasha Ngekulinganaa. Mk. Tabea Kabinde  (Sihlalo);b. Umnu. Bhabhali kaMaPhikela Nhlapho;c. Mk. Lebogang Mulaisi;d. Umnu. Puleng Tsebe;e. Umnu. Mpho Vuma;f. Thembi Chagonda;g. Mk. Zinzisa Pearl Mgobondela;h. Mk. Stieneke Jensma; nai. Mk. Dineo Mmako.5. Umnu Mashwahle Joseph Diphofa   Kwengetwa kwenkontileka yeminyaka lesihlanu njengeMcondzisi Jikelele (DG) weLitiko Letendzabuko.6. Dkt. Phil Mjwara   Kwengetwa kwenkontileka yeminyaka lemibili njengeMcondzisi Jikelele weLitiko Letesayensi Nekucanjwa Kwalokusha.7. Dkt. Duncan Ettienne Pieterse   Lisekela lika-DG (DDG): Inchubomgomo Yetemnotfo, Litiko Letemafa aVelonkhe.8. Dkt. Thuli Nomsa Khumalo   DDG: Tengucuko Tesimo Selitulu neLulawulo Lwemoya Lozinganhle, Litiko Letemvelo, Temahlatsi Netinhlanti.Imibuto icondziswa ku: Mk. Phumla Williams   Sikhulumi seKhabhinethiMakhalekhikhini: 083 501 0139Lusuku: NgaLesine, mhla ti-19 Lweti 2020Lesitatimende sikhishwe: Tekuchumana taHulumende neKwatisa (i-GCIS)www.gcis.gov.za; www.gov.za"
"Sitatimende Semhlangano Wekhabhinethi Wevidiyo Ye-inthanethi wangaLesitsatfu, 2 Ingongoni 2020",4 Dec 2020,https://www.gov.za/speeches/statement-virtual-cabinet-meeting-wednesday-2-december-2020-4-dec-2020-0000,https://www.gov.za/ss/speeches/sitatimende-semhlangano-wekhabhinethi-wevidiyo-ye-inthanethi-wangalesitsatfu-2-ingongoni,"A. Tindzaba Letibalulekile Talelive1. Kukhula kwekutselelana ngesifo se-Corona (i-COVID-19)1.1. Ikhabhinethi ivakalise kukhatsateka kakhulu mayelana nekukhula kwelinani lelisha lekutseleleka nge-COVID-19 Empumalanga Kapa nakuletincenye teNshonalanga Kapa. Lokukhula kwekutselelana kubangwe, kuletinye tintfo, kungalandzeli timiso tekutivikela nemitsetfomgomo yeSicwayiso Sesigaba Sekucala.1.2. Ikhabhinethi itivumile letindlela tekungenelela letihlongotwa nguMasipali Welidolobhakati iNelson Mandela (i-NMB) kute kuliwe nalokukhula kwekutselelana nge-COVID-19. Ikhabhinethi futsi ivumile kutsi tikolo tekusoka tingachubeka ngaphansi kwetimiso leticinile tetemphilo ngaphandle kwelidolobhakati i-NMB. Indvuna Yetemphilo, Dkt. Zweli Mkhize, utawuvakashela iNshonalanga Kapa kute ahlole kutsi yini lekufanele yentiwe kute angenelele etindzaweni letifana neGarden Route.1.3. Ikhabhinethi iyaphindza futsi kutsi kubalulekile kulandzela kungenelela lokungafaki imitsi lokufana nekugeza tandla ngemanti nangensipho noma ngekusebentisa sibulali magciwane lesentiwe nge-alkhoholi, kugcina kuneligeba ketekuhlalisana nekufaka sifonyo uma usemangweni. Sonkhe kufuneka sisekele lolubito Lwenhlangano Yetemphilo Yemhlaba kuvikela kutseleleka kabusha nge-COVID-19.1.4. Njengoba sesiya esikhatsini semaholide, kufuneka sikhumbule kutsi lobhubhane usasekhona futsi uyingoti. Ngako-ke, kufuneka sigweme kuhamba kungenasidzingo, sigweme kakhulu kusebentisa tigitjelwa temmango, futsi sinciphise kuya etindzaweni temmango letifana netindzawo tekudlela, emathaveni noma emabhara. Ngamunye ngamunye wetfu kufuneka sicinisekise kutsi siyanakekela kute sigweme kusabalalisa leligciwane emindenini yetfu, kakhulu kulabadzala.1.5. Kufuneka sihlale silandzela kuhlalisana ngekuchelelana nanoma sihlangenele kubungata emaholide simindeni. Ngekutiphatsa kahle kwetfu, sonkhe singafaka sandla ekulweni nekuvimba kusabalala kwe-COVID-19. Ikhabhinethi futsi ivumile kwelula Lesimo Savelonkhe Senhlekelele siye ku-15 Bhimbidvwane 2021.2. Imboni yetigitjelwa temitfwalo 2.1. Ikhabhinethi iyakugceka kakhulu lokuphulwa kwemtsetfo lokutsintsa imboni yemtfwalo wemgwaco futsi iyakuncoma lokuphendvula masinyane kwemaphoyisa ngekubopha labasolwa eGauteng. Ikhabhinethi indlulisa kudvudvuta imindeni nebalingani bebashayeli labalahlekelwe timphilo tabo futsi ifisela labo labalimele kutsi baphole masinyane.2.2. Nanoma sikuvisisa kukhungatseka kwekuphulwa kwemtsetfo wekungena kulelive lokwentiwa nguletinye tinkapani, ludlame alusiso sisombululo. Ikhabhinethi icela bonkhe bantfu labatsintsekako kutsi batfumele tikhalo tabo letimayelana nalemboni yemtfwalo wemgwaco kutinhlangano letifanele kunekutsi bakhetse kuba neludlame. 2.3. Indvuna Yetemisebenti Netekucashwa Thulas Nxesi uhola litsimba Letindvuna lelisebenta ngalendzaba futsi kulindzeleke kutsi aletse tiphakamiso letiphatsekako kuKhabhinethi kute kuliwe nako konkhe kuphikisana lokukhungetse lemboni.3. Kutfutfukisa sakhiwonchanti3.1 Ikhabhinethi iyakwamukela lokunikwa kweluHlelo Lekuphakela Emanti Ngebunyenti LaseMshwathi KwaZulu-Natali, lolutawugucula ngalokuphelele timphilo temakhaya langetulu kwala-3 000 etindzaweni tase-Albert Falls, eMpolweni, eTrustfeed naseNadi.3.2 Loluhlelo landvulela leminye imiklamo lehlukene yesigodzi yekuphakela emanti ngebunyenti latawufinyelela kubomasipala besigodzi labasikhombisa   iZululand, iKing Cetshwayo, iLembe, uThukela, Umgungundlovu neHarry Gwala. Ikhabhinethi icele labazuzi kutsi bawonge emanti futsi bawasebentise kahle kute kuzuze onkhe emakhaya. 4. Emaholide lanakuphepha lokukhulu4.1. Njengoba bantfu BaseNingizimu Afrika batsatsa sikhatsi sekutijabulisa ngalamaholide nemindeni yabo nebangani babo, Ikhabhinethi iyasigcugcutela sonkhe kutsi sente loko ngekucophelela. Kwengeta kulokulandzela timiso tetemphilo tekuvikela kusabalala kwe-COVID-19, kufuneka futsi silandzele imitsetfo yemgwaco kute sicinisekise kutsi sonkhe sifika siphephile lapho siyakhona.4.2. Kuphepha emgwaceni ngumsebenti wabo bonkhe bantfu baseNingizimu Afrika futsi bonkhe labahamba ngetimoto bayacelwa kutsi balandzele lizinga lesivinini lelimkhawulo lobekiwe emgwaceni, bangashayeli banatsa, futsi bangashayeli ngekunganaki nangebudlabha.4.3. Batali nalabanakekela bantfwana bayacelwa kutsi bangalisusi liso ebantfwaneni ngalesikhatsi semaholide. Ngekunakekela ngekubambisana, singacinisekisa kutsi sitawuba nesikhatsi semaholide lesiphephile nalesimnandzi.B. Tincumo teKhabhinethi 1. Umbiko wenchubekelembili lovela Ecenjini Letindvuna Lekwenta Umsebenti Lotsite (i-IMTT) Lesifundza Inyakatfo Nshonalanga 1.1. Ikhabhinethi itivumile tincomo te-IMTT tekutsi kuhociswe lokungenelela lokucondzile lokungaphasi kwesigaba 100(1)(b) Enyakatfo Nshonalanga ekupheleni kwemnyakatimali we-2020/21.1.2. Ikhabhinethi inelisekile ngenchubekela embili leyentekile ngalokungenelela kwahulumende wavelonkhe Enyakatfo Nshonalanga, nanoma kusanemsebenti lomkhulu lekusafuneka wenteke kute kubuyiselwe buholi lobukahle kulesifundza.  1.3. Kube nenchubekela embili ekubuyiseleni kuthula emsebentini nasemmangweni, kutindlela tekulawula imali, ekulawuleni imiphumela nesekuphakeleni tinsita. Futsi kube nekugucuka kwesimo kumiphumela yeluhlolomabhuku, kwaphela kwehla nekuma ndzawonye kwemiphumela yeluhlolomabhuku lobesekutsetse iminyaka lesitfupha. Umbiko logcwele utawetfulwa Ephalamende.    2. Timemetelo mayelana Neluhlelo Lwekutakula Kusebenta (i-BR Plan) kwetiNdiza taseNingizimu Afrika (i-SAA)2.1. Ikhabhinethi itjelwe ngenchubekela embili mayelana nekusetjentiswa kweLuhlelo lwe- SAA BR nekutsi imali letigidzigidzi leti-R10.5 leniketiwe itawusetjentiswa njani ngalokufanele kucinisekisa kutsi Luhlelo Lwe-SAA BR luyaphumelela.  2.2. Ikhabhinethi iyayibonga lenchubekela embili futsi incusa Litiko Letemabhizinisi Ahulumende (i-DPE) kutsi liphutfumise kusetjentiswa kwemicondvo lemisha lemcoka kute kucinisekiswe kutsi kuba khona inkampani yetindiza yavelonke lehleleke kabusha, lesebenta kahle nalenebuhlakani bebuchwepheshe.  2.3 I-DPE yatjelwa kutsi icedzele lokukhetfwa kwebhodi yesikhashana ye-SAA nekutsi icedzise lokukhetfwa Kwemlingani Lonelicebo We-SAA lehlelwe kabusha.  I-Mango iyabongwa kakhulu ngalomsebenti lewentile njengenhlangano lengaphasi kwe-SAA, kucinisekisa kutsi ihlala ikhona nekusebenta kwetindiza kuyachubeka. 3. Luhlelo (lalokungahle kuvele) Lwavelonkhe Lwekulungela Sikhatsi Sasehlobo Semnyaka we-2020-213.1. Ikhabhinethi ilivumile loluhlelo (lalokungahle kuvele) Lwavelonkhe Lwekulungela Sikhatsi Sasehlobo Semnyaka we-2020-21 lolwetfulwe Yindvuna Yelitiko Lekubusa Ngekubambisana Neletindzaba Tendzabuko, Dkt. Nkosazana Dlamini Zuma. Loluhlelo lulandzela kucombela lokukhombe kutsi kulindzeleke kutsi kube nematfuba lamakhulu emvula lengetulu kwalokulindzelekile etindzaweni letinengi talelive. Loku kusho kutsi tindzawo letitfola imvula ehlobo letifaka tonkhe tifundza letisiphohlongo   ngaphandle kwetindzawo letitfola imvula ebusika letifana neNshonalanga Kapa   kulindzeleke kutsi tibe netikhukhula netivunguvungu.  3.2. Uma kusetjentiswa loluhlelo, tindlela tekungenelela tichaziwe kute kuncishiswe lomtselela wetingoti letinkhulu tasehlobo. Loluhlelo lufaka sikhatsi semaholide lesicala kusuka ngeLweti 2020 kuyofika kuNdlovana 2021, ngoba lesikhatsi lesi sivamise kuba nebungoti lobukhulu lobuhambelana netingoti tesimo selitulu. Ikhabhinethi iphindze futsi yakunaka kutsi letinye tincenye tetifundza taseKapa tisabukene nesomiso lesikhulu. 3.3. Ikhabhinethi ibita ummango kutsi wente emalungiselelo ladzingekako latawulwa netingoti tesikhatsi sasehlobo futsi icinisekise kutsi itawuba netimphendvulo letisebentako letitawuvikela timphilo, imphahla nesakhiwonchanti. 4. Luhlakamsebenti Lwekutfutfukisa Inchubomgomo Yavelonkhe 4.1. Ikhabhinethi iluvumile Loluhlakamsebenti Lwekutfutfukisa Inchubomgomo Yavelonkhe lolutawuba ngumhlahlandlela kuwo onkhe ematiko ahulumende kute akhone kubhala tinchubomgomo tawo. Loluhlakamsebenti lufuna kufananisa tinchubo tekwakha tinchubomgomo kuyo yonkhe imikhakha yahulumende.4.2. Lombhalo uchaza tinyatselo letehlukahlukene lekufuneka tilandzelwe uma kwakhiwa tinchubomgomo tahulumende, lokufaka ekhatsi imijikeleto yekwakha tinchubomgomo, emazinga lalindzelekile; tintfo lekufuneka tibukwe uma kwakhiwa inchubomgomo kanye netintfo lekufanele tibekhona kute kwakhiwe kahle inchubomgomo netinchubo tekuyisebentisa.   4.3. Loluhlakamsebenti lolukhona nyalo alucinisekisi kufanana nekusebentisana uma kwakhiwa inchubomgomo kuhulumende. Lombhalo utawutfolakala kuwebhusayithi yeLitiko Letekuhlela, Kucaphela kanye Nekulinganisa (i-DPME) ku-www.dpme.gov.za 5. Inchubomgomo Yeminikelo Yemhlaba5.1. Ikhabhinethi iyivumile inchubomgomo yekucala umsebenti, lohlose kuphutfumisa kunikela ngemhlaba njengalenye yetindlela tekuphendvula kusivinini lesincane setingucuko temhlaba. 5.2. Kusetjentiswa kwalenchubomgomo kutawuvulela takhamuti letisetindzaweni letingasemadolobheni netasemakhaya ematfuba labonakalako kute tikhone kubamba lichaza kutemnotfo. Lenchubomgomo ibeka tikhutsati futsi ikhomba indlela yekunikela ngemhlaba lovela kulabo labanetindzawo letikhulu temhlaba. Letikhutsati tita netibopho letibekiwe tekunika emandla letibhekiswe kutikhungo letikhulu letitawunikela ngemhlaba.5.3. Umhlaba lonikeliwe netindlela tenchubomgomo yetikhutsati ticondzaniswe nesivumelwano lesatsatfwa balingani betenhlalo ngemnyaka we-2016 i-Operations Phakisa Kutekulima, Tingucuko Temhlaba Nekutfutfukisa Tindzawo Tasemakhaya. Lenchubomgomo yakhishwa kute ummango ucocisane ngayo ngeNdlovana 20206. Inchubomgomo Yavelonkhe Yekukhetsa Labatawuzuza Nekunikwa Kwemhlaba Yemnyaka we-20206.1. Ikhabhinethi iyivumile lenchubomgomo, lebonelela kuba nenchubomgomo lengavuni hlangotsi, letsembekile nalevulekele wonkhe umuntfu yekukhetsa labatawuzuza nalabatawutfola umhlaba eNingizimu Afrika. Lenchubomgomo ifaka tiphakamiso letatfolwa uma ishicilelwa ekucaleni kwemnyaka futsi ifuna kubukana, kulokunye, nekungalingani ngekwebulili kubunikati bemhlaba.6.2. Icalisa embili kunika bomake umhlaba, ngaloko igcugcutela kutfutfukisa bomake kuloku. Ifuna futsi kubukana naletidzingo letehlukahlukene njengoba tibekwe mimango lekhicita tekulima, yetekuhlaliswa kwebantfu, yebukhosi, yekutfutfukisa tindzawo tekuhlala netetimboni.6.3. Lenchubomgomo ihlongota kutsi kwakhiwe umtimba lotimele lotawucubungula kunikwa kwemhlaba bese ibonelele kutsi kube neluhlelo lwe-inthanethi lwekufaka sicelo kute kucinisekiswe kutsi wonkhe umuntfu uyakubona kunikwa kwemhlaba.  7. Luhlaka Lwemgomo Yendzawo Leyodvwa Yetemmincele (i-OSBP)7.1. Ikhabhinethi ivumile kutsi loluhlaka Lwenchubomgomo ye-OSBP kuyocociswana ngalo nemmango. Lokwakhiwa kwe-OSBP kuhlose kuletsa kuvana kulokuhamba kwebantfu nemphahla emkhatsini kwemincele yekungena yelive yaseNingizimu Afrika kanye newemave lakhelene nayo. Letiphakamiso kulenchubomgomo tihlose kubukana nalokugcwala lokubanga kube nekubambeleleka, kakhulu tihambi nebahwebi labancamula kulemincele.7.2. Lenchubomgomo icalisa kusebenta Koluhlakamsebenti Lwendzawo Leyodvwa Yemincele i-One-Stop Border Framework leyamukelwa yiKhabhinethi ngemnyaka we-2018. Ezingeni lemavekati emhlaba, lenchubomgomo ifaka sandla kuloMklamo Welihhovisi Lamengameli Wekuba Livulandlela Lesakhiwonchanti i-Presidential Infrastructure Champion Initiative, lochubekisa kuchumana emkhatsini kwemave ase-Afrika kute kubukwe lokusalele emuva kwesakhiwonchanti futsi kukhuliswe kuhwebelana emaveni ase-Afrika. Loluhlaka lwenchubomgomo lutawushicilelwa kute ummango ucocisane ngalo ekucaleni kwekota yekucala yemnyaka we-2021.8. Kucinisekiswa Ngalokusemtsetfweni Ngesivumelwano Senhlangano Yetisebenti Yemave Emhlaba Lesimayelana Nekucedza Budlova Nekuhlukunyetwa Etindzaweni Tekusebenta  Semnyaka We-2019 (Namba.190).8.1. Ikhabhinethi ikuvumile loko lokwetfulwe nguMhlangano Wemhlaba Wemsebenti wemnyaka we-2019 (Namba. 190) kute kucinisekiswe yiPhalamende. Lomhlangano ubuka tindzaba teludlame nekuhlukunyetwa, kakhulu emsebentini. Lomhlangano uniketa luhlakamsebenti lolucacile lalokufuneka kwenteke nelitfuba lekwakha likusasa lemsebenti leligcile ekubeni nesitfunti nekuhlonipheka, lapho khona kungenaludlame nekuhlukunyetwa.8.2. Kucinisekiswa kwalesivumelwamo kuhambisana Nemtsetfosisekelo WaseRiphabhlikhi YaseNingizimu Afrika Yemnyaka We-1996. Uma sewucinisekisiwe, tibonelelo talesivumelwano titawuba tetfu bese ticondzaniswa Nemtsetfo Wetindzaba Tetisebenti, Wemnyaka We-1995 (Umtsetfo We-66 Wemnyaka We-1995).8.3. Litiko Letemisebenti Neletisebenti sevele lisungule Imigomo Yekwenta Kahle mayelana Nekuvimbela Nekucedza Ludlame Nekuhlukunyetwa Etindzaweni Temsebenti. 9. Indlelalisu Lebuyeketiwe Yemave LangaseNingizimu Neyelwandle LolungaseNingizimu i-Antarctic9.1. Ikhabhinethi iyivumile lendlelalisu lebuyeketiwe kutsi isetjentiswe, lefaka imibono lebuya kulushicilelo lwayo lwasekucaleni kwemnyaka. Lendlelalisu ibonelela kutsi kube nekuchumana nekusetjentiswa Kwemtsetfo Wesivumelwano Semave LangaseNingizimu, Wemnyaka We-1996 (Umsetfo we-60 Wemnyaka We-1996), lomayelana neluchwaningo, konga, kusebentisa tinsita ngekusimama nekulawula simondzawo kute kusekelwe luhlelo lase-Afrika. 9.2. Loku kungeta Kuletinhloso Tentfutfuko Lesimeme, ngekubona kutsi Emave LangaseNingizimu Nelwandle LolungaseNingizimu atintfo letimcoka letiyincenye yeluhlelo lwemhlaba lwesimo setulu.  Lendlelalisu ifaka sandla kulokwenteka kusimo selitulu nasekubeni cotfo kutemvelo ngekugcugcutela kutsi kwakhiwe tindzawo letinekuvikeleka nekulawulwa lokukhetsekile. Lendlelalisu yashicilelwa ngeNdlovulenkhulu 2020 kute ummango uphawule. 10. Emalungelo Eluntfu, Inkhululeko Nekubuyisana: Liphepha Lekukhetsa Indzawo Yemlandvo WaNelson Mandela. 10.1. Ikhabhinethi ivumile kutsi kutfunyelwe Emalungelo Eluntfu, Inkhululeko Nekubuyisana: Liphepha Lekukhetsa Indzawo Yemlandvo WaNelson Mandela liye kuSikhungo Samhlabuhlangene Setemfundvo, Setesayensi Nesetinhlangano Temasiko Netemagugu Emhlaba kute libukwe futsi libhaliswe njengeNdzawo Yemhlaba Yemagugu. Loku kuyincenye lebanti Yalomklamo Wendlela Yemzabalazo Wenkhululeko Kutemagugu.  10.2. Lokuphakanyiswa kubeka embili tindzawo letitimele letilishumi etifundzeni letine nakubomasipala labasikhombisa. Loku kumelela umlandvo wetfu wenkhululeko newemalungelo eluntfu, futsi kunika bufakazi betigaba letehlukene temzabalazo wenkhululeko.  10.3. Lokuphakanyiswa loku kucondzaniswe Neluhlelo Lwavelonkhe Lwentfutfuko, lolugcizelela kulondvolota nekubuyisela tindzawo letivikelekile. Kuphindze futsi kunake ligalelo lemandla emnotfo wekuticambela lotawuvula imisebenti netinzuzo tekutsengiselana nemave angaphandle.C. Imitsetfosivivinywa1. Umtsetfosivivinywa Wekulondvolota Nekutfutfukisa Umhlaba Wetekulima Wemnyaka we-20201.1. Ikhabhinethi ivumile kutsi kutfunyelwe Lomtsetfosivivinywa Ephalamende. Lomtsetfosivivinywa ususa Lomtsetfo Wemhlaba Wetekulima, Wemnyaka We-1970 (Umtsetfo We-70 Wemnyaka We-1970) lobanga kutsi kusebente tidzingo temtsetfosisekelo, naloniketa indlela lekahle nalesimeme yekusebentisa umhlaba wetekulima.1.2. Lomtsetfosivivinywa uhambela tinkhinga embili ngoba uvikela umhlaba wekulima kutsi ukhicite kudla ngekwenta kutsi kube Netindzawo Tetekulima Letivikelekile lapho khona indzawo yetekulima lenemandla lamakhulu itawubekelwa tekulima bese kutsi indzawo lenemandla lamancane etekulima ivunyelwe kusetjentiselwa tintfo letingasito tekulima. 1.3. Kusetjentiswa kwalomtsetfosivivinywa kutawubukana nalobungoti bekuswelakala kwekudla eveni lonkhe nasemakhaya.D. Imicimbi Letako1. Umhlangano Wemave Elubumbano lwe-Afrika (i-AU)1.1 I-AU itawamukela Umhlangano Lomangalisako Wendzawo Yekuhwebelana Mahhala Yemave Elivekati I-Afrika (i-AfCFTA) mhla ti- 5 namhla ti-6 Ingongoni 2020, kulungiselela kucala kwe- AfCFTA mhla ti-1 Bhimbidvwane 2021.1.2. I-AfCFTA inetinzuzo letinengi kakhulu eNingizimu Afrika ngoba isebenta njengentfo legcugcutela kukhula kwemnotfo nelutalisomali. Lendzawo yekuhwebelana mahhala ivulela imphahla leya emaveni angaphandle netinsita etimakethe letinebantfu labangetulu kwetigidzigidzi le-1.2. Njengasihlalo we-AU, iNingizimu Afrika beyisolo isembili ekukhankaseni kutsi kusetjentiswe i-AfCFTA.1.3. Lesivumelwano sichubekisa kuhlangana kutemnotfo nakutentfutfuko, kutfutfukisa bomake balelivekati, futsi sikhulisa imitamo leholela kutsi kube nekuthula nekusimama e-Afrika.2. Lusuku Lwekubuyisana2.1. INingizimu Afrika itawube ibungata Lusuku Lwekubuyisana Mhla ti-16 Ingongoni 2020 ngaphansi kwalesihloko:  Kusebenta Ngekubambisana Ekulweni Nebuhlanga, Ludlame Lwetebulili kanye Nalokunye Kungabeketelelani .  Asilisebentiseni lolusuku kuphindza sitibophelele kutsi siphumelele kwakha sive nekuhlalisana ngekubumbana. 2.2. Lokugcilwe kuko kulomnyaka mayelana nebuhlanga kugcizelela kubaluleka kwemuntfu ngamunye kutsi atibophelele ekulweni nebuhlanga, kubandlulula ngekwebuhlanga, kuzonda bantfu labavela kwalamanye mave kanye nalokunye lokumayelana nekungabeketelelani.  3. Lusuku Lwemave Emhlaba Lekulwa Nenkhohlakalo3.1. INingizimu Afrika itawuhlangana nalamanye emave emhlaba kubungata Lusuku Lwemave Emhlaba Lekulwa Nenkhohlakalo ngaLesitsatfu, mhla ti-9 Ingongoni 2020. Lolusuku luletsa lwatiso mayelana nemiphumela lebitako nalemibi yenkhohlakalo, futsi luhlose kucedza inkhohlakalo.3.2. Inkhohlakalo ayikavumeleki, noma ngabe yenteka kumkhakha wahulumende noma wangasese. Inkhohlakalo yenteka ngetindlela letinengi nangetento letifana  nekutsenga  tincwadzi tekushayela, kukhokha lintjontjo kute ubalekele kujeziswa lokusemtsetfweni, kuhlanganyela nekusebentisa tindlela letingenakuchudzelana, konkhe kubanga inkhohlakalo. 3.3. Imphumelelo yekulwa kwetfu nenkhohlakalo igcile ekungeneleleni kwato tonkhe takhamuti netikhungo. NgeLweti 2020, iKhabhinethi yavuma kutsi kusetjentiswe Indlelalisu Yavelonkhe Yekulwa Nenkhohlakalo futsi yenta lubito kubo bonkhe bantfu kutsi babumbane balwe nenkhohlakalo. Uma kukhona lokubonako, bika inkhohlakalo ngekushaya Inombolo Lephutfumako Yavelonkhe Yekulwa Nenkhohlakalo letsi- 0800 701 701. E. Imilayeto1. Kuhalalisa Ikhabhinethi indlulisa kuhalalisa netilokotfo letihle ku:1.1. Nks Tsakani Maluleke, lokhetfwe waba Mhlolimabhuku Jikelele waseNingizimu Afrika kusuka mhla ti-1 Ingongoni 2020. Ikhabhinethi imfisela lokuhle kulomsebenti wakhe wekucinisekisa kuphendvula uma kusetjentiswa tinsita tesive.   2. Emavi ekudvudvutaIkhabhinethi indlulisa emavi ekudvudvuta ku:2.1. umndeni, bangani, nebalingani balona bekangumdlali wasemuva weBafana Bafana neMamelodi Sundowns Anele Ngcongca. 2.2. sive seBukhosi beBafokeng ngekushona kwaMohumagadi (Indlovukati), Dkt. Semane Bonolo Molotlegi.2.3. sive sebaThembu ngekushona kweNdlovukati yamaXhosa Nozamile Sigcawu, make wenkhosi leseyakhotsama iNkhosi Mpendulo Zwelonke Sigcawu.2.4. umndeni Walohlonipheke kakhulu Inkhosi Goodwill Zwelithini ngekushona kwendvodzana yakhe Inkhosana Lethukuthula Zulu.F. Kubekwa EtikhundleniKutawucinisekiswa ticu temfundvo nekuhlola kufaneleka kwabo bonkhe lababekwe etikhundleni. 1. Nks. Mukondeleli Johanna Mulaudzi njengaMphatsi Lomkhulu (i-CEO) Wemlawuli Wemincele YaseNingizimu Afrika. 2. Nks. Ayanda Noah njengaSihlalo Webhodi Yesikhwama Setemandla Lesihlangene i-Central Energy Fund SOC LTD.3. Mnu. Loyiso Tyabashe Njenge-CEO Wenhlangano Yemandla Enuzi YaseNingizimu Afrika i-South African Nuclear Energy Corporation.4. Umkhandlu wemalunga Eluphiko Lekulawula Imboni Yangasese Yetekuvikela:a. Dkt. Audrey Leah Mofomme (Sihlalo);b. Mnu. Matome Solomon Ralebipi (Lisekela Lasihlalo);c. Mnu. Humphrey Nhlanhla Ngubane;d. Dkt. Sithembile Nombali Mbete; nae. Nks. Thandeka Ntshangase.5. Kwelulwa kwenkontileka yaMnu Mbulelo Tshangana njengeMcondzisi Jikelele (u-DG) Welitiko Letekuhlaliswa Kwebantfu.6. Nks. Nomfundo Clementine Tshabalala njenge-DG Welitiko Letesimondzawo, Temahlatsi Netekudvweba. 7. Dkt. Annette Theresa Griessel njengeLisekela le-DG (u-DDG): Tekuhlela Nekulinganisa Tavelonkhe ku-DPME.8. Dkt. Nontsikelelo Valencia Tshayingca-Mashiya njenge-DDG: Imisebenti Yetemabhizinisi ku-DPME.9. Nks. Dorcas Tshepiso Moahloli njenga-DDG: Kulawula Imphahla Netikweleti Kusikhwama Setimali Savelonkhe. Imibuto: Nks. Phumla Williams   Sikhulumi SeKhabhinethi  Makhalekhikhini: 083 501 0139"
"Sitatimende Semhlangano WeKhabhinethi Wevidiyo Ye-inthanethi WangaLesitsatfu, Mhla Tinge-24 Indlovana 2021 ",26 Feb 2021,https://www.gov.za/speeches/statement-virtual-cabinet-meeting-wednesday-26-feb-2021-0000,https://www.gov.za/ss/speeches/sitatimende-semhlangano-wekhabhinethi-wevidiyo-ye-inthanethi-wangalesitsatfu-mhla-tinge-24,"A.    Tindzaba Letibalulekile Talelive1.    Bafundzi Bamatekuletjeni Banga-20201.1.    Ikhabhinethi ihalalisele Bafundzi bamatekuletjeni banga-2020 lababeketelele tonkhe timo letilukhuni basebenta batfola imiphumela yamatekuletjeni lemihle. Luhlolo lwanga-2020 lube nelinani lelikhulu lebafundzi  lababhale luhlolo lwabo lwekuphela kwemnyaka nakucatsaniswa nemnyaka wanga-2019, kuphindze futsi kwaba nekwenyuka kwelinani lebafundzi labaphase ngelizinga lekutsi bamukeleke kuyawufundzela ticu temfundvo yasenyuvesi.  1.2.    Ikhabhinethi ibafisela lokuhle bonkhe labafundzi njengaloku bacala luhambo lweminyaka yabo yekufundza ngemuva kwamatekuletjeni. Kwengeta ekufundzeleni ticu tasenyuvesi, bafundzi bayakhutsatwa futsi kutsi bakubuke nekufundzela kuceceshelwa emakhono emsebenti lakhona emakolishi eMfundvo Yemsebenti Yelwatitsite Nekucecesha (ema-TVET) njengencenye yekucinisa emakhono emisebenti tsite aseNingizimu Afrika lamcoka kakhulu emnotfweni wetfu. Bafundzi labangafaneleki kutsi bangayowufundza emakolishi e-TVET nome emanyuvesi bayakhutsatwa kutsi bangenele Luhlelo Lwamatekuletjeni Lwelitfuba Lesibili.1.3.    Ikhabhinethi futsi ihalalisela tonkhe tiphatsimandla kanye nelulawulo lweLitiko Letemfundvo Lesisekelo letente kutsi   ekwengeteni ekufezekiseni tinyatselo letiphephile naletinemphilo etikolweni nga-2020 ngenhloso yekuvikela bothishela nebafundzi kulolubhubhane lwesifo seligciwane le-COVID-19   tisebente ngekungaphumuli kute kutfolakale lemiphumela lemihle yamatekuletjeni.  1.4.    Ikhabhinethi ifisa kuvakalalisa kudvumisa kwayo kubo bonkhe bothishela, balawuli betikolo, tiphatsimandla letisetinhlelweni temfundvo lesisekelo, tinyonyana tabothishela, tinhlangano tebafundzi, bafundzi kanye nebatali babo ngekusebenta kwabo ngekutikhandla kanye nekutinikela lokuhlangene kucinisekisa kutsi sizuza loluhlobo lwemiphumela lesitigcabhako ngayo nanome kube nebulukhuni ngemnyaka wa-2020. 1.5.    Ikhabhinethi ijabulile kutsi umnyaka wekufundza wanga-2021 sewucalile ngekwemtsetfo futsi iyatsemba kutsi letinyatselo letibekiwe tenele ekufundziseni nekufundza lokuphephile. Wonkhe umuntfu unesibopho sekuhlala njalo agadzile futsi atigcine tonkhe tinchubo tetekuphepha netemphilo, letentelwe kutsi tivikele kuphepha nemphilo yabothishela, tisebenti nebafundzi. Ikhabhinethi icela bonkhe bantfu baseNingizimu Afrika kutsi basekele bafundzi betfu kanye nekucinisekisa kutsi bayaphumelela.2.    Inkhulumo Yebunjalo Besimo Selive (i-SoNA)2.1.    Ikhabhinethi iyemukele i-SoNA yanga-2021 leyetfulwa nguMhlonishwa, Mengameli Matamela Cyril Ramaphosa, kumhlangano lebewubanjwe ngenkhundla yemhlanganovidiyo Lohlanganisa Tindlu totimbili tePhalamende   Libandla Lavelonkhe neMkhandlu Wavelonkhe Wetifundza   eKapa ngaLesine, mhla ti-11 Indlovana 2021.2.2.    I-SoNA kanye neKuphendvula kwaMengameli kuNkhulumomphikiswano ye-SoNA kunika umbiko wenchubekelembili lomayelena nekufezekiswa kweLisu Lekuvusetela Nekwakha Kabusha Tetemnotfo (i-ERRP) kanye nenkhombandlela yekufezekisa lokunemtselela kwemasu ahulumende. Ikhabhinethi itimisele ngekungagudluki ekufezekiseni ngalokuphelele konkhe kutimisela lokumenyetelwe nguMengameli.2.3.    Nanome sitibona letinsayeya tetenhlalomnotfo lesibukene nato, Ikhabhinethi inelitsemba kutsi titawulungiswa ngekusebentisa i-ERRP kanye neLuhlelo Lwekwenta (i-PoA) lwahulumende, ngenhloso yekufezekisa kukhula lokungukhukhulelangoco kanye netinjongo teMbono wetfu wanga-2030 njengaloku tibekiwe kuLisu Lavelonkhe Lekutfutfukisa (i-NDP).2.4.    Nanome kube netihibe letibangwe lubhubhane lwe-COVID-19 lolucale nga-2020, yonkhe i-PoA isahamba ngemfanelo nome itsite kubambeleleka-nje kancane. NgaLesitsatfu, mhla tinge-24 Indlovana 2021, Indvuna Yetetimali Tito Mboweni uchaze sabelomali sekusita ngetimali emasu alomnyaka. 3.    Umbiko weLubuyeketo lwe-NDP 3.1.    Ikhabhinethi iwunakile umbiko lomayelana nemiphumela welubuyeketo lwe-NDP futsi itawuzama kutsi ubuyisele esimeni inchubekelembili lemayelana nekufaka sandla kwahulumende kuMbono wa-2030. Ikhomishini Yavelonkhe Yekuhlela itawukhipha Umbiko weLubuyeketo Lwe-NDP.4.    Kusungulwa kwemijovo yekugoma yakulelive4.1.    Ikhabhinethi iyemukele imitamo kanye nenchubekelembili leseyentiwe bososayensi betfu, bacwaningi kanye netati tetekwelapha kulomtamo wavelonkhe wekusungula imijovo yekugoma yetfu kute kubukanwe nalolubhubhane lolukhona njenganyalo kanye nalolungaba khona esikhatsini lesitako. Bososayensi betfu, bacwaningi netati tetekwelapha takitsi betisolo tihamba embili ekubukaneni nalolubhubhane lwe-COVID-19 futsi ngabo labahole ekucapheleni lufutontalo lwaleligciwane le-COVID-19, lokuholele ekutfolakaleni kweligciwane lelehlukile i-501Y.V2. Ngaleyo-ndlela-ke, Ikhabhinethi itsandza kuhalalisela bonkhe bososayensi baseNingizimu Afrika kanye nebacwaningi labakhone kutsi balidale kabusha leligciwane elabhorethi ngenhloso yekwenta ncono lucwaningo lolumayelana nekwelashwa kwalolubhubhane lwe-COVID-19.  4.2.    Ikhabhinethi ikholelwa ekutseni luhlelo lwetfu lwavelonkhe lwetesayensi nekucamba kabusha lungumtfombolusito lomcoka kakhulu lokufanele kutsi unakekelwe futsi utfutfukiswe. 4.3.    Ngisho futsi nangale kwekwenta lucwaningo lolumayelana ne-COVID-19, bososayensi baseNingizimu Afrika labatiwa mhlaba wonkhe kanye nebasunguli balokusha betfule buchwepheshe lobuyingcayizivele njenge-laser yekucala yedijithali kanye ne-Lodox yekwenta i-x-ray yemtimba lophelele.   5.    Kukhishwa kwemjovo wekugomela i-COVID-195.1.    Ikhabhinethi ikudvumisile kucala kwekukhishwa kwavelonkhe kwemjovo weluhlelo lwekugomela i-COVID-19, kanye netilinganiso tekucala temjovo wekugoma te-Johnson & Johnson lokujovwe ngato tisebenti letinakekela ngetemphilo (ema-HCW) kuyo yomibili imikhakha letimele neyahulumende. 5.2.    Kusukela-nje kwacala lolubhubhane lwe-COVID-19, ema-HCW etfu bekasolo alihawu lekugcina sive setfu siphephile. Abukene naleligciwane buso nebuso futsi babeketelele kulwa naleligciwane leliphikelelako. Kutinikela kwabo kutsi babe ngumhlatjelo kusindzise timphilo letingeke tibalwe nesive setfu sibakweleta kubongwa lokukhulu. 5.3.    Kugonywa kwabo kutawusita kubavikele ekusulelekeni ngaleligciwane kanye nekutsi ekugcineni kubuyisele sive sakitsi esimeni lesetayelekile. Ikhabhinethi ijabulile kutsi tigidzi temijovo yekugoma letengetiwe letitsengwe kumitfombolusito leyahlukahlukene titawufika ngetikhawukhawu letahlukahlukene ekucaleni kwaletinyanga letitako, ekucaleni kwenyanga yeNdlovulenkhulu nga-2021.5.4.    Nangabe ema-HCW asagonyiwe njengencenye yeSigaba se-1 selisubuciko lekucala kugoma, Sigaba se-2 sitawugcila etisebentini letenta umsebenti lomcoka kanye nemacembu lahlaseleka lula, lokufaka ekhatsi bantfu labaneminyaka lengetulu kwalenge-60, bantfu labanekugula lokungemahlalakhona kanye nalabo labahlala emakhaya lanakekela labadzala nasemahositela. 5.5.    Takhamuti tiyakhunjutwa kutsi kugoma kumahhala futsi ukwenta ngekutsandza kwakho, futsi kuyindlela lencono kakhulu yekutivikela kuleligciwane, lokuhlanganiswe nekuchubeka nekugcina tinchubo tetemphilo tekugwema imihlangano lemkhulu, kufaka sifonyo emkhatsini webantfu, kuhlanta tandla ngemanti nensipho nome ngesibulalimagciwane sekuhlanta tandla lesakhiwe nge-60% ye-alcohol kanye nekugcina libanga lemamitha la-2,5 lokungenani lekuchelelana. Letinyatselo timcoka kakhulu kutemphilo tesive setfu.  6.    Luklayo LweKota Yesine Lwetemisebenti (i-QLFS)6.1.    I-QLFS Yesine lekhishwe Lubalobalo lwaseNingizimu Afrika ngaLesibili, mhla tinge-23 Indlovana 2021 iyachubeka nekusikhumbuta ngetinsayeya tekweswela umsebenti lelive lelibukene nato. Nanome kunjalo, Ikhabhinethi kuyayikhutsata kubona emahlumela laluhlata emnotfo wetfu lochubeka njalo nekuwakhombisa emkhatsini waletimo tetemnotfo letimatima letikhona njenganyalo. 6.2.    Ngekusho kwelubalobalo lwetekucashwa lolusandza kukhishwa imisebenti yenyuke nge-333 000, kanye nemkhakha lohlelekile wafaka sandla lesikhulu (ngemisebenti le-189 000) emkhatsini weKota ye-3 neKota ye-4 nga-2020. Kuchubeka kuloko, kube nekwehla kwelinani Lalabangasebenti nge-890 000 ngeKota ye-4 nga-2020 nakucatsaniswa neKota ye-3 nga-2020.6.3.    Ikhabhinethi isakhatsatekile kutsi lizinga umnotfo lodala ngalo imisebenti liphasi kunelizinga lelive lelilahlekelwa ngalo imisebenti nge-701 000 emkhatsini weKota ye-3 neKota ye-4. Nanome ngeKota ye-4 kubonakala kwenyuka kwelizinga lekuswelakala kwemsebenti, kwenyuka nga-1,7% solo kusasephasi kunekwenyuka kweKota ye-3 kwe-9% kunelizinga lekuswelakala kwemsebenti.6.4.    Kuyakhatsata kutsi bantfu labasha ngabo labalinani lelinyenti lalabantfu labangasebenti. Bantfu labamnyama kanye nemakhalatsi aseNingizimu Afrika kanye nabomake ngibo labangemacembu lahlaseleka lula emnotfweni walelive, kantsi-ke loku kucinisa sincumo sahulumende sekwenta ngekushesha tinyatselo tekwesekela nekwenta kutsi kube nekutimbandzakanya lokubonakalako kwelusha, bomake kanye nebantfu labamnyama emnotfweni walelive. Loku kuhambisana nekutinikela kabusha kutetingucuko tetemnotfo kanye nengucuko leyentiwe nguMengameli eNkhulumeni yakhe Lemayelana Nesimo Sebunjalo Belive yanga-2021.7.    Sabelomali Savelonkhe sanga-2021 7.1.    Kwetfulwa kweSabelomali Savelonkhe sanga-2021 kuyincenye lebalulekile yeluhlelo lwaseNingizimu Afrika lwentsandvo yelinyenti levulekile nalenekutilandza. Ngemuva kweNkhulumo yaMengameli Ramaphosa Yebunjalo Besimo Selive, Sabelomali Savelonkhe sichaza lisu letetimali lahulumende lekusekela kufezekiswa kwe-PoA njengaloku ichaziwe ku-SoNA yanga-2021.7.2.    Ikhabhinethi iyasemukela Sabelomali Savelonkhe sanga-2021 njengendlela lencono kakhulu lekhona yekulinganisa kusimama kwetimali tahulumende kodvwa kusitwa ngetimali bocalangaye labamcoka bahulumende njengekutsenga imijovo yekugomela i-COVID-19, kwesekela labo labahlaseleka lula emmangweni wetfu ngekusebentisa tinhlelo letiphelele letisita ngekwetenhlalo kanye ne-ERRP kute kuvusetelwe futsi umnotfo, kwesekela kudaleka kwemisebenti nekuheha batjalimali, nanome singaphasi kwesimondzawo setemnotfo lesiyinsayeya nakangaka.8.    Kwebiwa kwekhebuli yelitfusi8.1.    Ikhabhinethi isemukele sigwebo seNkantolo Lenkhulu yaseKapa lesisandza kunikwa emalunga lasihlanu ebugebengu lobuhleliwe latfolakale anelicala lekuntjontja ikhebuli yelitfusi seminyaka le-1 250 yekuvalelwa ejele. Siwashayela lihlombe ema-ejensi etekucinisekisa kugcinwa kwemtsetfo ngekubamba nekushusisa ngemphumelelo kwalabo labatimbandzakanya ekwebiweni kwekhebuli yelitfusi.8.2.    Ikhabhinethi yetsemba kutsi lokuboshwa lokusandza kwentiwa naletigwebo kutawundlulisa umlayeto lovakalako kulabo labentela phasi temnotfo nalabenta bugebengu batawubukana nesandla lesinemandla semtsetfo. Sicela ummango kutsi ubike tento tebugebengu kuma-ejensi lacinisekisa kugcina umtsetfo. 9.    Budlova lobucondziswe kubantfu bebulili lobutsite nekubulawa kwalabasikati (i-GBVF)9.1.    Ikhabhinethi ikwemukele kubanjwa kwendvodza leyahlasela ngesihluku Mk. Dimakatso Ratselane, intsatseli yeLesedi FM.9.2.    Ikhabhinethi iphindze futsi yasemukela sigwebo lesinikwe umbulali waTshegofatso Pule labetetfwele kanye nekubanjwa kwaNthuthuko Shoba, singani sakhe kanye neyise wemntfwana labetetfwele yena, ngekutsi abe ngumsolwa longungcondvongcondvo ekwenteni lichinga lekubulawa kwakhe. 9.3    Ikhabhinethi icela luhlelo lwetebulungiswa kutebugebengu lucinisekise kutsi bulungiswa buyentiwa egameni laMk. Ratselane, Mk. Pule longasekho kanye nebahlukunyetwa be-GBVF. Kucedza budlova lobucondziswe kubomake nebantfwana kudzinga kutsi tsine sonkhe sitsatse sinyatselo sekucedza lesibhuku.10.    Imiklomelo Yebetindzaba Bemmango Yenhlangano Yetekutfutfukisa Emave LengaseNingizimu Ye-Afrika (i-SADC)10.1.    IKhabhinethi icela bonkhe betindzaba baseNingizimu Afrika kutsi bangenise imingenela yabo kumncintiswano Wemiklomelo Yebetindzaba base-SADC nga-2021. Tintsatseli letinenshisekelo tingafinyelela kutfola lwatiso lolubanti mayelana nalomncintiswano ngekutsi tivakashele ku: www.sadc.int naku: www.gcis.gov.za.10.2.    Lemiklomelo igcugcutela kuhlangana ngekwetigodzi nekuhlanganyela ngekukhutsata labasebenta ngetindzaba bemibuso lengemalunga e-SADC kutsi badzingidze tindzaba letiphatselene nalesigodzi.B.    Tincumo TeKhabhinethi1.    Simo Senhlekelele Yavelonkhe1.1.    Ikhabhinethi isivumile sincumo sekumemetela Simo Senhlekelele Savelonkhe ngemuva kwemonakalo lobangwe siphepho lesishisako i-Eloise kanye netimvula tesikhatsi sasehlobo letishiye takhiwonchanti nemakhaya konakele etifundzeni letahlukahlukene. Loku kwentiwa ngekulandzela Sigaba se-27(1) seMtsetfo Welulawulo Lwetinhlekelele, wanga-2002 (Umtsetfo Nombolo-57 wanga-2002).1.2.    Lesimemetelo sitawusita hulumende kutsi ente ncono letinyatselo letikhona letitsatfwe yimitimba leyahlukahlukene yembuso kwehlisa umtselela walenhlekelele yavelonkhe.2.    Umbiko weKhomishini yeLubuyeketo lweMholo waMengameli (i-PRRC)  2.1    Ikhabhinethi yemukele yaphindze futsi yawuvuma Umbiko we-PRRC. Le-PRRC yakhetfwa kutsi iphenye ngemholo nangetimo tekusebenta eMsebentini waHulumende kanye nasetikhungweni tahulumende kuvelonkhe nakutifundza eNcenyeni A naku-C, kuShejuli ye-3 yeMtsetfo weLulawulo lweTimali taHulumende (i-PFMA), wanga-1999 (Umtsetfo Nombolo-1 wanga-1999).2.2    Imikhakha lengubocalangaye lefakiwe kulombiko bothishela, yetemphilo, umkhakha wetekuvikeleka netikhungo tahulumende (Ishejuli 3A na-3B ye-PFMA yanga-1999). Lombiko utawutfolakala kuwebhusayithi yeLitiko Letemisebenti Yahulumende Nekuphatsa (www.dpsa.gov.za).3.    Umbiko weLive laseNingizimu Afrika kuMhlabuhlangene (i-UN) lomayelana nekususa Tonkhe Tinhlobo Tekubandlulula Ngekwebuhlanga3.1.    Ikhabhinethi ikuvumile kungeniswa kwembiko wemfica yesikhatsi se-11 welive laseNingizimu kuNgcungcutsela Yemave Emhlaba yaMhlabuhlangene lomayelana neKususa Tonkhe Tinhlobo teLubandlululo ngekweBuhlanga (i-ICERD). Live laseNingizimu Afrika lasayina le-ICERD nga-1994 layivuma mhla ti-10 Ingongoni 1998.3.2.    Lombiko uchaza inchubekelembili leseyentiwe live laseNingizimu Afrika ekushayeni umtsetfo, tinyatselo tetebulungiswa netekuphatsa tekucedza tonkhe tinhlobo tekubandlulula ngekwebuhlanga.3.3.    Lombiko wesikhatsi ugcila enchubekeleni embili leseyentiwe ekugcugcuteleni kulingana, kulwa nekutondza bekufika kanye nalokunye kungemukelani lokuhambisana nako, kuvikelwa kwebugebengu bentondvo, kanye nekuveta tinsayeya letisasekhona. Ngemuva kwekutsi lombiko sewetfulwe kumtimba lofanele, utawubese-ke ummango uyawutfola. 4.    Sivumelwane kuNgcungcutsela Yemave Emhlaba lesimayelana neKucedvwa kanye neKujeziswa kweBugebengu beLubandlululo4.1.    Ikhabhinethi ikuvumile kwetfulwa ePhalamende kwesivumelwane seNgcungcutsela Yemave Emhlaba lesimayelana neKucedvwa kanye neKujeziswa kweBugebengu beLubandlululo. Loku kwentiwa ngekulandzela Sigaba se-231(2) seMtsetfosisekelo waseRiphabhliki yaseNingizimu Afrika wanga-1996. Lengcungcutsela, emkhatsini waletinye tintfo, imemetela ngalokusemtsetfweni kutsi lubandlululo bugebengu lobucondziswe kuluntfu futsi kwabeka bungoti lobukhulu kutekuthula nekuvikeleka kwemave emhlaba.4.2.    Nasewuvunywe ngito totimbili Tindlu tePhalamende, Litiko Letebudlelwane Bemave Emhlaba Nekuhlanganyela litawufaka lomculu wesivumelwane kuMhlabuhlangene.5.    Kuchitjelwa kwesivumelwane emkhatsini weNingizimu Afrika neleNetherlands lesimayelana nesibonelelomali sembuso 5.1.    Ikhabhinethi ikuvumile kuchitjelwa kwesivumelwane emkhatsini weleNingizimu Afrika kanye nahulumende weMbuso waseNetherlands lesimayelana nekuhlanganyela kutesibonelelomali sembuso.5.2.    Lesivumelwane sekuhlanganyela lesimayelana nesibonelelomali sembuso sasayinwa eThe Hue ngeNkhwenkhweti 2001. Lesivumelwane senta kutsi kube nekutfunyelwa kulelinye live kwetinzuzo tetesibonelelomali sahulumende tetetakhamuti talamave. Inchubomgomo yaseNetherlands yeTesibonelelomali seMbuso yente tichib elo kutibonelelomali tembuso wayo macondzana nebantfwana beDutch. Lesichibelo lesiphakanyisiwe sekwenta kutsi lesivumelwane sihambisane naletingucuko.6.    Kuvunywa kwendlela yeKuchumana kweMhlaba ngekusebentisa emagagasi ekusakata nesibonisi yeNkhomfa yanga-2019 (i-WRC-19)6.1.    Ikhabhinethi ikuvumile kungeniswa ePhalamende kweMitsetfo yeKugcina kwe-WRC-19 kutsi ivunywe, lokuyintfo lehambisana neSigaba se-231(2) seMtsetfosisekelo. I-WRC-19 ingumphumela wenkhomfa yaMhlabuhlangene Yenyona Yetekuchumana Yemave Emhlaba (i-ITU) lehlangana njalo ngemnyaka kute kutsi, emkhatsini walokunye, ibukete futsi ibuyekete imitsetfosimiso yetekuchumana ngemagagasi emoya. Live laseNingizimu Afrika liyisayinile le-ITU. Nangabe Iphalamende seyiwuvumile loMtsetfo Wekugcina we-WRC, iNingizimu Afrika itawuchibela leLisu Lavelonkhe Lekusakata Ngemagagasi Emoya ngalokufanele.7.    Umtsetfo Lohlongotwako Lobuyeketiwe lomayelana neNchubomgomo Yavelonkhe Yetekutfutsa 7.1.    Ikhabhinethi iwuvumile Umtsetfo Lohlongotwako Lobuyeketiwe lomayelana neNchubomgomo Yavelonkhe Yetekutfutsa. Lenchubomgomo lebuyeketiwe ilungisa tingucuko letivelile kuleminyaka leyengcile kutemigwaco, tekuhamba ngesitimela, ngemanti kanye netekundiza. Yenta kutsi lelive lihambisane kabanti netindlelamkhuba tetekutfutsa temave emhlaba, tesifundza netalelivekati. 7.2.    Lenchubomgomo seyindlule ekubonisaneni lokubanti nalabatsintsekako labafanele. Naseyifakwe kugazethi, ledokhumenti itawubese iyatfolakala kuwebhusayithi yeLitiko Letekutfutsa (www.transport.gov.za). C.    Imitsetfosivivinyo1.    Umtsetfosivivinyo Wenkantolo Yetemhlaba 1.1.    Ikhabhinethi ikuvumile kungeniswa ePhalamende kweMtsetfosivivinyo Wenkantolo Yetemhlaba kutsi usetjentwe. LoMtsetfosivivinyo usungula Inkantolo Yetemhlaba lekhetsekile, netehlulelo tayo, imiyalo netincumo longacela kutikhalela ngato eNkantolo Yemhlaba Yeticelosikhalo.1.2.    LoMtsetfosivivinyo utawusombulula tinsayeya lebekubukanwa nato ngaphasi kweMtsetfo Wemalungelo Ekubuyiselwa Kwemhlaba, wanga-1994 (Umtsetfo Nombolo-22 wanga-1994) njengekusilela emuva kuticelonkhokhelo tetemhlaba netindlela tekusombolula tincabano nangabe tincabano tivuka. Utawuphindza futsi ufake ligalelo kakhulu ekufezekisweni kweLuhlelo Lwetingucuko Kutetemhlaba.2.    Umtsetfosivivinyo Wekuchibela Tetegesi wanga-20202.1.    Ikhabhinethi ikuvumile kungeniswa ePhalamende kweMtsetfosivivinyo Wekuchibela Tetegesi wanga-2020. LoMtsetfosivivinyo lophakanyisiwe uhlose kwenta imboni yetegesi kutsi ihambisane, emkhatsini walokunye, netebuchwepheshe tekutfutsa letinsha kwegesi yemvelo kanye nemagesi langakavami labekadze angakafakwa kuloMtsetfo weGesi lokhona, wanga-2001 (Umtsetfo-48 wanga-2001). Letichibelo lokubonisanwe ngato ngalokuphelele nabo bonkhe labatsintsekako labafanele, titawufaka sandla kulutjalomali lwesakhiwonchanti loluchubekako kucinisekisa kwehlukahlukana emandleni lahlanganisiwe alelive.2.2.    LoMtsetfosivivinyo utawuchubeka ungeniswe kutinchubo tePhalamende tekubonisana kucinisekisa kutsi uvunywa kabanti kute ufezekiswe nasewuphasiswe waba ngumtsetfo.3.    Umtsetfosivivinyo Wekuchibela Tekugcugcutela Kulingana Nekuvikela Kubandlulula Lokungafanele wanga-20213.1.    Ikhabhinethi ikuvumile kushicilelwa kweMtsetfosivivinyo Wekuchibela teKugcugcutela Kulingana Nekuvikela Kubandlulula Lokungafanele wanga-2021 kute kutsi ummango uphawule. Letichibelo letiphakanyisiwe tihlose kulungisa butsakatsaka lobuseMtsetfweni Wekugcugcutela Kulingana Nekuvikela Kubandlulula Lokungafanele, wanga-2000 (Umtsetfo-4 wanga-2000). Letichibelo letiphakanyisiwe titawucinisa emandla awo ekuvikela lubandlululo nekugcugcutela kulingana kubo bonkhe bantfu baseNingizimu Afrika, njengaloku kusho Sigaba se-9 seMtsetfosisekelo waseRiphabhliki yaseNingizimu Afrika wanga-1996.3.2.    LoMtsetfosivivinyo utawufakwa kugazethi wentiwe kutsi utfolakale kuwebhusayithi yeLitiko Letebulungiswa Nekutfutfukiswa Kwemtsetfosisekelo ku: (www.justice.gov.za).4.    Umtsetfosivivinyo Wekuchibela Tetemabhange asePosini aseNingizimu Afrika wanga-20204.1.    Ikhabhinethi ikuvumile kushicilelwa kweMtsetfosivivinyo Wekuchibela Tetemabhange asePosini aseNingizimu Afrika wanga-2020 kutsi ummango uphawule ngawo. LoMtsetfosivivinyo uchibela Umtsetfo Lonemkhawulo Wetemabhange asePosini aseNingizimu Afrika, wanga-2010 (Umtsetfo 9 wanga-2010).4.2.    LoMtsetfosivivinyo wenta kutsi kusungulwe Inkampani Lephetse Emabhizinisi yeLibhange Leliposi laseNingizimu Afrika ngekulandzela Umtsetfo Wetemabhange, wanga-1990 (Umtsetfo-94 wanga-1990). Lenkampani itakwenta kutsi kufakwe nemalunga emmango labekadze akhishiwe ngekwetimali kutsi atimbandzakanye ngalokuvakalako emisebentini leyentiwako yetemnotfo. Itawuphindza futsi yente kutsi ibe ngulesinye setisetjentiswa tetinsita tetetimali tahulumende.D.    Imicimbi Letako1.    Lusuku Lwabomake Lwemave Emhlaba1.1.    Ikhabhinethi itawujoyina umhlaba ekugubheni Lusuku Lwabomake Lwemave Emhlaba mhla ti-8 Indlovulenkhulu 2021. Lolusuku lusetjentiselwa kubuka inchubekelembili leseyentiwe ekuzuzeni kulingana kutebulili kanye futsi nekwenteka ngesikhatsi sinye nemkhosi we-25 wekumukela Umtsetfosisekelo waseRiphabhliki yaseNingizimu Afrika wanga-1996.1.2.    Kusukela nga-1994, sesihambe emabanga ekufezekiseni tinchubomgomo netinhlelo lokuhloswe ngato ekwenteni ncono emalungelo abomake futsi sitimisele kucinisekisa kutsi bomake bayatfutfukiswa ngekwetemnotfo.1.3.    Ekuhlonipheni makadzebona weMzabalazi Make Charlotte Maxeke ngesandla lasifakile ayedvwa neligalelo lakhe ngekuhlanganyela ekuletseni inkhululeko nentsandvo yelinyenti lapha eNingizimu Afrika, hulumende umemetele ngalokusemtsetfweni kutsi 2021 nguMnyaka waCharlotte Maxeke, wekukhumbula iminyaka le-150 yekutalwa kwakhe. Bekakadze asishikashiki setenhlalo nesepolitiki lesinesibindzi lesingakavami nengcondvo lekhaliphile.2.    Umhlangano WeTindvuna weNkhundla Yabomake baseNdiya, eBrazil naseNingizimu Afrika (i-IBSA)2.1.    INingizimu Afrika   leholwa yiNdvuna yeLihhovisi laMengameli yaBomake, Lusha Nebantfu Labakhubatekile, Mk. Maite Nkoana-Mashabane   itawukutimbandzakanya kuloMhlangano weTindvuna weNkhundla yaBomake be-IBSA mhla ti-16 Indlovulenkhulu 2021. Lomcimbi ungulobalulekile lapha eNingizimu Afrika ngobe ngesikhatsi asasenguSihlalo weLubumbano lwe-Afrika nga-2020, Mengameli bekakubeke embili kutfutfukiswa kwabomake, kuba bosomabhizinisi kanye nekulwa ne-GBVF.2.2.    Lenkhundla, leyasungulwa nga-2007, itakwenta kutsi kube nendzawo lapho leNingizimu Afrika itawuchubela embili khona tinchubomgomo tayo kanye netindzaba letimcoka letinemtselela kubomake.2.3.    Lomcimbi lotako utawukwentiwa ngephasi kwendzikimba yemasu ekuvusetela lelive lephatselane ne-COVID-19. Kuyemukeleka jikelele kutsi bomake ngabo labashayeke kakhulu ngenca yalemitselela yalolubhubhane.3.    Inyanga yeMalungelo eLuntfu 3.1.    Mengameli Ramaphosa utakwetfula inkhulumo lemcoka ngekusebentisa inkhundla yemhlanganividiyo ye-inthanethi nakugujwa Lusuku Lwemalungelo Eluntfu Lwavelonkhe lwanga-2021 mhla tinge-21 Indlovulenkhulu 2021 ngaphasi kwengcikitsi letsi:  Umnyaka waCharlotte Maxeke: Kugcugcutela nekuvikela emalungelo eluntfu ngesikhatsi se-COVID-19 . 3.2.    Umgubho walonyaka weNyanga Yemalungelo Eluntfu wenteka ngesikhatsi sinye nemgubho we-25 wekwemukela Umtsetfosisekelo waseRiphabhliki yaseNingizimu Afrika wanga-1996, futsi loko kusinika litfuba lekukhumbula ngesibindzi semadvodza nabomake labashuca mhla tinge-21 Indlovulenkhulu 1960 kutsi kupheliswe nya imitsetfo yemapasi.3.3.    Ikhabhinethi icela bonkhe bantfu baseNingizimu Afrika kutsi basebentise lolusuku kukhumbula nekuhlonipha labo labalwa kumsiphalato wenkhululeko yetfu kanye nentsandvo yelinyenti.E.    Imilayeto1.    KuhalalisaIkhabhinethi ivakalisa kuhalalisa kwayo kanye netifiso letinhle ku: Babhali bemafilimu baseNingizimu Afrika belifilimu lelitsi, Address Unknown, ngekutsi lifinyelele eKukhetfweni ngekweMtsetfo kuMgidvo Wemafilimu Laphatselene ne-Afrika wanga-2021, lokungumgidvo wemafilimu alabamnyama lomkhulukati nalohlonishwa kakhulu. Lelifilimu lelifishane, leletfulwa kubantfu baseDistrict Six, lisekelwe ngetimali emkhatsini walabanye, yiNhlangano yaVelonkhe yeMafilimu neMavidiyo, lokuyi-ejensi yeLitiko Letemidlalo, Tebuciko Nemasiko.Dkt. Ngozi Okonjo-lweala wekutalwa eNigeria, lowakhetfwa ngekuvumelana kwelinyenti mhla ti-15 Indlovana 2021 njengeMcondzisi Jikelele (i-DG) wesikhombisa weNhlangano Yemhlaba Yetekuhweba, kusukela mhla ti-01 Indlovulenkhulu 2021. Ungumake wekucala futsi unguwase-Afrika wekucala kutsi asebente njengeMcondzisi Jikelele walenhlangano yemave emhlaba lebukene nemitsetfo yemhlaba wonkhe yekuhweba emkhatsini wetive. 2.    KudzabukaIkhabhinethi itfumela emavi ekudzabuka kumndeni kanye nakubangani:BaThovhele Ranwedzi Gilbert Tshikalange (87) welusendvo lwakaMphaphuli eLimpopo, ingagela yemsiphalati wenkhululeko kanye nemphikisi lomkhulu wekufezekiswa kweMtsetfo Wekuphatfwa Kwalabamnyama wanga-1927. Wahola embili Kudvutjwa Kwemtselo kusukela nga-1964   1969. Wadzingiswa watfwalwa ngenkhani wamikiswa eKuruman eNyakatfo Kapa kusukela nga-1969 kuya ku-1974.Ekubuyeni kwakhe endzaweni yakhe, waphindze futsi wanikwa umyalo wekumvimbela waboshelwa endlini elokishini laseMakwarela kuMantji weSifundza saseSibasa kusukela nga-1974 kuya ku-1976. Nga-1987, kanye naletinye tigayegaye teMsiphalato kanye nebaholi betendzabuko labachubekela embili, basungula Inhlangano Yebaholi Betendzabuko baseNingizimu Afrika (i-Contralesa) futsi wakhetfwa wabanguMhlelembisi Wavelonkhe.Tisebenti letintsatfu tase-ArcelorMittal   Umnu. Lesenyeho Mofokeng (31), Umnu. Thami Sampo Molefe (52) neMnu. Mpho Meshack Madumisa (29), labashone kabuhlungu ngesikhatsi libhilidi e-Vanderbijlpark labebasebenta kulo lidzilika ngemuva kwekuchuma lokwenteke ngaLesitsatfu, mhla ti-17 Indlovana 2021. Lihhhosi Lebahloli beLitiko Letekucasha Nemisebenti Netinsita Tekucinisekisa bavule luphenyo lwalesehlakalo. Ikhabhinethi icela tonkhe tinkampani kutsi tikubeke embili kuphepha kwetisebenti kanye nekuvivinya njalo tinhlelo tato kucinisekisa kutsi tisebenti atikho ebungotini.Lincusa Themba Muziwakhe Nicholas Kubheka (72), lowendlule emhlabeni ngaBhimbidvwane ePietermaritzburg, KwaZulu-Natal. Lincusa Kubheka usebente njengeLincusa laseNingizimu Afrika eRiphabhliki yeBantfu yaseShayina, eDenmark naseRiphabhliki yase-Angola. Uphindze futsi wasebenta njengengcweti yeTebudlelwane Bemave Emhlaba Nekuhlanganyela kwaBohulumende eHhovisi laSihlalo weMkhandlu Wavelonkhe Wetifundza ePhalamende. Wahamba waya ekudzingisweni ngabo-1970 futsi waceceshwa e-Angola nga-1977 njengelilunga leMkhonto weSizwe, atiwa ngeligama lakhe leliyimfihlo lelingu-Aaron Mnisi.  F.    Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni. 1.    Ibhodi Yebacondzisi be-Amatola Watera.    Umnu. Mncedisi Malotana;b.    Mk. Buhle Tonise;c.    Umnu. Abraham Pieter le Roux;d.    Dkt. Mosidi Makgae;e.    Umnu. Zamikhaya Xalisa;f.    Nkosazana NomaXhosa Jongilanga;g.    Dkt. Gaathier Mahed;h.    Mk. Tabiso Wana;i.    Umnu. Mxolisi Joe Skosana; j.    Umnu. Makgobi Ramushu; nak.    Mk. Lebogang Letsoale.2.    Sihlalo neLisekela laSihlalo weBhodi Yebacondzisi beSikhwama seTetingoti Temgwaco: 1.    Mk. Thembi Msibi; 2.    naDkt. Nomonde Mabuya.3.    Mk. Nomkhita Mona   Mphatsi Lomkhulu (i-CEO) weTemaposi aseNingizimu Afrika.4.    Umnu. Moegamat Ishaam Abader   i-CEO yeSikhungo saseNingizimu Afrika Lesibiketela Ngesimo Selitulu.5.    Umnu. Zolani Kgosietsile Matthews   i-CEO ye-ejensi Yetitimela Letifwala Bantfu yaseNingizimu Afrika. 6.    Mk. Melanie Rambally   Mphatsi Lomkhulu Wetetimali  wase-SENTECH.7.    Advocate Boyce Mkhize   Lomele Tikhalo Tebantfu (i-Ombud): Tinsita Talomele Tikhalo Tebantfu Tetikimu Temmango, Litiko Letekuhlaliswa Kwebantfu, Temanti Netekuhlanta.Imibuto ingacondziswa ku: Mk. Phumla Williams   Sikhulumi seKhabhinethi Makhalekhikhini: 083 501 0139"
"Sitatimende Semhlangano weKhabhinethi Wakuvidiyo-inthanethi WangaLesitsatfu, Mhla ti-10 Indlovulenkhulu 2021",11 Mar 2021,https://www.gov.za/speeches/statement-virtual-cabinet-meeting-wednesday-10-march-2021-11-mar-2021-0000,https://www.gov.za/ss/speeches/statement-virtual-cabinet-meeting-wednesday-10-march-2021-11-mar-2021-0000,"A. Tindzaba Letibalulekile Talelive1. Kuhlaselwa nekubulawa kwemaphoyisa kuyagcekwa1.1. Ikhabhinethi ikugcekile kuhlaselwa nekubulawa kwemaphoyisa lokuchubekako hhayi ngoba kubulwane kuphela kepha ngobe kuphindze futsi kubeke tekutevikeleka kwavelonkhe engotini. Emaphoyisa AseNingizimu Afrika (i-SAPS) nalamanye ema-ejensi ekucinisekisa tekuphepha, kufaka ekhatsi tinkampani tetekuphepha letitimele, babeka timphilo tabo engotini onkhe malanga kute basigcine siphephile; futsi nabo bayakudzinga kwesekelwa nekuvikelwa ngitsi. 1.2. Ikhabhinethi ilwemukele luphenyo lolwentiwe ngekushesha loluholele ekuboshweni kwemsolwa losolwa ngekubulala emaphoyisa lamabili aseNshonalanga Kapa ngeLisontfo, mhla tinge-28 Indlovulenkhulu 2021, laphindze futsi antjontjelwa tibhamu tawo. Tonkhe tento tebugebengu, kufaka ekhatsi kubulala, angeke kubeketelelwe, futsi babhebhetseli batawufunwa bate batfolwe baphindze futsi bajeziswe.   1.3. Ikhabhinethi iphindze futsi yancoma sento se-SAPS sekubamba tidzakamiva, ikhokheyini lelinganiselwa ngekwemakethe yasekhwace kutigidzi letinge-R500 esikebheni sekudweba tinhlanti elugwini lwaseSaldanha. Lomsebenti bewuholwa baseshi beLuphiko Lwetebugebengu Betetidzakamiva Lobuhlelekile, lubambisene naletinye timphiko te-SAPS.  1.4. I-SAPS iphindze futsi yanconyelwa kubamba emabhodlela lange-400, lalinganiselwa kumijovo le-2 400, lemijovombumbulu yekugoma Sifo seLigciwane leKhorona (i-COVID-19) endzaweni yekugcina imikhicito eGermiston, eGauteng. Emaphoyisa aphindze futsi atfola netifonyombumbulu abese abopha bantfu labatsatfu.1.5. Ikhabhinethi icela sive kutsi sigweme kutsenga imijovombumbulu yekugoma kubatsengisi labangekho emtsetfweni labangenasimilo lababeka engotini timphilo tetakhamiti letingasoli lutfo. Ngekusebentisa Litiko Letemphilo, hulumende sewucalile kufezekisa luhlelo lwekugonywa mahhala lolutawufinyelelwa ngubo bonkhe bantfu baseNingizimu Afrika labatinikela kutsi bagonywe. Kute kube ngulamuhla, Sigaba se-1 seluhlelo lwekugonywa etindzaweni tekugonywa letikhetsiwe kulo lonkhe lelive lakitsi selutfolwe bantfu labangetulu kwalaba-100 000. 2. Kufa lokulishwa kwendvodza eBraamfontein, eJozi2.1. Ikhabhinethi ibuhlungu ngekubulawa lokulishwa kwendvodza lebulewe ngesikhatsi setibhelu tebafundzi beNyuvesi yaseWits eBraamfontein eJozi ngaLesitsatfu, mhla ti-10 Indlovulenkhulu 2021, futsi yendlulisela emavi ayo endvudvuto emndenini nakubangani bemufi. 2.2. Luphiko Lwekuphenya Lwemaphoyisa Lolutimele seluvele luyaphenya kute kutsi lutfole timbangela letiholele kulokufa. 2.3. Ikhabhinethi icela kutsi emaphoyisa atibambe ngesikhatsi acinisekisa kutinta kwesive ngesikhatsi setibhelu futsi angasebentisi tinhlavu tesibhamu mbamba. 3.    Umkhuhlane Wetingulube Wase-Afrika (i-ASF)3.1. Kubhedvuka kwe-ASF kubikiwe emapulazini lamabili eMfuleni eNshonalanga Kapa. Litiko Letekulima laseNshonalanga Kapa selivale kutsengiswa nekuhanjiswa kwetingulube letiphilako taseMfuleni kunciphisa kubhebhetseka kwalesifo.3.2.  I-ASF sifo lesitsatselwanako lesihlasela tingulube tesiganga netekufuywa, kepha asibahlaseli bantfu. Nanoma kunjalo, Ikhabhinethi icela kutsi kucashelwe kakhulu kute kuvikelwe kubhebhetseka kwalesifo kuletinye tincenye talelive.3.3.  Balimi belulekwa kutsi babocale bakupheke kudla kwetingulube ngembi kwekutsi batinike, kucinisekisa kubulala ligciwane le-ASF kanye naletinye tifo letikhatsatanako.4. Emanani Emkhicito Sewuwonkhe Walelive (i-GDP) wekota yesine yanga-2020 4.1. Ikhabhinethi iwemukele lamanani e-GDP ekota yesine yanga-2020 lakhululwe beteLubalobalo LwaseNingizimu Afrika ngaLesibili, mhla ti-9 Indlovulenkhulu 2021. I-GDP mbamba ikhule nge-6.3%, kakhulu ngenca yekuchubeka nekucekisa imikhawulo yekuvalwa kwemisebenti nekuhamba kwebantfu kwe-COVID 19. Lomphumela ukhombise kukhula lokunemandla ekusetjentisweni lokuphelele kwemakhaya kanye nemikhicito lekhicitiwe. Umphumela waloko, wemnyaka wonkhe wa-2020, i-GDP mbamba itfole-7.0%   umphumela loncono kunalowo bewulindzelwe.4.2. Umkhakha wekukhicita ukhule nge-21.1% ekoteni yesine ya-2020. Imikhakha lemincane leyimfica kulena le-10 ibhalise kukhula (lokuholwa kudla netinatfo, timoto neticu tetimoto, kanye nemikhicito yesinyitsi nensimbi), ngesikhatsi umnotfo ukhula (9.8%) uholwe luhwebo lwetekutsengisa, luhwebo lwetimoto, tekupheka nendzawo yekuhlala. Tekulima titfole kukhula lokusezingeni lelisetulu (13.1% nga-2020) ngenca yesimo selitulu lesihle nekusebenta kahle kwemikhakha lemncane yemmbila, titjalo tekudla kanye nemkhakha wetekufuya.4.3. Ngekwetindleko, tindleko telikhaya letisetjentiswako setiphelele tikhule nge-7.5%, tiholwa tindzawo tekudlela nemahhotela; kudla netinatfo letingesito tjwala; kanye nemikhakha lemincane yetekukhibika netemasiko. Sambakhulu lesimisiwe kusakhiwo setemnotfo sikhule nge-12.1%, siholwa lutjalomali lolukhulile kutisetjentiswa tetitfutsi kanye nemisebenti yekwakha ngesikhatsi kuba ncono kusebenta kwetebagibeli labahamba ngemgwaco nemphahla leyetfwalwako kanye nekucala kwemisebenti yetebunjiniyela bekwakhiwa kwemigwaco. 4.4. Ikhabhinethi iyachubeka nekutetsemba kutsi umnotfo utawuvuka ngetingenelelo tetemphilo letibekwa embili kanye nemitamo yekubambisana lechubekako yahulumende, emabhizinisi, tisebenti kanye nemimango ekufezekiseni Lisu Lekuvuka Nekwakha Umnotfo.5. Umbukiso neNgcungcuthela Yeligcabho laseNingizimu Afrika Lekutsenga Imikhicito Yakuleli5.1. Mengameli Cyril Ramaphosa wetfule Inkhulumo Yelusuku yakuvidiyo-inthanethi ngaLesibili, mhla ti-9 Indlovulenkhulu 2021 kuMbukiso Nengcungcutsela Yeligcabho LaseNingizimu Afrika Lekutsenga Imikhicito Yakuleli we-9, lebewubanjwe ngaphasi kwalengcikitsi:  Umkhicito wakuleli njengemgcugcuteli weKukhula Kwemnotfo . I-Proudly South African yi-ejensi yeLitiko Letekuhwebelana Netimboni kanye neMncintiswano.5.2. Lengcungcutsela beyisakatwa etinkhundleni tekuchumana letinyenti kwentelwa kutsi lizinga lekuhlanganyela kuletingcoco libe banti. Umbukiso wakuvidiyo-inthanethi wavumela tinkampani kutsi tikhangise ngemikhicito netinsita tato kuvidiyo lemfishane leyenta kutsi kube nemhlangano waku-inthanethi walabo labafuna kuhwebelana.  5.3. Ikhabhinethi imema bonkhe bantfu baseNingizimu Afrika kutsi besekele imikhicito lelinywa kuleli netinsita takuleli, ikakhulu ngalesikhatsi sekuvuswa kwemnotfo nekwakheka kwemisebenti6. Luvakasho Lwekuya Esikhungweni Sekulondvolota se-Biovac  6.1. Sekelamengameli David Mabuza, uvakashele Sikhungo se-BioVac Sekugcina Imijovo Yekugoma, eGauteng ngaLesibili, mhla ti-2 Indlovulenkhulu 2021 njengencenye yemsebenti weLikomidi Letindvuna leMijovo yeKugonyelwa i-COVID-19, lekungusona sengamele kuchuba ngemphumelelo luhlelo lwekugoma.6.2. Sikhungo i-Biovac, inkampani yekudidiyelwa kwemitsi letinte eKapa, ngeyahulumende futsi uyihlanyele nemkhakha lotimele. Yasungulwa nga-2003 kute ibukane netinhlelo tekugonywa taseNingizimu Afrika kutekutfutfukisa imijovo yekugoma, kanye netinchubo tekulondvolota nekusabalalisa imijovo yekugoma etindzaweni tekugonywa letehlukene.6.3. Kuleminyaka leyendlulile, i-Biovac yakhe indzawo leyenele yekulondvolota nekusabalalisa imijovo yekugoma.  Ikhabhinethi yenetisekile ngeligalelo layo mayelana neluhlelo lwekugonywa kanye nemsebenti lowentiwe naletinye tindzawo tekudidiyelwa kwemitsi kute kutsi kukhicitwe imijovo yekugonyelwa i-COVID-19.6.4. Ikhabhinethi imema wonkhewonkhe kutsi kucashelwe futsi kuchutjekwe nekugcina tindlelanchubo tetemphilo tekugcoka tifonyo uma sisetindzaweni temmango, kugeza tandla njalo-nje ngemanti nensipho noma kugeza tandla ngesibulalamagciwane lesine-alkhoholi lenge-70%, kukhweshelana ngalokungenani ngalokungemamitha la-1,5 kanye nekugwema imibutsano lemikhulu. Kuvikelwa kwekucubuka kwesitsatfu kusetandleni tetfu.B. Tincumo TeKhabhinethi1. Sikimu Savelonkhe Sekusita Titjudeni Ngemali (i-NSFAS)1.1.  Ikhabhinethi yetfulelwe inkhulumo yiNdvuna yetemfundvo Lephakeme, Tesayensi neTheknoloji, Dkt. Blade Nzimande, mayelana netinsayeya i-NSFAS lebukene nato tesikhebesi lesikhona kwamanje ekusiteni ngetetimali. Letinsayeya setibambelele kuphotfulwa kwelubhaliso lwetitjudeni tasenyuvesi temnyaka wekucala. 1.2. Lubhubhane lwe-COVID-19 setente letinsayeya taba nemandla kakhulu. Letinye tato ngumnyaka wekufundza lowengetiwe nelinani lebafundzi labafanelwa kutfola lolusito ngenca yekutsi batali babo balahlekelwe yimisebenti yabo. Kusombulula lensayeya, Ikhabhinethi ivume timali letengetiwe futsi imininingwane yakhona itawucaciswa yiNdvuna Nzimande masinyane ngemuva kwalenkhulumo. 1.3. Ikhabhinethi seyikhiphe umyalo wekutsi kufanele kutsi kwentiwe umsebenti lochubekako kute kutsi kutfolwe indlela letse tinta kakhudlwana yekusita titjudeni kutemfundvo yato lephakeme. Ikhabhinethi iyachubeka nekutinikela kutsi kufanele kwentiwe umsebenti lochubekako wekutsi tonkhe titjudeni letifanelwe kusitwa atishiywa ngaphandle ngenca yekweswelakala kwetimali.  2. Luhlakamtsetfo Lwetekulawulwa Kwemhlaba Kanye Nekuhlelwa Kabusha Kwelilungelo Lekuba Sendzaweni Letsite Etindzaweni Tawonkhewonkhe2.1. Ikhabhinethi ilivumile luhlaka lweLiphephambiko mayelana neKulawulwa Nekuhlelwa Kabusha Lilungelo Lekuhlala Kumhlaba lotsite eTindzaweni Letabelwanako kutsi kuchutjekwe kuboniswane nebadlalindzima labafanele. Lokuhlelwa kabusha lokuhlongotwako kuniketa luhlakamsebenti lwetemtsetfo lwekucala inchubo yekwendlulisa umhlaba lowabelwanako wendluliselwe kubantfu noma kumimango lilungelo labo lekuhlala kulowo mhlaba alikavikeleki ngekwemtsetfo. 2.2. Lokuhlela kabusha kutawuphindze futsi kukhulise bubanti imphahla leyabelwanako kute kutsi kuhlonyiswe imimango ikwati kuhlanganyela kumisebenti yetemasiko, tenhlalo kanye netemnotfo labatikhetsela kona.  Lokubonisana kutawuphetfwa ngekubanjwa kweNgcungcutsela Yavelonkhe Yetemhlaba lelindzelwe.3. Kutsengwa kwemijovo yekugoma3.1. Ikhabhinethi yetfulelwe inkhulumo yiNdvuna yeTemphilo Zweli Mkhize neNdvuna yeTetimali Tito Mboweni mayelana netinkhulumo tekucela nekubonisana tekontileka yekutsenga imijovo yekugoma kuletinye tinkampani letididiyela imitsi letehlukile. Ikhabhinethi ibuke lamanye emagama lalukhuni kulamakontileka langahambisani neMtsetfo Wetekuphatfwa Kwetimali Tahulumende, 1999 (Umtsetfo-1 wanga-1999) yaphindze futsi yacaphela kwekuhlukahlukana lesevele kuniketwe ngeTemafa Avelonkhe ngekucabangela timphilo tebantfu baseNingizimu Afrika. 3.2. Lokwehlukahlukana kufake ekhatsi imigomo yekukhokhela phambilini kucinisekisa kutsi bantfu baseNingizimu Afrika bayayifinyelela lemijovo yekugoma masinyane. Ikhabhinethi iyesekele lemitamo yeTemafa Avelonkhe nekutsi Litiko Letemphilo Lavelonkhe lichubeke netinkhulumo tekucela nekubonisana liphindze futsi licinisekise kutsi wonkhewonkhe uyafinyelela masinyane kumijovo yekugoma.4. Simo Setenhlekelele Yavelonkhe 4.1. Ikhabhinethi ikuvumile kwelulwa kwesikhatsi seSimo Senhlekelele Yavelonkhe saya kumhla ti-15 Mabasa 2021. Loku kwentiwa ngekuya kwemibandzela yeSigaba se-27(5) (C) seMtsetfo Wekulawulwa Kwenhlekelele, 2002 (Umtsetfo-57 wanga-2002). Sive sicelwa kutsi sichubele silandzele tonkhe tinchubo tetemphilo te-COVID-19 nemikhawulo yekuvikela kubhebhetseka kwaleligciwane.C. Imitsetfosivivinyo1. Umtsetfosivivinyo weTemphilo Nekuphepha Emsebentini (i-OHS) wanga-20201.1. Ikhabhinethi ikuvumile kushicilelwa kweMtsetfosivivinyo we-OHS-2020 kutsi kuboniswane ngawo nesive. LoMtsetfosivivinyo ufuna kuchibela Umtsetfo we-OHS, 1993 (Umtsetfo-85 wanga-1993) bese iwenta uhambisana netindlelanchubo temave emhlaba. Uphindze futsi ufuna kucinisa tinyatselo tetekuphepha tetisebenti etindzaweni tato tekusebenta letehlukene.1.2. LoMtsetfosivivinyo ungenisa imigomo lehlomisa tisebenti kutsi tingasebenti nangabe tiva kutsi simondzawo siyingoti kantsi futsi asikaphephi, ngaphandle kwekutsi tihlushekiswe bacashi. 2. Umtsetfosivivinyo Wekuvikela Bahlali Betindlu 2.1. Ikhabhinethi ikuvumile kwetfulwa ePhalamende kweMtsetfosivivinyo Wekuvikela Bahlali Betindlu.  LoMtsetfosivivinyo ucitsa lomtsetfo lokhona kwamanje Umtsetfo Wekuvikela Bahlali Betindlu, 1998 (Umtsetfo-95 wanga-1998). Letichibelo letiphakanyisiwe tifaka ekhatsi kukhulisa lizinga letekuvikeleka lelinikwa bahlali betindlu   kufaka ekhatsi kulungiswa kwato, kwentiwa tibe ncono, kuntjintjwa kanye nekwengeta kulikhaya lelikhona. LoMtsetfosivivinyo uphindze futsi uphakamise tinhlelo letiletsa tingucuko embonini yekwakhiwa kwemakhaya. 2.2.  Kutfolwe emagalelo lamanyenti kulabatsintsekako balomkhakha ngekubonisana nesive. LoMtsetfosivivinyo utawendlula kulokunye kubonisana lokunyenti ngenchubo yasephalamende ngembi kwekutsi uphasiswe ube ngumtsetfo.  D. Imikhosi Letako1. Lilanga Lemhlaba Lemanti1.1. INingizimu Afrika itawuhlanganyela kanye nemmango wemhlaba ekugubheni Lilanga Lemhlaba Lemanti ngeMsombuluko, mhla tinge-22 Indlovulenkhulu 2021. Lelilanga liphakamisa kucaphela simo lesimatima semhlaba semanti liphindze futsi ligcile ekuzuzeni Umgomo-6 Wekutfutfuka Lokusimeme: Emanti Lahlantekile Nekuhanjiswa kwendle kwawonkhewonkhe nga-2030.1.2. Litiko  Letemanti Netekuhlanta seletfule umkhankhaso i-#SaveWater kukhumbuta bonkhe bantfu baseNingizimu Afrika lonkhe lintfonsi libalulekile. Nanoma-nje lisandza kuna kahle, live lelinendlala yemanti lingaba esomisweni lesichubekako lokuchutjiselwa embili tingucuko kutesimo selitulu.1.3. Ikhabhinethi imema bonkhe bantfu baseNingizimu Afrika kutsi basebentise kahle emanti ngekuwonga ngoba kuwamosha kwetfu lamuhla kungaba nelifutse etitukulwaneni letitako. Asibeni situkulwane lesinesibopho lesifake likusasa etandleni tawonkhewonkhe ngekuvala impompi lemosha emanti. E. Imiyaleto1. KuhalalisaIkhabhinethi ihalalisela:Mk. Tshepho Faith Koopa, sosayensi wekwelashwa wendzawo losebenta ku-Pathology LabOne lotfole i-antigen yekuhlola i-COVID-19. Le-antigen iyincenye yemakhithi ekuhlola i-COVID-19  lesetjentiswa ngemalabhorethri e-LabOne eKhayelitsha, eNshonalanga Kapa kanye naseMidstream, eGauteng. I-Pathology LabOne yatsenga lamakhithi ekuhlola ibambisene naPrince Amon Moagi weluhlanga lweBakgatla eNyakatfo Nshonalanga, i-Africapacity Investment Group kanye ne-Brawne Capital. 2. Kudvudvuta Ikhabhinethi ivakalise emavi ekulila newendvudvuto kulemindeni nebangani banaba labalandzelako: Mk. Karima Brown (54), intsatseli lesigayigayi nesishikashiki.   Mnu. Peter Matlare (61), somabhizinisi naSekela-CEO we-Absa labaphindze futsi badlala tindzima letinyenti ngetulu kwemabhizinisi aseNingizimu Afrika ne-SABC.Mnu. Azwifarwi Dick Ralushi (71) sigayigayi setenkhululeko. Ralushi bekalilunga le-Black Peoples Convention (i-BPC ) futsi asebenta njengeMabhalane Webantfu.  Bekalilunga leLikomidi le-Northern Transvaal Action kanye futsi nalongaphasi kwe-UDF, kanye neSishikashiki semshoshaphasi seluphiko lwetemphi lwe-African National Congress Umkhonto WeSizwe ngaphasi kwe-Northern Transvaal Rural Machinery. F. kubekwa EtikhundleniKutawuhlolwa ticu tabo bonkhe lababekwe etikhundleni kubuye futsi kucinisekiswe kufaneleka kwabo mayelana netekuphepha.1. Mk. Mamogala Jennifer Musekene   Lisekelamgcondzisi Jikelele: Kulawulwa Kwemakhemikhali Nenkhukhuma, Litiko Letesimondzawo, Temahlatsi Netekudoba. Imibuto:Mk. Phumla Williams   loKhulumela Ikhabhinethi Makhalekhikhini: 083 709 0139 "
"Isitatimende soMhlangano weKhabhinethi Obubanjwe Nge-inthanethi ngoLwesithathu, mhla zingama-24 kuNdasa 2021",25 Mar 2021,https://www.gov.za/speeches/statement-virtual-cabinet-meeting-24-march-2021-25-mar-2021-0000,https://www.gov.za/ss/speeches/isitatimende-somhlangano-wekhabhinethi-obubanjwe-nge-inthanethi-ngolwesithathu-mhla-zingama,"A. Ezisematheni1. UHlelo Lokukhishwa Komgomo1.1. Uhlelo lweSisonke lokugomela Isifo segciwane le-Corona (i-COVID-19) selwelulelwe ezikhungweni zokugoma ezingama-54 kulo lonke izwe. Kuze kube manje lolu hlelo selugome abantu abangaphezu kwezi-207 808.1.2. Izigaba ezintathu zohlelo lokukhishwa koMgomo eNingizimu Afrika zime kanje:Isigaba soku-1: Siqaliswe ezinyangeni ezintathu kusuka ngoNhlolanja kuya kuMbasa kowezi-2021, nokubhekelwe kubasebenzi bezempilo abayizigidi ezi-1.5 (abayizi-608 295 babhalisile) ezweni lonke. UMnyango Wezempilo usahamba kahle ngokugoma bonke abasebenzi bezempilo ngokuphela kweSigaba soku-1.Isigaba sesi-2: Sizoqhutshwa izinyanga eziyisithupha, sizoqala ngoNhlaba kuya kuMfumfu ngowezi-2021. Lesi sigaba sizobhekelela abantu abayizi-13 350 140 ababuthakathaka, abasebenzi bemisebenzi engumongo kanye nomkhakha wezempilo nezokuphepha; abasebenzi emikhakheni ebucayi ekuvuselelweni komnotho efana nezimayini, ezokuvakasha, imboni yamatekisi, izitolo neziphaza, abathengisi bezithelo nezitshalo, abezindaba kanye nabanye abafanelekile.Izikhungo zokugoma eSigabeni sesibili nesesithathu zizokwandiswa zibe yizi-2085 futhi lokhu kubandakanya ukuthi izikhungo zomkhakha ozimele zithuthukise ukusebenza nesivinini sokuqhutshwa kohlelo lokugoma.Isigaba sesi-3: Sizoqhutshwa izinyanga ezintathu (ngoLwezi wezi-2021 kuya kuNhlolanja wezi-2022) ukubhekela labo abasele eNingizimu Afrika, kubandakanya nalabo abangazange bagome eSigabeni sesibili, nokubhekelelwe ukuthi kube ngabantu abayizi-22 600 640.1.3. IKhabhinethi liyakwamukela ukufika okuqhubekayo kwemithamo yomgomo wakwa-Johnson & Johnson (i-J&J) ezweni, okuqinisekisa inqubekela-phambili yokusebenza kweSigaba sokuqala sohlelo lweSisonke lokugoma.1.4. IKhabhinethi lisalokhu lizethembile ngenqubekelaphambili enhle kakhulu eyenziwe Iziphathimandla Ezilawula Imikhiqizo Yezempilo eNingizimu Afrika (i-SAHPRA) ekugunyazeni umgomo we-J&J ukugoma abantu. Ukugunyazwa kwakamuva okwenziwe yi-SAHPRA komgomo wakwa-Pfizer/BioNTech kumele kunikezele izwe ukufinyelela kwimigomo eminingi ezosindisa izimpilo.1.5. IKhabhinethi ithanda ukuphinde iqinisekise abantu baseNingizimu Afrika ngekhono loMnyango Wezempilo, ngokubambisana nomkhakha ozimele, ukwenza umsebenzi wokugoma abantu abaningi uma sekuqala iSigaba sesibili.1.6. IKhabhinethi liphinde lamukela ukuvakashelwa kweSikhungo Sokukhiqiza i-Biovac esiseNtshonalanga Kapa ngoLwesine, mhla ziyi-18 kuNdasa 2021 nguSihlalo WeKomidi loNgqongqoshe (i-IMC) elibhekele Imigomo ye-COVID-19, iPhini likaMongameli u-David Mabuza. Lolu hambo lwahlolisisa ikhono lesikhungo, ingqalasizinda kanye notshalomali ukuze kwesekelwe ukukhiqizwa nokuthuthukiswa komgomo.1.7. Ukusebenzisana phakathi kwe-Biovac kanye nenkampani ekhiqiza imigomo yaseMelika, i-ImmunityBio, ukuthuthukisa ikhono leNingizimu Afrika ukuthi ikhiqize imigomo ye-COVID-19, kuzoholela ukuthi imigomo ye-COVID-19 elandelayo ye-ImmunityBio ikhiqizwe lapha ezweni.1.8. IKhabhinethi licela bonke abantu baseNingizimu Afrika nabo bonke abantu ezwenikazi ukuthi badlale indima yabo bathobele imikhawulo yokuvalwa kwezwe   ikakhulukazi ngesikhathi esizayo semigubho yezenkolo ye-Pesach, iPhasika kanye ne-Ramadan   ukuze kuzoncishiswa okunye ukuqubuka kokusuleleka nge-COVID-19 nokugwema ihlandla lesithathu elinamandla. 1.9. IKhabhinethi liphinde lagcizelela ukubaluleka kokulandela izindlela ezingahlanganisi imithi zokugwema ukusulelana nge-COVID-19 ngokuqhubeka nokugqoka izifonyo ezindaweni ezinabantu, ukuqhelelana ngegebe eliyimitha nesigamu, ukuhlamba njalo izandla ngensipho namanzi noma ukusebenzisa isibulali-magciwane esine-alcohol, nokugwema imibuthano enabantu abaningi. 2. Ezamandla2.1. IKhabhinethi liyazi ngomthelela ongemuhle kwezenhlalo nomnotho, ukuphazamiseka kanye nokubambezela okudalwe ukucinywa kogesi ngenhloso yokuwonga kwizakhamuzi kanye nakumabhizinisi emavikini ambalwa edlule.2.2. Kwenziwa wonke umzamo ukuxazulula izinselele ezikhona zogesi nokuletha ukuphehlwa kwamandla amasha ngokushesha okukhulu, okuyinto ebalulekile ekuvuselelweni komnotho waseNingizimu Afrika. Ngasikhathi sinye, uhulumeni uyaqhubeka nokweseka imizamo ebumbene yokuletha uzinzo kwa-Eskom nokuyibeka emgudwini osimeme wokukhula.2.3. IKhabhinethi yamukele isimemezelo esenziwe uNgqongqoshe Wezimbiwa Nezamandla uGwede Mantashe sabahlinzeki abayisishiyagalombili abakhethiwe ukuthi bahlinzeke ngogesi ophuthumayo owengeziwe ongama-megawatts ayizi-2 000 ozosiza ukweseka umthamo kazwelonke isikhathi esifushane.2.4. Abahlinzeki abakhethiwe oHlelweni Lwabakhiqizi Bogesi Abazimele balindeleke ukuthi bakhiqize ugesi usuka emisebeni yelanga, emoyeni, kwigesi yemvelo engamanzi kanye nasekulondolozweni kwamabhethri. Ukuxhunywa kokuqala kubekelwe ukuqala ngoNcwaba kowezi-2022.2.5. Imisebenzi eyisishiyagalombili izofaka izigidigidi ezingama-R45 emnothweni, okuzoba nokwenziwe lapha ekhaya okungama-50% futhi kusungule amathuba emisebenzi ayizi-3 800 ngesikhathi sekwakhiwa. Amanye amathuba emisebenzi ayizi-13 500 azosungulwa ngeSikhathi Seminyaka engama-20 Yesivumelwano Sokuthengwa Kogesi.2.6. Amaqhinga okungenelela uhulumeni awenzayo ukuhlela kabusha nokuqinisa uhlelo logesi azothuthukisa amandla okuphehlwa kukagesi ezweni. Inqubekela-phambili ebonakalayo iyabonisa ukuthi imizamo yethu yokubhekana nezinselele zogesi ithola umfutho.2.7. IKhabhinethi liphinde icela thina sonke ukuthi sesekele imizamo yokuqinisa ukusebenza kuka-Eskom ngokubika ukuxhunywa kogesi okungekho emthethweni, ukuphazamiswa kwamamitha ogesi kanye nokuthengiswa okungekho emthethweni kwamavawusha ogesi kwabomthetho. Kumele sonke sibe ngabathengi abazibophezele bogesi ngokukhokhela izindleko zogesi zanyanga zonke.3. Isivumelwano sezimali samanyuvesi3.1. IKhabhinethi isalokhu izinikele ekutholeni isixazululo esisimeme nesizoba ngesesikhathi eside sokuxhasa imfundo ephakeme ngezimali, ukuqinisekisa ukuthi bonke abafundi abafanelekile ngokwemfundo abavalelwa ngaphandle ngokwezimali.3.2. Isivumelwano sezimali phakathi koMnyango Wezemfundo Ephakeme Nokuqeqeshwa (i-DHET) kanye nezikhungo zemfundo ephakeme sihambisana nokwehla kwamandla emali, njengengxenye yokwenza imfundo ephakeme ingabizi.3.3. IKhabhinethi likhathazekile ngokukhula kwezikweletu ezindala zabafundi ohlelweni lwemfundo ephakeme. I-DHET njengamanje ihlanganisa imininingwane yabafundi abathintwa yilesi sikweletu, ezoba ingxenye yokubuyekezwa okuhleliwe kwenqubomgomo yokuxhaswa kwabafundi ezokwethula indlela yokuxhasa esimeme yemfundo ephakeme.3.4. Okwamanje, iKhabhinethi ligqugquzela izikhungo zemfundo ephakeme ukuthi zixoxisane nezinhlangano zabafundi bazo ukuthola izisombululo ezizovumela abafundi abaningi ukuthi babhalise.3.5. IKhabhinethi lamukele uphenyo olusheshayo kanye nokuboshwa kwamaphoyisa amane ngezinsolo zokubulala uMnu Mthokozisi Ntumba (oneminyaka engama-35) ngesikhathi sombhikisho wakamuva wabafundi ngaphandle kweNyuvesi yase-Wits eGoli. Okunye futhi, iKhabhinethi lamukele ukuboshwa kwalabo abathinteka kudlame lomphakathi kanye nokuhlaselwa okuqhubekayo kwamaphoyisa ngesikhathi semibhikisho.3.6. IKhabhinethi lihlonipha ilungelo lomthethosisekelo lokubhikisha ngokuthula ngokulandela umthetho. Noma kunjalo, abomthetho angeke bavumele izigebengu ukuthi zisebenzise ithuba lemibhikisho esemthethweni bese zenza ubugebengu ngokushisa nokudicilela phansi impahla yalabo abazimele nekahulumeni.4. Ukubulawa kwamaphoyisa4.1. IKhabhinethi lisalokhu likhathazekile ngokuhlaselwa okubikwayo kwamalungu oMbutho Wamaphoyisa eNingizimu Afrika. Amaphoyisa abeka izimpilo zawo engcupheni nsuku zonke ukuqinisekisa ukuphepha kwemiphakathi yethu kanye nezwe.4.2. Enyangeni eyedlule, kusukela mhla wama-25 kuNhlolanja 2021, inani eliphelele lamaphoyisa ayi-12 abulawa ngesihluku esemsebenzini amanye engekho emsebenzini ezingxenyeni ezehlukene zezwe. 4.3. Zonke izenzo zodlame kanye nokubulala ezibhekiswe emaphoyiseni akuzona ezobugwala kuphela kodwa futhi zibonisa ukungalithandi izwe, futhi akumele zibekezelelwe emphakathini wethu. IKhabhinethi icela abomthetho ukuthi baqinisekise ukuthi ubulungiswa buyenzeka kuwo wonke amaphoyisa abulewe. 4.4. Njengomphakathi othobela umthetho nothanda ukuthula, ake sibonise ukudinwa kwethu ngalokhu kubulawa kwamaphoyisa ngokubika bonke abenzi bokubi nababalekela umthetho kwabomthetho. Ukufa kwephoyisa elilodwa kungukufa kwamaningi.5. Usuku Lwamalungelo Abantu5.1. IKhabhinethi libonga bonke abantu baseNingizimu Afrika abahlanganyele emibungazweni yezwe yoSuku Lwamalungelo Abantu ngeSonto, mhla wama-21 kuNdasa 2021 ngaphansi kwesiqubulo esithi:  Unyaka ka-Charlotte Maxeke: Ukuthuthukiswa Kwamalungelo Abantu Ngesikhathi se-COVID-19 . Isikhumbuzo salo nyaka siqondane nokubungazwa kweminyaka engama-25 kwamukelwa uMthethosisekelo weRiphabhlikhi yaseNingizimu Afrika wangowe-1996. 5.2. Lolu suku lusikhumbuze umsebenzi wethu wokuziphatha njengesizwe ukuthi siqhubeke silwe nokucwasana ngokobuhlanga, ukucwasana ngokobulili, ukucwaswa kwabokufika nalo lonke udlame oluhlobene nokungabekezelelani, okubandakanya udlame olubhekiswe kwabobulili obuthile kanye nezinsalela zesihluku samaphoyisa.5.3. IKhabhinethi licela bonke abantu baseNingizimu Afrika ukuthi basebenzise izinsuku ezisele eNyangeni Yamalungelo Abantu ukukhulisa ukuhlangana okukhulu ngokwenhlalo, ukwakhiwa kwesizwe kanye nokwabelana ngobunikazi bezwe.B. Izinqumo zeKhabhinethi1. Umthethonqubo Kazwelonke we-Data Nokugcinwa Kwemininingwane Emkhathini1.1. IKhabhinethi ligunyaze ukushicilelwa kusomqulu koMthethonqubo Ohlongozwayo Kazwelonke we-Data Nokugcinwa Kwemininingwane Emkhathini ukuze umphakathi uphawule ngawo. Umthethonqubo uhlose ukulinganisa imithethonqubo ekhona kanye nomthetho ukuqinisekisa ukuthi izwe liyayisebenzisa intuthuko yomnotho wezobuchwepheshe bedijithali.1.2. Izinsiza ze-Data Nokugcinwa Kwemininingwane Emkhathini izona zinto ezibalulekile ekwenzeni umnotho wezobuchwepheshe bedijithali. Umthethonqubo futhi uhlose ukuqinisekisa ukuthi izwe libamba iqhaza esikhathini esisha se-data. Uma sewamukelwe, umthethonqubo uzophinde uqinise amandla oMbuso ukuhlinzeka ngezinsiza kuzakhamuzi.2. Umthetho Ohlongozwayo Kazwelonke Wokunikela Ngokuzimisela (i-NDC) ekubhekaneni komhlaba nokuguquka kwesimo sezulu2.1. IKhabhinethi igunyaze umthetho ohlongozwayo obuyekeziwe we-NDC ekubhekaneni komhlaba nokuguquka kwesimo sezulu ukuze umphakathi uphawule. Isivumelwano i-Paris Agreement sidinga ukuthi iNingizimu Afrika ilethe ama-NDC ezikhathi ezithile achaza ngokucacile okuphokophelelwe ukunciphisa igesi engadingekile emoyeni.2.2. Selokhu kwamukelwa isivumelwano i-Paris Agreement ngoZibandlela wangowezi-2015, iNingizimu Afrika seyenze inqubekela-phambili ebonakalayo ekuqhubeleni phambili intuthuko nokuqaliswa kokusebenza kwama-NDC ayo.2.3. Umthetho ohlongozwayo obuyekeziwe ucabangela nezimo zikazwelonke zeNingizimu Afrika, izidingo zomthetho zesivumelwano i-Paris Agreement, ukulingana kanye nobuchwepheshe besayensi bakamuva.3. I-IMC koweNdebe Yomhlaba Yebhola Lomnqakiswano yangowezi-2023 (i-NWC)3.1. IKhabhinethi igunyaze ukusungulwa kwe-IMC ye-NWC yangowezi-2023 ngenhloso yokusingatha i-NWC yangowezi-2023. I-IMC izohola umsebenzi wokulungiselela lo mcimbi.3.2. INingizimu Afrika, ezoba izwe lokuqala ngqa e-Afrika ukusingatha i-NWC, izosingatha amazwe ayi-16 aqhudelanayo. 4. Umbukiso Womhlaba Wezitembu (i-IPEX)   4.1. IKhabhinethi ligunyaze ukusingathwa kwe-IPEX, ophinde waziwe ngokuthi umbukiso wezitembu, eKapa kusuka mhla we-9 kuya mhla ziyi-19 kuZibandlela 2021 ngaphansi kwesiqubulo esithi: Indlela eya kwiNtando yabantu . Umfelandawonye we-International de Philatelie (i-FIP) kwasekuqaleni wawuhlele ukuba nalo mbukiso eKapa kusuka mhla ziyi-17 kuya mhla zingama-20 kuNdasa 2021 kodwa wahlehliselwa olunye usuku ngenxa ye-COVID-19.4.2. UMnyango Wezokuxhumana Nobuchwepheshe Bedijithali uzohlela futhi usingathe lo mcimbi ngokubambisana nekomidi elihlelayo le-FIP.4.3. Izitembu eziqoqiwe zizobonisa izikhathi zomlando, abantu kanye nezehlakalo ezaba negalelo ekuthuthukiseni intando yabantu eNingizimu Afrika. Izihambeli ezilindelekile zizofaka igalelo kwezokuvakasha zezwe, zikhulise umnotho wasekhaya, futhi zithuthukise ukuhlangana ngokwamasiko nakwezenhlalo.5. Uhlelo Lweminyaka Eyishumi Lokuqalisa Ezesayensi, Ubuchwepheshe kanye Nokuqamba Kabusha (i-STI Decadal Plan)5.1. IKhabhinethi ligunyaze Uhlelo Lwesu lwe-STI Lweminyaka Eyishumi kusuka kowezi-2021 kuya kowezi-2031 ukuqalisa ukusebenza ngesayensi kanye nokuqamba kabusha. Uhlelo lulandela Umthetho Odingidwayo Kwezesayensi Nokuqamba Kabusha owagunyazwa yiKhabhinethi ngowezi-2019.5.2. Umthethonqubo uphendula ukuthuthuka okusheshayo kwezobuchwepheshe kanye nokuqondisa i-STI ukuze kuzothuthuka ezenhlalo nomnotho ezweni. Lolu Hlelo Lweminyaka Eyishumi luzoba iqhinga elikhulu likahulumeni, elizohlanganisa eminye iminyango efana neMinyango Yezolimo, Eyokuguqulwa Komhlaba Nokuthuthukiswa Kwezindawo Ezisemakhaya; Owezimbiwa Nezamandla; Owezempilo; kanye noWokuhwebelana, Ezezimboni kanye Nokuncintisana. Ukuqalisa kokusebenza kwawo kuzoba ngokusebenzisana nayo yonke iminyango efanelekile.C. Imicimbi Ezayo1. Iqembu LikaMongameli Lokufunda Izincwadi nge-inthanethi1.1. IKhabhinethi ligqugquzela abantu baseNingizimu Afrika ukuthi bahlanganyele esikhathini sesine seQembu likaMongameli Lokufunda Izincwadi ngoLwesine, mhla zingama-25 kuNdasa 2021 kusuka ngehora le-16:30 kuya ku-18:30, okuzokwenzeka ngobuchwepheshe be-Microsoft Teams (https://nrc.org.za/).1.2. Kulokhu kuhlanganyela kuzofundwa izincwadi zakudala zaseNingizimu Afrika ethi: The Suit ebhalwe ngu-Can Themba kanye nethi: I am not a Tramp ebhawe ngu-Leslie Sehume.1.3. Selokhu wethulwa ngowezi-2019, uMfelandawonye Kazwelonke Wokufunda Izincwadi ususekele umkhankaso wokufunda izincwadi i-Read to Lead Campaign kanye nekhwela likaMongameli lokuthuthukisa ukufunda izincwadi kuzwelonke   kusuka eklasini kuya ekhaya.1.4. Ngokusebenza ngokubambisana singakha phezu kwaleli khono eliyisisekelo sakhe ukufinyelela emathubeni emisebenzi.D. Imiyalezo1. UkuhalalisaIKhabhinethi lihalalisela futhi lidlulisa okuhle kodwa kulaba:Dkt Patrice Motsepe, usomabhizinisi owaziwayo obe ngowokuqala eNingizimu Afrika ukukhethwa njengoMongameli weNhlangano Yebhola Lezinyawo e-Afrika.IKhabhinethi liphinde lifisela bonke abantu baseNingizimu Afrika amaholidi ePhasika anenjabulo nokuphepha, nemiphakathi yezenkolo iPhasika elihloniphekile nelibusisekile ngokomoya.2. Amazwi EnduduzoIKhabhinethi lidlulisa amazwi enduduzo emndenini nakubangani baka:Bayede iNkosi Goodwill Zwelithini kaBhekuzulu, obe yinkosi ebuse isikhathi eside eBukhosini bakwaZulu. UMongameli uRamaphosa uvumele ukuthi uBayede Umngcwabo Wombuso Okhethekile: ISigaba soku-1, esibandakanya ukuhlonishwa ngumbutho wezempi. UBayede uzokhunjulwa njengenkosi enombono eyabumbanisa abantu bakwaZulu, abaholi bendabuko futhi yaba negalelo empumelelweni yabantu bakwaZulu.UMhlonishwa uMongameli John Pombe Magufuli weRiphabhlikhi yase-Tanzania. INingizimu Afrika ihlangene ngobuhlungu nohulumeni nabantu base-Tanzania njengoba bedlula kulesi sikhathi esinzima. Ukuhlonipha uMongameli Magufuli, uMongameli u-Ramaphosa uthe:  Sibakweleta lukhulu abantu base-Tanzania ngenkululeko yethu esayithola ngenxa yobubele nokuzidela kwabo. Yilo mlando esabelana ngawo owenza ukuthi thina, njengabantu baseNingizimu Afrika, ukulahlekelwa nguMongameli uMagufuli sikuzwe kakhulu futhi kushaye kithina siqu. I-Tanzania ilahlekelwe ngubaba kanye nobhuti, i-Afrika ilahlekelwe umholi onombono, futhi iNingizimu Afrika ilahlekelwe umngani omuhle. Mnu Menzi Ngubane, umakadebona womlingisi osewine izindondo obekade enekhono elihle kakhulu ekulingiseni futhi oyiciko. Ube negalelo elikhulu ekuthuthukiseni ubuciko bokulingisa, kumabonakude nangaphandle komabonakude. Umsebenzi wakhe njengeciko uyaqhubeka nokugqugquzela abaningi emkhakheni wobuciko.Nks Noxolo Maqashalala, obengumlingisi osemncane okhaliphile owabusisa omabonakude bethu ngokubonisa ikhono lakhe elimangazayo.Dkt Nawal El Saadawi, wase-Egypt olwela abesifazane, isishoshovu samalungelo abantu, umbhali kanye nodokotela oweluleka ngokwengqondo. Ube negalelo ekulweni nokucindezelwa kwabesifazane ngokwamasiko, inkolo kanye nangokwezigaba zezinhlaka zenhlalo ngemibhalo yakhe nobushoshovu bakhe. Wayaziwa umhlaba wonke ngomsebenzi wakhe owawulwa nokusikwa kwezitho zangasese kubantu besifazane.Mnu Pathasarvasan Govender, ophinde aziwe ngelika  Charm Govender , isishoshovu soMzabalazo sase-Chatsworth KwaZulu Natali, owayeyilungu le-Natal Indian Congress kanye nesishoshovu somshoshaphansi se-African National Congress (i-ANC).Mnu Cecyl Esau, owayeyiqhawe loMzabalazo nowayeyisiboshwa sepolitiki e-Robben Island nowayeyilunga eledlule lombutho wezempi we-ANC, woMkhonto weSizwe. UMnu Esau wachitha ubusha bakhe bonke nobudala bakhe elwela iNingizimu Afrika ekhululekile, engacwasi ngokobuhlanga futhi engacwasi ngokobulili.E. AbaqashiweBonke abaqashiwe kumele kuqinisekiswe iziqu zabo futhi bahlolwe maqondana nezimo zokulandela umthetho.1. Nks Nolwazi BK Gasa njengePhini Lomqondisi-Jikelele (u-DDG): Planning, Policy and Strategy kwa-DHET.2. Mnu Samuel Zamokuhle Zungu njenge-DDG: Technical and Vocational Education and Training kwa-DHET.3. Nks Pretty Nozipho Makukule njengeSikhulu Esiyinhloko Esilawula Izimali (i-CFO) kwa-DHET.4. Nks Memme Sejosengwe, inkontileka yakhe njengoNobhala-Jikelele ehhovisi Lejaji Eliyinhloko yelulwa.Imibuzo:Nks Phumla Williams   USomlomo weKhabhinethiUmakhalekhukhwini: 083 501 0139"
"Sitatimende Semhlangano WeKhabhinethi WangaLesitsatfu, Mhla tinge-21 Mabasa 2021",22 Apr 2021,https://www.gov.za/speeches/statement-virtual-cabinet-meeting-wednesday-21april-2021-22-apr-2021-0000,https://www.gov.za/ss/speeches/statement-virtual-cabinet-meeting-wednesday-21april-2021-22-apr-2021-0000,"Ikhabhinethi ibambe umhlangano wayo wekucala kusukela kwaba khona kumiswa kwemisebenti nekuhamba kwebantfu nga-2020, loku kuyincenye yeKhabhinethi yekutsi ihambisane nalokusha lokwetayelekile lapho lelive lichubeka livula.A. Tindzaba Letibalulekile Talelive1. Kumiswa Kwesikhashana KweLuhlelo Lwekugoma LweSisonke Kanye Nesincomo Sekutsi Luvulwe1.1. Ikhabhinethi yatisiwe ngekumiswa kwesikhashana kweLuhlelo Lwekugoma LweSisonke Lwaka-Johnson and Johnson (i-J&J), lokusinyatselo sekucilika lokuvumele bososayensi baseNingizimu Afrika kutsi babuyekete imininingwane yaseNingizimu Afrika mayelana nalomjovo wekugoma waka-J&J. Loku kulandzele kumiswa kweluhlelo lwemjovo wekugoma waka-J&J eMelika (e-USA) ngemuva kwekutfolakala kutsi bantfu labasitfupha labajovwe ngalomjovo waka-J&J ingati yabo yente emahlwili langakavami. Lesinye sizatfu salokumiswa kwesikhashana kube sincumo sayo i-J&J sekutsi imise kwesikhashana kusetjentiswa kwalemijovoemaveni ase-Europe.1.2. Kumiswa kwesikhashana eNingizimu Afrika bekuhambisana nekutinikela kwahulumende ekucinisekiseni tinyatselo tekuphepha letiphelele letitsetfwe mayelana nekusetjentiswa kwalomjovo. Lemininingwane lebuyeketiwe icinisekise kutsi iNingizimu Afrika kubasebenti betemphilo lasebajovile (ema-HCW) isengakahlangabetani nalokutsi ingati yente emahlwili langakavami.1.3. Ikhabhinethi isemukele sincomo lesentiwe Siphatsimandla SaseNingizimu Afrika Setekulawulwa Kwemikhicito Yetemphilo sekuvula Luhlelo Lwekugoma LweSisonke lwaka-J&J.1.4. Bososayensi betfu batawuchubeka nekulandzelela bonkhe bantfu baseNingizimu Afrika uma bagonywa nanoma sebagonyiwe. Ngasemkhatsini waMabasa 2021, besekugonywe basebenti labanakekela ngetemphilo labangetulu kwalaba-292 623 ngaphasi kwaloLuhlelo Lwekugoma LweSisonke.2. Kwetfulwa kweluhlelo lwekugoma2.1. Ikhabhinethi iyemukele inchubekelembili yekusayinwa kwekontileka ne-J&J lemayelana nekutsengwa kwemijovo yekugoma yaka-J&J kute kutsi kwetfulwe loluhlelo ngalokuphelele, iphindze futsi yancoma Indvuna yeTemphilo, Dkt. Zweli Mkhize kanye neNdvuna yeTekuhwebelana Netimboni kanye Netemincintiswano, Mnu. Ebrahim Patel, mayelana nekusombulula letinkinga betiloku tingakasonjululwa tekutsengwa kwemijovo yekugoma ngaphandle kwekufaka simo seNingizimu Afrika enkingeni.2.2. Ngetulu kwaloko, Ikhabhinethi ikwemukele kuphumelela kwetingcoco nekucela nekubonisana telinani lemijovo yekugoma leyengetiwe yaka-Pfizer letigidzi leti-10, lokwenta samba selinani lemijovo yekugoma yaka-Pfizer ibe tigidzi letinge-30. Loku kusho kutsi iNingizimu Afrika itawukhona kugoma bantfu labatigidzi leti-15 ngalemijovo yekugoma yaka-Pfizer esikhundleni salabatigidzi leti-10 nje kuphela.2.3. Kulungiselela kwetfula kweSigaba-2 seluhlelo lwekugoma lolutawucala mhla ti-17 Inkhwekhweti 2021, Ikhabhinethi ikhutsata bantfu labaneminyaka lenge-60 nangetulu budzala kutsi babhalise kuNchubo Yemininingwane Yekugonywa Yekwe-elekthroniki ku-https://vaccine.enroll.health.gov.za.2.4. Bantfu labete i-inthanethi bangaya bayobhalisa bona matfupha etiteshini tekubhalisela kugoma letingetulu kwe-3 338 letikhona kulo lonkhe lelive. Kutawuphindze futsi kukhishwe nemacembu labomahambanendlwana asite bantfu labadzala, bantfu labangenamakhaya kanye nebantfu labahlala etindzaweni tasemaphandleni.3. Silinganiselomanani Sekwesuleleka nge-COVID-193.1. Ikhabhinethi itfole takamuva mayelana nekwesuleleka nge-COVID-19 takulo lonkhe lelive yaphindze futsi yancoma bantfu baseNingizimu Afrika ngekuchubeka kwabo nekulandzela tindlelanchubo letingesito tetekwelapha tekugcoka tifonyo etindzaweni temmango, nekukhweshelana ngemgamu lolinganiselwa kumamitha langu-1.5 kanye nekugeza tandla njalo-nje ngemanti nensipho noma ngekusebentisa sibulalimagciwane sekugeza tandla lesine-alkhoholi lenge-70%.  3.2. Nanoma kunjalo, lombiko uphindze futsi wakhombisa kukhula lokutsite-nje kancane nge-4,9% ebantfu labahlolwe batfolakala kutsi besulelekile kulamalanga la-14, lendlulile, mhla ti-18 Mabasa 2021. Letehlakalo tikhule kusuka kuleti-14 113 emalangeni aphambilini la-14 taya kutehlakalo leti-14 807 kulamalanga la-14 lendlulile.3.3. Lokukhula lokutse-nje kancane kwetehlakalo kubangelwe yinhlanganisela yekucubuka kabusha kwalesifo eFreyistata naseNyakatfo Kapa, futsi emacembu latsatsa tinyatselo abukane nalesimo ngekushesha akhishiwe kute kutsi alandzelele labo lekungenteka kutsi besulelekile.4. Kuvuswa kwemnotfo4.1. Luklayo Lwemnyaka Lolumkhakhaminyenti Lwenchubo Yebhizinisi Yekufuna Basebenti Ngaphandle Belihhovisi Lelikhulu Lelilawulako (i-BPO) Lwanga-2021, lolubeke iNingizimu Afrika njengeyekucala emhlabeni njengesikhungo se-BPO.4.2. Loluklayo lwendlulele kutiphatsimandla letingetulu kwaletinge-600 letivela etimakethe letinkhulu letingumtfombo letisiphohlongo, letifaka ekhatsi i-Australia, iCanada, iFrance, iGermany, i-Italy, iSpain, i-United Kingdom (i-UK) kanye neMelika (i-USA).4.3. Loku kucinisekisa umsebenti wahulumende nemkhakha wekutsatsa tinyatselo tekuvikela inkinga isengakafiki kwakha emandlamakhono e-BPO alelive, ngekukhula lokunemandla kutikhungo tekushayela tincingo, kwesekwela ngetebucwepheshe kanye netinsita telihhovisi teluphiko lwangemuva nelwangembili temafemu lamakhulu etivenyenti kanye newaseNingizimu Afrika.4.4. Sakhiwonchanti lesinemandla salelive, basebenti labaceceshiwe, lwati lwetetinsita tebucwepheshe netetimali, nekwati lulwimi lwesiNgisi, kuyachubeka nekwenta lelive libe yindzawo lehehanako ye-BPO.5. Kwakhiwa kwemisebenti5.1. Ikhabhinethi kuyayitfokotisa kutsi tingenelelo letinyenti tahulumende tekuvusa kuhlanganyela emnotfweni kwebantfu baseNingizimu Afrika labanyenti, ikakhulu bantfu labasha, setiyacala titsela titselo letinhle.5.2. Luhlelo Lolungumvusa Lwetemisebenti Lwelihhovisi LaMengameli lolwetfulwa ngeMphala 2020 kutsi lubukane nelifutse le-COVID-19 kutemnotfo lwakha noma-ke lwagcina imisebenti le-360 010 ngasekupheleni kweNdlovana 2021, ikakhulu yelusha lolungasebenti. Kwengeta kuloko, loluhlelo lwekuvusa umnotfo selwesekele tindlela tekutiphilisa tebazuzi laba-60 539 ngekwendluliswa kwekwesekelwa, kufaka ekhatsi emavawusha ekukhicita ebalimi labancane.5.3.    Ematfuba langetulu kwalawa la-300 000 avela ekufakeni lusha etikolweni njengebalekeleli kulo lonkhe lelive, ngeMtamo weLitiko Letemfundvo Lesisekelo. Labalekeleli basetikolweni badlale indzima lebalulekile ekuciniseni simondzawo setekufundza etikolweni ngetikhatsi letimatima.6. Kutfutfukiswa kwetakhiwonchanti6.1. Ikhabhinethi iyibongile inchubekelembili leseyentiwe ekwenteni kancono kusebenta ngemphumelelo nekucudzelana kweSikhumulomikhumbi saseThekwini lesesiholele ekunciphiseni kakhulu siminyaminya nekwentiwa kancono kwetfulwa kwetinsita ngesikhatsi lesifanele.6.2. Umhlonishwa, Mengameli Cyril Ramaphosa, uvakashele leSikhumulomikhumbi saseThekwini ngaLesine, mhla ti-15 Mabasa 2021 wayohlola inchubekelembili yekwentiwa kancono kwalesakhiwonchanti ngemuva kwekuhlangana kwakhe nebasebentisi baso kanye nalabatsintsekako ngeMphala nga-2019.6.3. Ekwenteni kancono ematubuko aseNingizimu Afrika, ikakhulu Litubuko laseThekwini, liyinkhaba yemgomo wekuma kweNingizimu Afrika emkhatsini wematubuko etekuhwebelana lamakhulu kakhulu nalasebenta kahle kakhulu futsi licinisa kuma kwetfu njengelisango lalesigodzi nalelivekati.6.4. Ikhabhinethi iphindze yemukela umbiko weluvakasho lwetekwengamela lwekuya kulitubuko iSaldanha Bay Harbour eNshonalanga Kapa lweNdvuna yeTemisebenti Yesive Nesakhiwonchanti Patricia de Lille   ahamba kanye neLisekelandvuna Noxolo Kiviet naDkt. Kgosientsho Ramokgopa, Inhloko yeLutjalomali Nesakhiwonchanti eHhovisi laMengameli   ngaLesibili, mhla ti-6 Mabasa 2021.  6.5. Luhlelo Lwekulungisa neKugcina Ematubuko Lamancane Asesimeni Lesifanele, lekunguMklamo Lohlanganisile Welisubuciko njengencenye yeLisu Lelutjalomali Lwesakhiwonchanti lolwavunywa yiKhabhinethi ngeNkhwekhweti 2020, kwamanje seluphotfulwe ngalokunge-77%. Selwakhe samba sematfuba emisebenti lenge-611 futsi emabhizinisi endzawo lamanyenti lehlukene lamancane, lasemkhatsini lamancane kakhulu asazuze linanimali lelilinganiselwa kutigidzi letinge-R55. Lomklamo ulindzeleke kutsi uphotfulwe ngeNdlovulenkhulu yanga-2022.7. Imibiko Yelubalobalo Yenyanga7.1. Lihhovisi Lelubalobalo laseNingizimu Afrika (i-StatsSA) liyachubeka nekukhipha imibiko yanjalo ngenyanga mayelana nekusebenta kwemikhakha yemnotfo leyehlukene. Nanoma-nje leminye imikhakha isachubeka nekushikashika yetama kuvuka, kucina kwetekulima, timboni tetekukhicita nekumbiwa kwetimbiwa tiyachubeka nekufaka inshisekelo ekuvusweni kwetemnotfo waseNingizimu Afrika.  7.2. Ikhabhinethi kuyayitfokotisa kutsi kufezekiswa kweLisu Lekwakha Kabusha Nekuvusa Umnotfo lenta lifutse lelibonakalako ekuvukeni kwemnotfo waseNingizimu Afrika.8.  Kuchochotana etikolweni8.1. Ikhabhinethi ivakalise kukhatsateka mayelana nekundlondlobala kwekuchochotana etikolweni tetfu, lokufaka ekhatsi tehlakalo letisandza kwenteka eSikolweni Semabanga Laphakeme eMbilwi eThohoyandou, eLimpopo, Sikolwa Semabanga Laphakeme eDinwiddie eGermiston, eGauteng naseSikolweni Semabanga Laphakeme eMathole KwaZulu-Natal.8.2. Ikhabhinethi idzabukile ngekushona kwaLufuno Mavhunga (lobekaneminyaka le-15 budzala) weSikolwa Semabanga laphakeme eMbilwi eThohoyandou, eLimpopo, futsi yendlulisele emavi ayo endvudvuto emndenini wakaMavhunga nebangani. Ikhabhinethi itjele tiphatsimandla kutsi tiphenye loludzaba ngekushesha tiphindze futsi ticinisekise kutsi kwentiwa bulungiswa lobufanele.8.3. Ikhabhinethi icele labatsintsekako kutemfundvo, kufaka ekhatsi batali nebanakekeli bebantfwana, kutsi babumbane balwe nekuchochotana etikolweni kute kutsi kwentiwe simondzawo lesipholile lesivumela kufundza. Kusibopho samunye ngamunye wetfu kutsi sikhulume sibike kutiphatsimandla letifanele tehlakalo tekuchochotana, ikakhulu lapho khona bahlukunyetwa bangakhoni kubika noma besaba kubika.9. Emacala entondvo9.1. Ikhabhinethi ikugceke ngemandla kukhuphuka kwelizinga lemacala entondvo lamayelana ne-LGBTIQ+ lokuholele ekufeni kwa-Andile Ntuthela, Siphamandla Khoza naNathaniel Mbele.9.2. Umculu Wemalungelo lovikeleke kuMtsetfosisekelo waseRiphabhliki yaseNingizimu Afrika wanga-1996 usimema kutsi sihloniphe emalungelo awo onkhe emalunga emmango ngaphandle kwekuwabandlulula nangonome nguluphi luhlobo lwekubandlulula. Lamacala ebugebengu lamabi kangaka netento tekugcagcalata atinandzawo entsandvweni yetfu yelinyenti, futsi tifanele kutsi tigcekwe kamatima ngitsi sonkhe.9.3. Ikhabhinethi imema wonkhe wonkhe longasita ngekuboshwa nekushushiswa kwalababhebhetseli balamacala kutsi atsintse emaphoyisa ngekushayela lucingo kulenombolo yamahhala-10111 noma baye esiteshini semaphoyisa lesidvutane.10. Imfiva Yetingulube Yase-Afrika (i-ASF) Nemkhuhlane Wetinyoni  10.1. Ikhabhinethi ikucaphele kubhedvuka kwe-ASF epulasini ePotchefstroom eNyakatfonshonalanga kanye neMkhuhlane weTinyoni epulasini lelikhulu e-East Rand eGauteng.10.2. Litiko Letekulima, Kuhlelwa Kabusha Kwemhlaba Nekutfutfukiswa Kwetindzawo Tasemaphandleni kanye nalabanye labatsintsekako labafanele basukume ngekushesha bacinisa tekuvikela baphindze futsi bahlisibeta kuvalelwa endzaweni tsite yetekuphepha.10.3. I-ASF sifo lesesulelwanako lesihlasela tingulube letifuywako kanye netesiganga. Umkhuhlane Wetinyoni uhlasela tinkhukhu kodvwa awendluleli kubantfu.11. Imisebenti yetekucisha imililo11.1. Ikhabhinethi yetfulele sigcoko imitamo yebasebenti bekutakula kanye nebacimimlilo labasebente ngesibindzi nekutikhandla busuku nemini bacisha umlilo eKapa naseSibhedlela eCharlotte Maxeke Academic eJozi ngekufanana.11.2. Imililo yaseKapa ibhubhise takhiwo temlandvo kwatsi imililo yaseCharlotte Maxeke Academic Hospital yona idzinge kutsi kuhanjiswe tigulane letingetulu kwaletinge-400 tiyiswe kuletinye tibhedlela. Ikhabhinethi ifisele labo labalimele kulemililo kutsi belulame ngekushesha. Luphenyo lwekutfola timbangela talemililo seluvele lucalile.12. Kungcubutana kwaseMozambique12.1. Ikhabhinethi yemukele imitamo yeMmango Wetekutfutfukiswa Kwesigodzi SaseNingizimu (i-SADC) kutsi kwentiwe kutsi kube nekuthula nekuvikeleka kwalomphelo, kanye nekucolelana nekubuyisana nekutfutfuka, eRiphabhliki yaseMozambique.12.2. Ingcungcutsela ye-Extraordinary Double Troika yeTinhloko Temave naHulumende we-SADC lebeyibanjwe ngaLesine, mhla ti-8 Mabasa 2021 eMaputo iyise tebucwepheshe eMozambique ngekushesha.12.3. Ikhabhinethi iphindze futsi iyanetiseka kutsi takhamuti taseNingizimu Afrika letiseMozambique tinikwe lusito lwelincusa ngeLitiko Letebudlelwano Nekubambisana Kwemave Emhlaba neSikhungo Setekulawula Setebuncusa Selubambiswano Lesisebenta Imini Nebusuku. Bantfu baseNingizimu Afrika labanyenti sebabuyile kantsi labanye bayiswe kuletinye tindzawo taseMozambique letiphephile.13. Kubulawa Ngesibhuku Kwabobhuti bakaCoka13.1. Ikhabhinethi igceke ngemandla kubulawa ngesibhuku kwabobhuti lababili, Zenzele na-Amos Coka, lokusandza kwenteka epulasini laseMpumalanga. Labobhuti bandzawonye bebayincenye yebahlali basepulasini labebafuna umsebenti njengebasebenti basepulasini betikhatsi letitsite.13.2. Ikhabhinethi incoma emaphoyisa laphakeme ngekushesha aphindze futsi abopha basolwa labatephulamtsetfo lasebake bavela eNkantolo yaMantji yasePiet Retief.13.3. Ikhabhinethi icele kutsi kube nekuthula kulommango kute kutsi kuvunyelwe tebulungiswa titsatse indzawo yato kanye nekucinisekisa kutsi labo labatfolakala banelicala babukana nemtsetfo ngalokubafanele.14. Sisombululo Sebabhikishi eKapa14.1. Indvuna yeTasekhaya, Dkt. Aaron Motsoaledi, watise Ikhabhinethi ngenchubekelembili leseyentiwe yiKhomishina Lenkhulu Yamhlabuhlangene Yebakhoseli (i-UNHCR) yekusombulula loludzaba lwebabhikishi eKapa, linyenti labo lebekutakhamuti taseDemocratic Republic of Congo.14.2. Lababhikishi bebakhoseliswe kwesikhashana ePaint City naseWingfield eKapa ngaphasi kwemitsetfomgomo yeSimo Setenhlekelele Yavelonkhe ye-COVID-19.14.3. I-UNHCR itinikele kusita bonkhe babhikishi kutsi babuye bayohlala emimangweni eKapa nasemacentselweni ayo. Inhlangano Yemhlaba Yetekuya Kulamanye Emave (i-IOM) iphindze futsi yatinikela kunika labo labafisa kubuyela emaveni abo emathikithi ekugibela indizamshini. Ikhabhinethi iyawemukela lomusa longaka wekwephana, iphindze futsi icela bonkhe babhikishi kutsi bawemukele.B. Tincumo TeKhabhinethi1. Luhlakamtsetfo lweteMishado1.1. Ikhabhinethi ikuvumile kushicilelwa kweLuhlakamtsetfo lweteMishado kutsi kuboniswane nesive ngawo. LoLuhlakamtsetfo luhlose kwenta kutsi kube neMtsetfosivivinyo lweteMishado Munye lomusha. Uphindze futsi wente umkhakha wetemishado luhambisane nemitsetfosimiso yetekulingana yemtsetfosisekelo.1.2. Loluhlaka lwenta tihlongoto tekushadana kwebantfu balo lonkhe luhlobo lwetebulili, tenkholo kanye netemasiko. Luphindze futsi luhlongota kususwa ngalokuphelele kushadiswa kwebantfwana emkhakheni wetemishado yetfu wesikhatsi lesitako2. Lisu Lekuvusa Umkhakha Wetekuvakasha2.1. Ikhabhinethi ilivumile Lisu Lekuvusa Umkhakha Wetekuvakasha. Lelisu letfula timphendvulo letibumbene tahulumende nemkhakha wetekuvakasha kulokubhubha lokungaka lokubangwe lubhubhane lwe-COVID-19. Loluhlakalisu lwakhishwa ngeNgci nga-2020 kute kutsi sive sibonisane ngalo.2.2. Lelisu liphakamisa emasubuciko ekungenelela lasikhombisa, lafaka ekhatsi kuvusa sidze lesinemandla semkhicito wakuleli; kwetfula tinhlelo telutjalomali netinsita;  nekuhlanganiswa kwetekuvakasha tesigodzi.2.3. Letingenelelo letihlongotwako tihambisana ne-ERRP yalelive. Umgomo waloluhlelo kulondvolota imisebenti netindlela tekutiphilisa, kanye nekwakha ematfuba emisebenti lemisha. Lelisu litawuphindze futsi licinise tingenelelo tetingucuko kulomkhakha liphindze futsi lichubele embili kuhlonyiswa kwabomake, lusha kanye nebantfu labaphila nekukhubateka kulomkhakha.  2.4. Indvuna Mamoloko Kubayi-Ngubane wetfule Luhlelo Lwekuvuselelwa Kwetekuvakasha lwakhe kanye nemboni yetekuhwebelana lamuhla ekuseni.3. Umbiko Mayelana Nekusebenta kweTelucwaningo Nekwentiwa Kweluhlelo (i-R&D) Lwesikhutsati Setemtselo3.1. Ikhabhinethi ikuvumile kwetfulwa ePhalamende kweMbiko lomayelana neKusebenta kweTelucwaningo Nekwentiwa Kweluhlelo (i-R&D) Lwesikhutsati Semtselo lwanga- 2018/19 njengekwesidzingo seSigaba se-11 D seMtsetfo weMtselo weMalingena, 1962 (Umtsetfo-58 wanga-1962).3.2. Loluhlelo lwesikhutsati semtselo lwangeniselwa kusita lelive kutsi lizuze umgomo welinani leliphelele lemkhicito netinsita lelingu-1% kulusebentisomali lwe-R&D nga-2024. Lombiko utawutfolwa ngummango ngemuva kwekutsi wendlule kuto tonkhe tinchubo tePhalamende.4. Sikhwama Sesincephetelo salabete Liphutsa4.1. Ikhabhinethi ikuvumile kutsi kusungulwe Sikhwama Sesincephetelo Salabete Liphutsa. Kusungulwa kwalesikhwama kuhambisana nesivumelwane lesentiwa netinkampani letikhicita imitsi lekungutona titawube tiniketa iNingizimu Afrika imijovo yekugoma ye-COVID-19.4.2. Lesikhwama siphindze futsi sibaluleke ekwesekeleni bantfu baseNingizimu Afrika lekungenta kutsi batfole kugula ngenca yalemijovo kute kutsi bakwati kutfola kwesekelwa nekwelashwa lokuncono.4.3. Lesikhwama sitawusungulwa ngekuya kwekuchitjelwa kweSigaba se-27 seMtsetfo Wekulawulwa Kwenhlekelele, 2002 (Umtsetfo-57 wanga-2002). Sihlalo waso kutawuba lijaji.5. Umbiko Mayelana nePhaneli Lesisezingeni Leliphakeme (i-HLP) Letekulawulwa Kwetilwane Netitjalo Tasendle5.1. Ikhabhinethi uwuvumile umbiko we-HLP yeTekulawulwa Kwetilwane Netitjalo Tasendle, leyasungulwa Litiko Letemahlatsi, Kudvweba Nemvelo kutsi libuyekete tinchubomgomo, umtsetfo kanye netindlelanchubo mayelana netindzaba tekuphatsa, kufuya, kutingela, kuhwebelana nekuphatsa (Kondleka nenhlalakahle) yetilwane talelive letishabalalako. Tifaka ekhatsi indlovu, libhubesi, ingwe kanye nabhejane.5.2. Lelitiko lilendzeleke kutsi likhiphe tincomo talephaneli kute kutsi tifezekiswe nekubonisana ngawo lokudzingekako.C. Umtsetfosivivinyo1. Umtsetfosivivinyo Wekuchibela Inchubo Yekubukana Netebugebengu1.1. Ikhabhinethi ikuvumile kwetfulwa ePhalamende kweMtsetfosivivinyo Wekuchibela Inchubo Yetekubukana Nebugebengu. LoMtsetfosivivinyo uchibela Sigaba-154(3) seMtsetfo Wenchubo Yekubukana Netebugebengu, 1977 (Umtsetfo-51 wanga-1977), sincumo seNkantolo yeMtsetfosisekelo sasitfola kutsi siyehluleka kuvikela kutatisa kwebantfwana lababa hlukunyetwa betebugebengu etinchubeni tekutekwa kwemacala ebugebengu.1.2. Lendzima lekhona kwamanje ivikela kutatisa kwebahlukubeti bebantfwana, bahlukubetwa kanye nabofakazi ekutsini bangalimali ngemuva kwekushicilelwa kumbandzakanyeka kwabo kutinchubo tekutekwa kwemacala ebugebengu kute kufike kulabaneminyaka le-18 budzala.1.3. Letichibelo letihlongotwako tiyakwalela kushicilelwa kwanoma nguluphi lwatiso, loludzalula noma lolungenteka kutsi ludzalule kutatisa kwembekwacala noma fakazi longaphasi noma lobekangaphasi kweminyaka le-18 budzala ngesikhatsi kwenteka lwekwephula umtsetfo lokusolwa kutsi kwenteka. Kutawushicilelwa kuphela ngemuva kwekugunyatwa sikhulu setebulungiswa lekulijaji lelibukene nalelicala.D. Imikhosi letako1. Inyanga Yenkhululeko neLilanga Lenkhululeko1.1. Inyanga Yenkhululeko yalomnyaka igujwa ngaphansi kwalengcikitsi:  Umnyaka waCharlotte Maxeke: inshokutsi yeNkhululeko ngaphasi kwe-COVID-19 .1.2. Ikhabhinethi imema wonkhe wonkhe kutsi asebentise lemigubho yeNyanga Yenkhululeko neLilanga Lenkhululeko kuchubeka nekulwa naleligciwane kube kuphokophelwe kufakwa ekhatsi kwawonkhe wonkhe lokukhulu kanye nekubumbana kwetenhlalo.  1.3. Sonkhe sinesibopho sekusebentisa intsandvo yetfu yelinyenti nenkhululeko kutsi sisebentisane siphindze futsi sibambe umgomo munye wekwakha iNingizimu Afrika lebumbene nalephumelelako.1.4. Umgubho walomnyaka utawubanjwa ngekwenchubo lehlukene kabili lapho khona umgubho wavelonkhe utawubanjelwa eFreyistata.2. Lilanga Lemhlaba Letincwadzi2.1. Lilanga Lemhlaba Letincwadzi, leliphindze libitwe ngekutsi Lilanga Lemave Ngemave Letincwadzi, leligujwa njalo ngemnyaka mhla tinge-23 Mabasa. Lelilanga lisetjentiselwa kukhutsata bantfu kutsi batsandze tincwadzi baphindze futsi basite basungule lisiko lekufundza tincwadzi lelincono.2.2. Ikhabhinethi imema bantfu baseNingizimu Afrika kutsi besekele lelisiko lekufundvwa kwetincwandzi baphindze futsi balente indlelamphilo yabo yemalanga onkhe. Kufundza tincwadzi kulikhono lelisisekelo lekwakhelwa etukwalo konkhe lokunye kufundza futsi kwakha litfuba lekufinyelela ematfuba emisebenti.E. Imiyaleto1. KudvudvutaIkhabhinethi ivakalise emavi ekulilela nekudvudvuta lemindeni nebangani banaba labalandzelako:Dkt. Sindisiwe van Zyl (lobekaneminyaka lenge-45 budzala), dokotela lobekatsandvwa kakhulu nemngenisi weKaya FM lowatsintsa timphilo talabanyenti kakhulu waphindze futsi wafaka ligalelo lelikhulu kutemphilo nekuphila kahle kwesive.Vukosi Ringani, Nhlaluko Maluleke, Freedom Rihlamfu, Aubrey Chauke, Temba Nyambi, naThomy Masipenda bantfwana besikolwa labasitfupha beSikolwa Semabanga Laphakeme iJim Chavani esigodzini saseVhembe, eLimpopo labafa ngesikhatsi iveni lebebayigibele ishayisa indlu.Silosikhulu Inkhosana Philip, Duke wase-Edinburgh (100) e-UKMnu. Bhekizizwe Vusimuzi Mpila (lobekaneminyaka lenge-43), lobekangumkhwenyana weLisekelamengameli David Mabuza.Mengameli Idriss D by Itno (lobekaneminyaka lenge-69 budzala) waseRiphabhliki yaseChad. Ikhabhinethi ibugcekile budlova lobutsetse timphilo letinyenti, kufaka ekhatsi kweyaMengameli D by, lowafa ngenca yekulimala lakutfola ngesikhatsi ahola imphi yakhe iyolwa nemaphekulatikhuni.F. Kubekwa etikhundleniKutawuhlolwa ticu tabo bonkhe lababekwe etikhundleni kubuye futsi kucinisekiswe kufaneleka kwabo mayelana netekuphepha.1. Ibhodi Yebacondzisi Yesikhwama Semshuwalensi Wekungasebenti:Mnu. Zola Luswazi (Sihlalo);Mnu. Edward Malometje Thobejane;Mk. Martle Keyter;Mnu. Donald Khumalo;Mk. Louress  Specht;(Mk. Vuyiswa Miya;Mnu. Thembinkosi Josopu;Mk. Thandiwe Mfulo;Dkt. Hamilton Daluxolo Ntsinde;Mnu. Takalani Musekwa;Mk. Brenda Sibeko; kanyenaMk. Ogalaletseng Gaarekwe.2.    Kwelulwa kwesikhatsi sekuba sehhovisi kwemalunga eBhodi Yetekuvakasha yaseNingizimu Afrika:Mnu. Siyabonga Dube (Sihlalo);Mk. Mojankunyana Gumbi;Mnu. Aloysius Ikalafeng;Mnu. Enver Duminy;Mk. Michelle Constant;Mnu. Ravi Nadasen;Mk. Kathleen Elizabeth Rivett-Carnac;Mk. Lindiwe Sangweni-Siddo;Mnu. Mduduzi Zakwe;Mk. Zola Baba Tshefu;Mk. Gloria Serobe; kanyenaMk. Nomzamo Bhengu.3.    Ibhodi Yebacondzisi Bavelonkhe Besilawuli Senuzi:Mk. Vuyiswa Miya;Mnu. Allan Taylor;Mnu. Peter Becker; kanye(naMk. Khangela Baloyi.4.    Ibhodi Yemkhandlu Wetemafilimu Nekushicilelwa:Mk. Zamantungwa Mkosi (Sihlalo);Dkt. Siyasanga Mhlangabezi Tyali;Mk. Lungelo Nxele;Mk. Agalutchmi Pillay;Mnu. Phosa Mashangoane;Mk. Gloria Zanele Nkosi;Mk. Mpho Sedibe.Dkt. Andile Nontso; kanyena-Adv Lufuno Tokyo Nevondwe.5.    Emalunga Etimphatseli Te-Trusti Yekutfutfukisa Letimele:Mk. Tebogo Magogodi Malaka;Mnu. Krishen Sukdev;Mk. Lerato Kumalo;Mk. Karabo Siyila;Mk. Nthabiseng Mkhwanazi;Solw. Raymond Nkado;Mnu. Mpilo Sakile Mbambisa;Mk. Zimbini Hill;Mnu. Tim Sukazi; kanyenaDkt. Michael Sutcliffe.6.    Solitsimba Lomkhulu Nasolitsimba Longumsiti Wekhomishini Yemanti YeLesotho Highlands:Mnu. Teboho Nkhahle; kanyenaDkt. Musa Furumele.Mk. Thembelihle Mbatha njengeSisebenti Lesikhulu Setetimali (i-CFO) seteTinsita Te-Ombud Temmango Wesikimu kuLitiko Letekuhlaliswa Kwebantfu, Temanti Nekuhanjiswa Kwendle.Mk. Nonhlanhla Nyewula njenge-CFO ye-SENTECH.Mnu. Shonisani Mathews Munzhedzi njengeSisebenti Lesikhulu seSikhungo Savelonkhe SaseNingizimu Afrika Setekwehlukahlukana Kwetilwane Netitjalo.Mk. Nondumiso Mandisa Tshikwatamba njengeLisekela Lemcondzisi Jikelele (i-DDG): Tinsita Tekubambisana kuLitiko Letemidlalo, Tebuciko Nemasiko.Mk. Constance Moitse njenga-DDG: Tinsita Tekulwa Nenkhohlakalo Netekuvikeleka kuLitiko Letasekhaya.Dkt. Nicholas Gilmour Crisp njenga-DDG: Umshwalensi Wavelonkhe Wetemphilo kuLitiko Letemphilo.  Mnu. Allan Golden Zimbwa njenga-DDG: Kwesekela Ngetebucwepheshe ku-Ejenti Yekwesekela Yesakhiwonchanti SaMasipala.Mnu. Lindokuhle Cedric Mkhumane njengeMcondzisi Jikelele kuLitiko Letekutfutfukiswa Kwemabhizinisi Lamancane."
"Sitatimende Semhlangano WeKhabhinethi WangaLesitsatfu, 12 Inkhwekhweti 2021",13 May 2021,https://www.gov.za/speeches/statement-cabinet-meeting-wednesday-12-may-2021-13-may-2021-0000,https://www.gov.za/ss/speeches/sitatimende-semhlangano-wekhabhinethi-wangalesitsatfu-12-inkhwekhweti-2021-13-may-2021-0000,"A.    Tindzaba Letibalulekile Talelive1.    Kucala Kusetjentiswa Kwemutsi Wekugomela Ligciwane leKhorona (i-COVID-19)1.1.    Ikhabhinethi iphindze yacinisekisa kutsi kutawucala Sigaba se-2 seluhlelo Lwekucala Kusebentisa Umutsi wekugoma ngeMsombuluko, ti-17 Inkhwekhweti 2021. Lesigaba sitawucala ngekugoma bantfu labaneminyaka le-60 nangetulu futsi ematiko avelonkhe newetifundza etemphilo atawuniketa lwatiso lolumayelana nendzawo letitfolakala kuyo letikhungo tekugoma letingetulu kwetinkhulungwane letintsatfu (3000). Lokucala kwesigaba se-2 kutawenteka kanyekanye naloluhlelo loluchubekako lekugoma tisebenti tetemphilo (ama-HCW) letaphatamiseka ngenca yetindzaba letimayelana netinkinga tetinchubomgomo temutsi wekugoma we-Johnson & Johnson e-USA naseYurophu. Loluhlelo lwekugoma lweSisonke lolandziswa lwaba tindzawo leti-95 letisabalele eveni lonkhe nyalo selugome tisebenti tetemphilo (ama-HCW) leti-434 980 futsi lutawugcina mhla ti-14 Inkhwekhweti 2021. Ikhabhinethi iyakutfokotela kutsi tisebenti tetemphilo letisele titawugonywa ngemutsi i-Pfizer kute kube nalesinye simemetelo.1.2.    Ikhabhinethi yenta lubito kubo bonkhe bantfu labaneminyaka le-60 nangetulu kutsi babhalise kuloLuhlelo Lwekubhalisela Kugonywa Le-Elekhtronikhi  ku-https://vaccine.enroll.health.gov.za. Labo labangenayo i-inthanethi noma makhalekhikhini lone-inthanethi bangabhalisa ngekushaya *134*832* faka inombolo yakho yamatisi bese ugcina nga-#. Uma ungenayo inombolo yamatisi, shaya *134*832#. Kubhalisa kungentiwa futsi ngekusebentisa inombolo ye-COVID-19 ye-WhatsApp ngekutfumela ligama lelitsi  REGISTER  kulenombolo letsi 0600 123456. Takhamuti kufuneka ticinisekise kutsi tifaka inombolo yato yangemphela yamakhalekhikhini kanye nelikheli lendzawo labahlala kuyo kute bakhone kutfola lwatiso lolumayelana neluhlelo lwekugoma, uma kunesidzingo. Labo labangakhoni kufinyelela kuthekinoloji, bangabhalisa endzaweni yekugoma lesedvute noma babhalise kutisebenti tetemphilo letitawuvakashela imimango leyehlukahlukene.1.3.    Kubhalisa kumcoka kute bantfu bakhone kubamba lichaza kuloluhlelo lwekugoma futsi kutawenta kutsi kube malula kulandzelela kute kwentiwe kulandzelela kwetekulashwa uma kungahle kudzingeke lokunye kulandzelela esikhatsini lesitako.1.4.    Awudzingi idatha noma i-airtime kute ukhone kushayela i-SMS ne-WhatsApp lengakhokhelwa kute ukhone kufinyelela kunsita yekubhalisa. Labo labahlangabetana netinseyeya ngalesikhatsi babhalisa bangashayela inombolo lephutfumako ye-COVID-19 letsi: 0800 029 999.1.5.    Ikhabhinethi ibikelwe ngalesimo lesenteka eNdiya lesimayelana nekutseleleka nge-COVID-19 futsi iyasisekela sincumo sekunikelela baseNdiya ngetiphefumulisi njengencenye yekutibophelela kweNingizimu Afrika ekulweni ne-COVID-19 kuwo wonkhe umhlaba lokudzinga kutsi kube nekubambisana.1.6.    Ikhabhinethi futsi iyakwati kukhatsateka kwebantfu baseNingizimu Afrika mayelana nalesimo saseNdiya se-COVID-19, futsi ifuna kucinisekisa bantfu baseNingizimu Afrika kutsi Litiko Letemphilo nabososayensi betfu bayachubeka kugadza lokwentekako kulelo live nekutsi tinyatselo letidzingekako naletifanelekile tekucaphela netimiso tiyalandzelwa kute kuvikelwe bantfu baseNingizimu Afrika.1.7.    Kwengeta, iKhabhinethi itjeliwe ngalokukhula kancane kwekutseleleka nge-COVID-19 lekukulelive kanye nangekusetjentiswa kwetindlela letidzingekako tekuphendvula kute kuvinjelwe kusabalala kwayo.1.8.    Ikhabhinethi ikhumbuta bonkhe bantfu baseNingizimu Afrika kutsi bachubeke kulandzela timiso tetemphilo letingasito tetekwelashwa kute kuvikelwe kusabalala kwe-COVID-19 ngekutsi bachubeke bafake sifonyo uma basemangweni; kuvula ligeba uma usebantfwini lokungenani lelimamitha la-1.5; kuhlala njalo ugeza tandla ngensipho noma ngekusebentisa sibulalimagciwane lesine-alkhoholi le-70%; futsi nekugwema kuvakasha lokungenasidzingo nangekuhlala ekhaya.2.    Kuvikeleka Kwemalungelo (i-IP) Ekuticambela Imphahla (i-TRIPS) Nekuyekelelwa Kwawo Emitsini Yekugomela i-COVID-192.1.    Ikhabhinethi iyakwamukela lokwesekelwa yi-United States ngekutsi i-WTO iyekelele i-TRIPS emutsini wekugomela i-COVID-19.2.2.    INingizimu Afrika nelive laseNdiya bebahola lomcondvo kuNhlangano Yemave Emhlaba Yekuhwebelana (i-WTO) kute kuyekelelwe i-TRIPS. Lokuyekelelwa kwe-TRIPS kutawenta kutsi kube nekufinyelela kuthekinoloji letawuniketa umfutfo wekukhicita ngalokubanti imitsi yekugomela i-COVID-19. Lesinyatselo sente kutsi emave langetulu kwala-100, lafaka iChina, asekele lomtamo wekuyekelela letinye tincenye te-TRIPS ye-WTO. 2.3.    Kungafinyeleli ngalokwanele emitsini yekugomela i-COVID-19 kuvimbele linyenti lemave lasatfutfuka kakhulu elivekati i-Afrika kutsi akhone kuba nenchubekela embili lebonakalako ekulweni ne-COVID-19. Umbono weKhabhinethi utsi kuvikela tive kutsi titentele imitsi yato yekugoma ngalesikhatsi lizinga lekushona kwebantfu linyuka ngenca yaleligciwane lekhorona kuyintfo lembi lengeke itsetselelwe. 2.4.    Ngenca yaloku, iKhabhinethi iyakwamukelwa lokutibophelela kwaDkt. Patrick Soon-Shiong, longusomabhizinisi wetebucwepheshe betelufuto waseNingizimu Afrika   nase-America ngekunikela ngebucwepheshe bakamuva lobubita tigidzigidzi leti-R3 lobutawukhicita imitsi yekugoma netindlela tekulapha kuNingizimu Afrika.   2.5.    Ikhabhinethi ikushayela tandla lokwesekelwa ngemandla nguDkt. Soon-Shiong kanye nalabanye labatsandza kusita ngekusabalalisa ngalokulinganako imitsi yekugoma, yekucilonga neyekulapha i-COVID-19.2.6.    Ikhabhinethi futsi iyabonga kutsi Dkt. Soon-Shiong ngekubona intfutfuko yeNingizimu Afrika kutesayensi, kutekuphatfwa kwebantfu, emandla lenawo nesifiso sekukhicita imitsi yekugoma lesitukulwane sesibili kute ilwe nemanye amagciwane lavela kuligciwane lekhorona langahle ente kutsi imitsi yekugoma lekhona nyalo ingabi nemandla ekulivikela.3.    Kunikwa kwemmango waseCovie Umhlaba  3.1.    Ikhabhinethi iyakwamukela lokunikwa kwetincwadzi tebunikati lokwentiwe Lisekela Mengameli David Mabuza   njengaSihlalo Welikomiti Lekusebentisana Kwetindvuna (i-IMC) Letekubuyiselwa Kwemhlaba   kummango waseCovie Enshonalanga Kapa ngaLesihlanu, mhla ti-30 Mabasa 2021.  3.2.    Lokuniketwa kwemhlaba kulommango waseCovie kuyincenye lechubekako ye-IMC Kutekubuyiselwa Kwemhlaba yekuphutfumisa kutfolakala kwemhlaba njengencenye yekuletsa bulungiswa besikhatsi lesengca Selubandlululo.  4.    Lusuku Lwetisebenti  (1 Inkhwekhweti)4.1.    Ikhabhinethi iyavuma kutsi tisebenti titawuhlala tingumgogodla wemnotfo wemmango futsi timcoka ekwakheni likusasa lelincono kuwo wonkhe umuntfu.4.2.    Ikhabhinethi iwubonile lomtselela lomubi lobangwe ngilobhubhane we-COVID-19 kutisebenti, lapho khona linyenti letisebenti lilahlekelwe misebenti, lancishiselwa imiholo ngoba bacashi bahlele kabusha tinsita tabukana nemiklamo yekusindzisa timphilo. 4.3.    Nanoma kunebumatima kutemnotfo, hulumende utawuhlala eme ekutibopheleleni kucinisekisa kutsi iNingizimu Afrika iyachubeka kusimamisa nekuvikela emalungelo etisebenti.5.    Lusuku Labonesi Lemhlabawonkhe (12 Inkhwekhweti)5.1     Hulumende ukunakile kutsi umhlangano weKhabhinethi bewubanjwe ngelusuku lapho khona umhlaba wonkhe bewubeke kutsi kube Lusuku Labonesi Lemhlabawonkhe waphindza futsi wandlulisa umlayeto wakhe wekubonga kubonesi baseNingizimu Afrika nebemhlaba ngekutidzela nangekutinikela kulesikhatsi sekubukana nalobhubhane we-COVID-19 lebulalanako. 5.2    Bonesi, kanye naletinye tisebenti tetemphilo, bayachubeka kucala embili ekulweni ne-COVID-19 babeka imphilo yabo neyemindeni yabo engotini. Hulumende utawuhlala anesikweleti lesikhulu ngekucina, kutidzela nangekuphikelela kwabonesi baseNingizimu Afrika ekulweni ne-COVID-19.6.    Kunikela ngengati6.1.    Ikhabhinethi yenta lubito kubo bonkhe bantfu baseNingizimu Afrika labanemphilo kutsi banikele ngengati kuTemisebenti Yavelonkhe Yetinsita Tengati TaseNingizimu Afrika (i-SANBS), lekungunyalo tihlangabetene nekuswelakala lokukhulu kwengati. 6.2.    I-SANBS ikhetse kulandzela tindlela tekucaphela kute icinisekise kuvikeleka kwebanikeli bengati ngekuhlala ibahlolisisa bonkhe bantfu labaya emitfolamphilo yebanikeli bengati.6.3.    Kute utfole lwati lolubanti, labo labangahle banikele ngengati bangachumana ne-SANBS kulenombolo yamahhala letsi: 0800 11 9031 kusukela ngeMsombuluko kuya kuLesihlanu (07:00   17:00).7.    I-Palestine7.1    Ikhabhinethi iyakugceka kakhulu lokuhlaselwa kwebashuci basePalestine e-Al Aqsa Mosque nase Dome on the Rock kanye nalokususwa ngalokungekho emtsetfweni kwebantfu basePalestine emakhaya abo eSheik al Jarrah kulendzawo lengetiwe ye-East Jerusalem kute kube yindzawo yekuhlalisa bantfu base-Israel. Loku lokwentiwa yi-Israel kukwephula umtsetfo wemave emhlaba, nekubukela phansi Tivumelwano Temkhandlu Wamhlabuhlangene Wetekuvikela, (i-UNSC) lokufaka ekhatsi Sivumelwano 446 (Semnyaka We-1979) nesivumelwano 2334 (Semnyaka We-2016) lesibeka ngalokucacile kutsi akuphele kutsatsa indzawo ngenkani lokwentiwa bantfu base-Israel futsi kugcinwe emalungelo ebantfu basePalestine, lokufaka ekhatsi kutimela nenkululeko.    7.2    Ikhabhinethi yenta lubito lekutsi i-Israel ayiyekele kuhlasela lokunelunya lokucondziswe ebantfwini basePalestine nekutsi itibophelele ekwenteni imitamo yemhlabawonkhe lehlose kuvuselela inchubo yetepolitiki, letawenta kutsi iPalestine ibe sive lesiphila kahle, lesiphila ngekuhlalisana ngekuthula ne-Israel ngekulandzela imincele yemhlabawonkhe leyatiwako, lesukela kuleyo leyatiwako yamhla ti-4 Inhlaba ngemnyaka we-1967, lapho khona i-East Jerusalem iyinhlokodolobha yePalestine. 8.    Tinyatselo letitsetfwe yi-United Kingdom (i-UK) tekusekela imitamo yema-ejensi etemtsetfo aseNingizimu Afrika8.1    Ikhabhinethi iyatamukela letinyatselo letitsetfwe yi-UK ngekusita iNingizimu Afrika ekulweni nenkhohlakalo ngekutsatsa tinyatselo kulabo labasolwa ngekutsi bente kukhwabanisa nenkhohlakalo eveni letfu. 8.2    Ngenca yaloku, iKhabhinethi iyakwamukela kuboshwa kwaMnu. Michael Lomas e-UK mayelana nelicala laseNingizimu Afrika kulendzaba yekukhwabanisa nenkhohlakalo yaseKusile futsi iyakwamukela lokubekwa kwetimo leticinile tebheyili lokwentiwe tinkhantolo tase-UK.  8.3    Lokunye, iKhabhinethi iyakwamukela kubekwa kwelunswinyo kuletelamani boMnu. Ajay neMnu. Atul kanye neMnu. Rajesh Gupta, kanye naloyo lebasebentisana naye uMnu. Salim Essa ngaloko lebakwenta  ngekuphikelela ngendlela lefanako yekwenta inkhohlakalo eNingizimu Afrika lokwabanga umonakalo lomkhulu  kumnotfo waseNingizimu Afrika nasebantfwini bayo.9.    Kungcubutana KwaseMozambique  9.1.    Ikhabhinethi isakhatsetekile ngalesimo saseMozambique futsi iyachubeka kugadza lokwentekako. Ngaleyo ndlela, iKhabhinethi ivakalise kutsi iyayisekela kakhulu lemitamo Yentfutfuko Yemave LangaseNingizimu Kwe-Afrika yekuletsa kuthula nekuvikeleka lokutawuhlala kume njalo, kanye nentfutfuko. 10.    I-ACWA Power itfola kwesekelwa ngetimali tekwakha Sikhungo Sekuphehla iGezi i-Redstone 10.1    Ikhabhinethi iyasemukela lesimemetelo sekutsi i-ACWA Power itfole imali letigidzigidzi le-R11.6 tekwakha Sikhungo Sekuphehla iGezi i-Redstone eNyakatfo Kapa. Lesikhungo siyincenye yemiklamo lemikhulu yesakhiwonchanti eNingizimu Afrika futsi ikusisa lokukhulu kakhulu lokuhamba embili kunako konkhe kwagezi longangcolisi simondzawo eveni letfu. 10.2    Sikhungo i-Redstone kufuneka sikhicite 100 ema-Megawatts agezi longangcolisi simondzawo lokulindzeleke kutsi utfolakale ngasekupheleni kwemnyaka we-2023 futsi logezi utawutfolakala ngekwetsembeka nangekusimama emindenini lengetulu kwe-200 000.B.    Tincumo TeKhabhinethi1.    Luhlelo Lwavelonkhe Lwekubungata Iminyaka Le-25 YeMtsetfosisekelo WeRiphabhlikhi YaseNingizimu Afrika we-19961.1.    Kulomnyaka sihlanganisa ncamashi iminyaka le-25 kusukela iNingizimu Afrika yemukela Umtsetfosisekelo wayo mhla ti-8 Inkhwekhweti 1996, lokuMtsetfosisekelo losaloku ubabatwa njengalomunye lohamba embili emhlabeni. 1.2.    Ngenca yaloku, iKhabhinethi ivumelene kutsi kube neLuhlelo Lwavelonkhe Lwekubungata Leminyaka le-25 YeMtsetfosisekelo WeRiphabhlikhi YaseNingizimu Afrika Yemnyaka we-1996 lolutawutsatsa umnyaka wonkhe lolutawuholwa Litiko Letebulungiswa Nekutfutfukiswa KweMtsetfosisekelo.2.    Inkhofa YesiHlanu Yetindvuna Temhlaba Lemayelana Nekucedza Kusetjentiswa Kwebantfwana 2.1.    Ikhabhinethi ivumile kutsi iNingizimu Afrika kube ngiyo indzawo lekutawubanjelwa kuyo Lenkhofa Yesihlanu Yetindvuna Temhlaba Lemayelana Nekucedza Kusetjentiswa Kwebantfwana kusukela Mhla ti-2 kuya kumhla ti-4 Inkhwekhweti 2022. Lenkhofa ibanjwa njalo emva kweminyaka lemitsatfu ngaphansi kwebuholi beNhlangano Yemhlaba Yetemisebenti. Ngenca yalobhubhane we-COVID-19, yahlehliswa yasuka kumnyaka we-2021 yaya kumnyaka we-2022. 2.2.    Lenkhofa itawucocisana ngalemitamo yemhlaba yekucedza lenkinga yekusebentisa bantfwana. Tive letimalunga titawutfola litfuba lekuchaza ngekungenelela kwato ekucedzeni kusetjentiswa kwebantwana emaveni ato. Iningizimu Afrika inalo Luhlelo Lolutawulandzelwa Lwekucedza Kusebentisa Bantfwana, lolunika lelive indlela letawulandzelwa kucedza kusetjentiswa kwebantfwana. 3.    Inchubo Yekulekelela Imimango Isebentise Kalula Imiklamo Yesakhiwonchanti 3.1.    Ikhabhinethi iyivumile lendlelakwenta lehlongotwako Yekulekelela Imimango, indlela netinchubo tekusebentisa imiklamo yesakhiwonchanti, njengoba yetfulwe Litiko Letemisebenti Yahulumende Nelesakhiwonchanti (i-DPWI). Lenchubo yekwenta malula itawufaka ligalelo ekucinisekiseni kutsi kuba nendlela lehlelekile yekuchumana nemimango uma kwakhiwa imiklamo emimangweni.3.2.    Lendlela iniketa tinchubo telizinga lekwenta umsebenti lekutawenta kutsi uma ilandzelwa ikhulise kubambisana nekwetsembana emkhatsini kwahulumende nemimango.4.    Kwelulwa Kwesikhatsi Sesimo Senhlekelele Yavelonkhe4.1.    Ikhabhinethi ivumelene kutsi kwelulwe lesikhatsi Sesimo Senhlekelele Yavelonkhe se-COVID-19 kute kube ngumhla ti-15 Inhlaba 2021. Lokwelulwa kwentiwe ngekulandzela Sigaba (5)(c) SeMtsetfo Wekulawula Inhlekelele, We-2002 (Umtsetfo 57 wemnyaka We-2002). Lokwelulwa kwesikhatsi kwentiwe ngekubuka lesidzingo sekuchubeka nekwelula lomtsetfo lokhona kanye nekulungiselela lokungahle kwenteke lokusukela kutinhlaka tahulumende kute tingenelele ekulweni nalomtselela walenhlekelele lesetimphilweni nalosetindleleni tekutiphilisa.5.    Kungenelela Lokwenteke KuMasipala Wendzawo i-Lekwa5.1.    Ikhabhinethi yetfulelwe umbiko lomayelana Nemyalo Wenkantolo lophoca Hulumende Wavelonkhe kutsi angenelele ekuphatfweni kwaMasipala Wendzawo i-Lekwa,  eMpumalanga lokuhambisana netibonelelo teSigaba 139(7) seMtsetfosisekelo lesibonelela kutsi kube nekungenelela  kwahulumende wavelonkhe kute kubukwe  kuphatfwa nekungasebenti kahle kwetinhlelo tetimali talomasipala.5.2.    Lomyalo Wenkantolo lobewuniketwe ngekuvumelana kwawo onkhe emacembu ubeke umyalo lotsi, kulokunye, Hulumende WeRiphabhlikhi YaseNingizimu Afrika uyatjelwa kutsi angenelele kuMasipala Wendzawo i-Lekwa ngekulandzela sigaba 139(7) seMtsetfosisekelo lekufuneka sifundvwe kanyekanye  nesigaba 150(1)(b) seMtsetfo Wekuphatfwa Kwetimali Tamasipala (i-MFMA), 2003 kungakengci tinsuku letilishumi nakune Lomyalo Wenkantolo ukhishiwe.5.3.    Ikhabhinethi emhlanganweni wayo wamhla ti-12 Inkhwekhweti 2021 ivumelene kutsi kubekwe Luhlelo Lwekutakula lomasipala, kuhlakatwe Umkhandlu Walomasipala bese kucashwa Umphatsi ngekulandzela sigaba 139(5)(a) na(b) seMtsetfosisekelo, sifundvwe kanyekanye nesigaba 146(3)(a) se-MFMA.5.4.    Ikhabhinethi ichubekile futsi kusekela kuhlakatwa kwaLomkhandlu Walomasipala we-Lekwa. Totimbili Tindvuna Yetetimali kanye Neyetebuholi Lobuhlangene Netendzabuko titawumemetela ngekuhamba kwesikhatsi tinhlelo talesikhungo letitawulandzelwa kute tisimamise lomasipala futsi ticinisekise kutsi uyabuyela ekuphakeleni tinsita.C.    Imitsetfosivivinywa1.    Umtsetfosivivinywa Wekuchibiyela Tetibhamu Wemnyaka we-20211.1.    Ikhabhinethi ivumelene kutsi kushicilelwe loMtsetfosivivinywa Wekuchibiyela Tetibhamu Wemnyaka We-2021 kute bantfu baphawule ngawo. Lomtsetfosivivinywa uhlongota kutsi kube netindlela leticinile tekulawulwa nekuphatfwa kwetibhamu nekutsi kube neRegista Yavelonkhe Yetibhamu.  Letingucuko titawusita kunciphisa linani letibhamu letisetandleni tangasese futsi tiholele ekutsini kunciphe tigameko temacala ebudlova.2.    Umtsetfosivivinywa Wekuchibiyela Kuvikela Kuhlaselwa Mavukelambuso Kwentsandvoyelinyenti Lekumtsetfosisekelo Nekwaletinye Tehlakalo Letimayelana Naloku2.1.    Ikhabhinethi ivumile kutsi kushicilelwe Umtsetfosivivinywa Wekuchibiyela Kuvikela Kuhlaselwa Mavukelambuso Kwentsandvoyelinyenti Lekumtsetfosisekelo Nekwaletinye Tehlakalo Letimayelana Naloku kute bantfu baphawule ngawo. Lokubuyeketwa kufuna kucondzisa inchubomgomo yetemtsetfo waseNingizimu Afrika kute ihambisane neyemitsetfo yemave emhlaba lehlose kuvimbela kuvukelwa kwembuso.2.2.    Umkhandlu Wetekuvikela we-UNSC wamukele tivumelwano letinengi letingetiwe tekukhulisa tindlela tekuvikela kuvukelwa kwembuso emhlabeni wonkhe. Tive letimalunga tinemsebenti wekwenta letindlela tisebente emaveni ato. 2.3.    Letichibiyelo tichaza letinye tinchazelo letikuLomtsetfo futsi tiphindze tingete lamanye emacala, kakhulu ebantfwini labahambako, labantjintja tigitjelwa noma labafika kunoma nguliphi live ngesizatfu sekuba yincenye noma yekwesekela emacembu emavukelambuso. Tivikela kutsi kungashicilelwa igcikitsi lemayelana nekuvukela umbuso. Letichibiyelo futsi tiyimphendvulo yalamageba lakhona lachazwe Luphiko Lwe-UN Lwesigungu Lesikhulu Lekulwa Nemavukelambuso. 3.    Umtsetfosivivinywa Wekuchibiyela Lizinga Lemikhicito Yetekulima3.1.    Ikhabhinethi ivumile kutsi Umtsetfosivivinywa Wekuchibiyela Lizinga Lemikhicito Yetekulima wetfulwe Ephalamende. LoMtsetfo Welizinga Lemikhicito Yetekulima, wemnyaka we-1990 (Umtsetfo We-119 Wemnyaka We-1990) ubonelela kutsi kube nekulawula uma kutsengwa noma kutsengiswa emaveni angaphandle kuleminye imikhicito yetekulima nekugcugcutela kuphepha kwekudla. 3.2.    Lokungenelela kuhlose kuvikela batsengi. Letichibiyelo letihlongotwako tinika emandla kunchubomgomo yekulawula imikhicito yetekulima, kutemphilo netekuphepha kwemikhicito yetekulima ekudleni lokutsite. Lomtsetfosivivinywa ucinisa letindlela tekulawula lapho khona kunekumangalelana mayelana nemalebuli ekudla lakumikhicito letsengiswako, futsi kulokunye, wetfula indlela lehlukile yekuhlola netindlelakwenta tekuhlola emabhuku.3.3.    Lomtsetfosivivinywa sekucociswene ngawo kakhulu nemmango kanye nalabanye babambi lichaza futsi usatawundlula kuletinye tinhlelo letinemandla tePhalamende ngembi kwekutsi ushaywe ube ngumtsetfo.4.    Umtsetfosivivinywa Wemphilo Lekahle Yetitjalo Wemnyaka We-2020 (Kuba nemphilo kwetitjalo)4.1.    Ikhabhinethi ivumile kutsi Umtsetfosivivinywa Wemphilo Lekahle Yetitjalo Wemnyaka We-2020 wetfulwe ePhalamende. Lomtsetfosivivinywa ufuna kugcugcutela kuphepha mayelana nekuhanjiswa kwemikhicito yetitjalo uma ingena kulelive noma iya emaveni angaphandle. Uchibiyela tindlela letivimbela kungeniswa kwetinambutana letibulalako temave angaphandle netifo tato, futsi ulawula tinambutane letingabulali titjalo. Letichibiyelo leti ticondzaniswa naloko iNingizimu Afrika levumelene ngako nalamanye emave.4.2.     Iningizimu Afrika ililunga Lesivumelwano Se-WTO Sekusebentisa Tindlela Letikahle Tekuphila Netetivumelwano Tetindlela Tekuba Nemphilo Kwetitjalo kanye Nenhlangano Yemave Emhlaba Yekuvikela Titjalo. 4.3.    Lomtsetfosivivnywa utawuvala Lomtsetfo lokhona Wetinambutane Letibulalako, 1983 (Umtsetfo we-36 Wemnyaka we-1983) longasinaki Lesivumelwano se-WTO kanye Nalenhlangano Yemave Emhlaba Yekuvikela Titjalo. Utawugcugcutela kutsi titjalo titsengwe tibuye titsengiswe emaveni angaphandle ngendlela lephephile kuNingizimu Afrika.5.    Umtsetfosivivinywa Wavelonkhe Wekuchibiyela Kulawulwa Kwenuzi 5.1.    Ikhabhinethi ivumelene kutsi kushicilelwe Umtsetfosivivinywa Wavelonkhe Wekuchibiyela Kulawulwa Kwenuzi kute bantfu baphawule ngawo. Lomtsetfosivivinywa uhlose kulungisa lamageba lakhona nyalo kuloMtsetfo Wavelonkhe Wekulawulwa Kwenuzi, 1999 (Umtsetfo we-47 Wemnyaka We-1999). Ucinisa emandla emibandzela yebahloli kanye neyekuvuleleka kubungoti kwalabo labasebenta ngetindiza. Ufuna futsi kube nekuhambisana nemiyalo ye-Ejensi Yemhlabawonkhe Yetemandla E-athomi kanye nekusetjentiswa kahle kwayo. Iningizimu Afrika ililunga le-Ejensi Yemhlabawonkhe Yetemandla E-athomi.6.    Luhlaka Lwekutfutfukisa Umtsetfosivivinywa Wetinsita Nemitfombo Yekukhicita Iphethilomu6.1.    Ikhabhinethi ivumile kutsi Loluhlaka Lwekutfutfukisa Umtsetfosivivinywa Wetinsita Nemitfombo Yekukhicita Iphethilomu lwetfulwe ePhalamende. Lomtsetfosivivinywa uhlose kuniketa inchubomgomo yetemtsetfo neyekulawula kute kube nesimo lesikahle sekusisa, sentfutfuko nesekuvula ematfuba emsebenti kulemakethe yetintfo tekukhicita imitfombo yaphethilomu. Iphindze futsi icacise kuloku, kunalokunye, indlela yekufaka sicelo; kuniketwa kwetimvume nemalungelo; kundluliswa kwemalungelo; kubamba lichaza kwebantfu labamnyama; kubamba lichaza kwahulumende; tidzingo tekuntjintja kanye netidzingo temasu esitoko salabo labaphetse emalungelo aphethilomu kute batsengisele Inkapani Yahulumende Yaphethilomu liphesenti laphethilomu ngelinani letimakethe taleso sikhatsi.D.    Imicimbi Letako1.    Lusuku Lwe-Afrika1.1.    Iningizimu Afrika itawuhlanganyela nalamanye emave alelivekati kubungata Lusuku Lwe-Afrika ngaLesibili, mhla ti-25 Inkhwekhweti 2021. Lolusuku luletsa litfuba lekugcugcutela kubumbana kwe-Afrika, likhulisa kuhlangana kwetigodzi futsi liphindze libophelela kabusha i-Afrika kute ibe nelikusasa lelifananako.1.2.    Lusuku Lwe-Afrika Nenyanga Ye-Afrika luyasisita kute sikhone kuvisisana sima-Afrika, lakulelivekati kanye nalakuletinye tindzawo temhlaba. Njengoba sibungata Lusuku Lwe-Afrika, sikwenta loko sibona kutsi i-COVID-19 iyachubeka kuba nebungoti kuto tonkhe tive talelivekati. Kufuneka sonkhe sibumbane ekulweni naleligciwane futsi sicinisekise kutsi bonkhe bantfu betfu baphephile kulelivekati. 2.    Ingcungcutsela Yemhlaba Yetemphilo 2.1    Mhla ti-21 Inkhwekhweti 2021, Mengameli Ramaphosa utawubamba lichaza ngevidiyo kuNgcungcutsela Yemhlaba Yetemphilo letawube ibanjelwe ngekuhlanganyela yiKhomishini Yemave Aseyurophi kanye ne-Italy njengaSihlalo wemave e-G20. 2.2    Lengcungcutsela iletsa litfuba lekutsi emave e-G20 nebaholi labatawube bamenyiwe, baholi betinhlangano temave emhlaba nebetigodzi, kanye nalabo labamelele imitimba yemhlaba yetemphilo, bakhone kwabelana ngaloko lebakufundzile ngalobhubhane we-COVID-19, futsi batfutfukise baphindze bavume timiso  te-Rome Declaration .2.3    Kulindzeleke kutsi letimiso tichubeke kubukana nekubambisana lokwehlukahlukene nekwenta tintfo ngekubambisana kute kuvikelwe kutsi kungabi nalenye inhlekelele yemhlaba lengenteka esikhatsini lesitako, kanye nekuhlanganyela ekutibopheleleni kute kwakhiwe live lelinemphilo, leliphephile, lelingavuni hlangotsi nalelinekusimama lokukhulu.   3.    Mengameli utawuvashela e-France ngekwemsebenti 3.1    Mengameli Cyril Ramaphosa utawuvakashela ngekwemsebenti eParis, eFrance, kusukela mhla ti-17 kuya kumhla ti-19 Inkhwekhweti 2021, kute abambe lichaza kuNgcungcutsela lemayelana Nekuchaswa Kweminotfo Yase-Afrika lotawube ubitwe nguMengameli Emmanuel Macron waseFrance mhla ti-18 Inkhwekhweti.3.2    Lengcungcutsela isukela kulokubona kutsi lobhubhane we-COVID-19 ubange kutsi kube nenhlekelele lengaze ibonwe kutemphilo nakuteminotfo yawo wonkhe umhlaba. Noma kunjalo, iminotfo yase-Afrika, kakhulu i-Afrika lengentasi kweSahara, ishayeke kakhulu ngalomlandvo wekuwa kwemnotfo wemnyaka we-2020 emva kwekukhula kwemnotfo kweminyaka le-25, kanye nalokululama lokulindzelekile kwemnyaka we-2021 lokusaloku kungenawo emandla.  Ngaleso sikhatsi, lelivekati linetintfo letehlukahlukene letimcoka tekuletsa emandla nematsemba ekukhula kwemnotfo.3.3    Lengcungcutsela itawuhlanganisa bantfu base-Afrika nebaholi lebabalingani babo, njengetinhloko tetikhungo tetimali temave emhlaba, ngenhloso yekuta nendlela yekusebentisana letawusita kutfutfukisa kululama lokunemandla nalokufaka wonkhe umuntfu. Lokululama loku kutawube kusukela kumkhakha wangasese lonemandla nalokhutsatako kanye nasekukhuliseni temabhizinisi. Loluhlelo lwekululama kwemnotfo futsi lutawube luhlose kukhutsata imphumelelo nekukhulisa ingucuko lengangcolisi imvelo naledijithali lehambisana Nemigomo Yentfutfuko Lenekusimama kanye Nakusivumelwano Sase-Paris Sekugucuka Kwesimo Selitulu.E.    Imilayeto 1.    Kuhalalisa Ikhabhinethi ihalalisela laba: Licembu laseNingizimu Afrika le-relay 4x100 emamitha ngekuwina indondo yegolide Kumcudzelwano Wemhlaba Wetingcwethu te-relay eSilesia, ePoland.Bacondzisi be-Netflix original documentary baseNingizimu Afrika, letsi My Octopus Teacher, lewine i-Oscar ye-Best Documentary Feature.I-Tshakhuma Tsha Madzivhandila Football Club, ngekwenta umlandvo ngekushaya i-Chippa United 1-0 emchudzelwaneni lohlonishwako wemancamu e-Nedbank Cup  e-Free State Stadium, eBloemfontein ngeMgcibelo, 8 Inkhwekhweti 2021, emnyakeni wabo wekucala ku-DStv Premiership. Lelicembu nyalo selitawumela live letfu ku-CAF Confederation Cup kulomnyaka lotako.2.    Emavi Ekudvudvuta  Ikhabhinethi indlulisa emavi ekudvudvuta kumndeni nakubangani ba: Mnu. Abderrahmane Benkhalfa (72), chwepheshe kutetimali futsi lowake waba Yindvuna Yetetimali e-Algeria. Ngesikhatsi Mengameli Cyril Ramaphosa anguSihlalo we-AU umnyaka wonkhe, wakhetsa Mnu. Benkhalfa njengalomunye kulabasihlanu Betitfunywa Letikhetsekile te-AU te-COVID-19 kutsi tiyocela kwesekelwa ngetimali emaveni emhlaba nangalenye indlela kumitamo yelivekati lase-Afrika yekulwa nalobhubhane we-COVID-19.Nks. Nadia Goetham (46), umshicileli lowacala umsebenti wakhe ngekuba yintsatseli yeliphephandzaba wachubeka nemsebenti lomuhle enkhundleni yetekushicilela, lapho khona waba nemtselela lomkhulu. Bekalichawe lemabhuku nelekucoca indzaba, futsi bekakutsandza kakhulu kutfutfukisa labanye bantfu.Mnu. Isaac Mogase (78), lowakhetfwa waba nguSodolobha wekucala wentsandvoyelinyenti Wemkhandlu Welidolobha LaseJohannesburg kusuka ngemnyaka we-1995 kuya ku-2000. Futsi bekangumakadze abona wembutfo wemmango futsi asigayigayi Semzabalazo.Lohlonipheke kakhulu Indlovukati Shiyiwe Mantfombi Dlamini Zulu (65), Libamba lesive SemaZulu. Wakhetfwa wabaLibamba LeNkosi Yesive SemaZulu emva kwekukhotsama kwendvodza yakhe, iNkosi Goodwill Zwelithini kaBhekuzulu (73) ngeNdlovulenkhulu 2021. F.     Kubekwa etikhundleniBonkhe labacashiwe kufuneka bayohlolisiswa ticu tabo futsi batfole kuvumeleka lokufanelekile.1.    Emalunga Emkhandlu Wavelonkhe Wetekulima Netekutsengiselana (i)    Mnu. Gerhard Schutte;(ii)    Mnu Angelo Petersen;(iii)    Solw. Mzukisi Qobo;(iv)    Mnu. Andr  Jooste;(v)    Nks. Thandeka Ntshangase;(vi)    Mnu. Sifiso Julius Mhlaba;(vii)    Nks. Nonie Mokose;(viii)    Nks. Shandini Naidoo;(ix)    Nks. Fezeka Mkile; na(x)    Dkt. Sharon Thembi Xaba.2.    Nks. Susan Clare Middleton njengelisekela Lemcondzisi Jikelele (i-DDG): Umphatsi Wetekudoba kuLitiko Letemahlatsi Netekudoba kanye Netendzawo.3.    Nks. Thembisa Futshane njenga DDG: Temfundvo Yemmango Netekucecesha kuLitiko Letemfundvo Lemfundvo Lephakeme Nekucecesha.4.    Mnu. Khumbula Ndaba njenga DDG: Temisebenti Yekusekela Inhlangano kuLitiko Letekutfutfukiswa Kwemimango.5.    Nks. Sebolelo Mercedes Zwane njenga DDG: Kuhlelwa Kwesikhungo Nekusekelwa kuLitiko Letesayensi Nelekucamba.6.    Dkt. Kgosientso David Ramokgopa njengeNhloko: Sakhiwonchanti SaseNingizimu Afrika ku-DPWI. Imibuto: Nks. Phumla Williams   Sikhulumi SeKhabhinethi  Makhalekhikhini: 083 501 0139 "
"Sitatimende seMhlangano weKhabhinethi ngaLesitsatfu, mhla tinge-26 Inkhwekhweti 2021 ",27 May 2021,https://www.gov.za/speeches/statement-cabinet-meeting-wednesday-26-may-2021-27-may-2021-0000,https://www.gov.za/ss/speeches/sitatimende-semhlangano-wekhabhinethi-ngalesitsatfu-mhla-tinge-26-inkhwekhweti-2021%C2%A0-27-may,"A.    Tindzaba Letibalulekile Talelive1.    Kukhishwa kwemjovo wekugomela Sifo seligciwane leKhorona (i-COVID-19) 1.1.    Ikhabhinethi ijabulile kutsi Sigaba Sesibili seluhlelo lwaseNingizimu Afrika lwekukhipha umjovo wekugoma lucale kahle nekutsi tinkhulungwane tebantfu setijovile.  1.2.    Tonkhe tindzawo tekujovela eveni lonkhana tikulungele kusita labo labanikwe sikhatsi nendzawo lapho bayowujovela khona. Ikhabhinethi ikhumbuta wonkhe wonkhe lovakashela tindzawo tekujovela kutsi bagcine tinchubo tetemphilo leticinile tekufaka sifonyo, kugeza tandla ngesibulalimagciwane kanye nekuchelelana kute bativikele bona nalabanye. Letindzawo tekujovela tingatfolakala ngekuvakashela ku: https://sacoronavirus.co.za/2021/05/12/active-vaccination-sites/. 1.3.    Njengaloku sisondzela ekufezekiseni umgomo wetfu wetemphilo wekugoma wonkhe wonkhe, Ikhabhinethi iyagcugcuteleka kutsi bangetulu kwetigidzi letimbili bantfu lasebabhalisile eLuhlelweni Lwekubhalisela Kugomela i-COVID-19 Ngekwe-elekthroniki  (i-EVDS) ku: https://vaccine.enroll.health.gov.za. 1.4.    Kucinisekisa kutsi kute namunye umuntfu losalako, kunetinkhundla letinengi tekutsi bantfu babhalise. Ikhabhinethi icela bonkhe labo labaneminyaka lenge-60 budzala nalabangetulu kutsi babhalise ku-EVDS. Emalunga emndeni nebangani bebantfu labaneminyaka lenge-60 nangetulu bayacelwa kakhulu kutsi babagcugcutele futsi babasite kutsi babhalise.1.5.    Bantfu bangasebentisa i-WhatsApp kubhalisa ngekutsi batfumele ligama lelitsi  Register  ku-0600 123 456 nome ngekusebentisa i-SMS ngekutsi bashayele ku-*134*832*Inombolo yamatisi bese ufaka u-#. Lolusito lutfolakala mahhala kuwo onkhe emanethiwekhi abomakhalekhikhini baseNingzimu Afrika. Bantfu bangaphindza futsi babhalise ngekutsi bashayele lenombolo yamahhala ku: 0800 029 999. 1.6.    Ikhabhinethi ichubeke futsi yakhumbuta bonkhe bantfu baseNingizimu Afrika ngelihlandla lesitsatfu lelisedvute kakhulu kutsi lifike futsi yaphindza yasho kubaluleka kwekuvikela kwesuleleka kwe-COVID-19 ngekutsi kugcinwe kakhulu tingenelelo labangatenta tekuvikela lesifo tekufaka sifonyo nawusemkhatsini webantfu, kugcina libanga lekuchelelana lokungenani emamitha la-1.5 kanye nekugeza njalo tandla ngensipho nome ngesibulalimagciwane lesine-alkhoholi lengama-70%.   2.    Sikhutsati saMengameli Sekudala Imisebenti2.1. Ikhabhinethi iwemukele umbiko wenchubekelembili lomayelana nekufezekiswa kweSikhutsati saMengameli Sekucashwa, lokuhloswe ngaso kudala imisebenti lemisha, kwenta kutsi kube nekusekelwa kwetindlela tekutiphilisa kanye nekuvikela imisebenti lekhona emikhakheni lehlaseleka lula. 2.2    Lombiko ukhombisa kutsi ekupheleni kwenyanga yeNdlovulenkhulu 2021, bantfu laba-532 180 batawube sebazuze gco ngalesikhutsati futsi kwadaleka nome kwagcineka imisebenti le-422 786 futsi kwasekeleka tindlela tekutiphilisa leti-109 394.2.3.      Ematfuba lachubekako emisebenti la-161 972 asasetjentwa njengencenye yeSigaba se-1 salesikhutsati sekucashwa, lokwenta kutsi linani lematfuba lasekelwe libe-694 152.3.    Ingcungcutsela yaseParis lemayelana neKusita Ngetetimali Iminotfo yase-Afrika3.1.    Ikhabhinethi isisekelile sicelo lesentiwe baholi kuleNgcungcutsela yaseParis lemayelana neKusita Ngetetimali Iminotfo yase-Afrika lebeyibanjelwe eParis, eFrance ngaLesibili, mhla ti-18 Inkhwekhweti 2021, sekutsi imibuso yase-Afrika kufanele kutsi ikhone kufinyelela kutsola emalungelo ekukhipha lakhetsekile lokungenani tigidzigidzi leti-US$100 etimalini letibekelwe eceleni eSikhwameni Setetimali Semave Emhlaba.3.2.    Loluphakelo lutawukhutsata ematsemba ekuvusetela temnotfo lonemandla nalosimeme etiveni tase-Afrika letikhahlanyetwe kakhulu lubhubhane lwe-COVID-19 kanye nekwenta kutsi kube nalokwentekako kumakethe eluhlelweni lwetetimali emhlabeni wonkhe.3.3.    Lengcungcutsela yacinisekisa umbono lokhona ngebubanti lotsi kufinyelela kutfola imijovo kufanele kutsi yenabele kuwo onkhe emave ikakhulu e-Afrika kanye nakuwo onkhe emave lasatfutfuka, ngenca yekutinikela kwemhlaba wonkhe ekutseni imijovo kufanele kutsi itsatseke njengentfo lenhle yemmango.3.4.    Iphindze futsi yayibona indzima yekugoma kabanti kugonyelwe i-COVID-19 njengentfo lenhle yemmango wemhlaba wonkhe. Iphindze futsi yatinikela ekucinisekiseni kanye nasekugcugcuteleni kwenteka ngekushesha kwekufinyelela ngalokulinganako e-Afrika kutfola imijovo lephephile nalengabiti, kwelashwa nekucilongwa ngekusebentisa Inhlangano Yetemphilo Yemhlaba kufinyelela kuMathulusi Lasheshako e-COVID-19 (latiwa ngekutsi yi-ACT-A) kanye neKufinyelela kusisetjentiswa seMhlaba Wonkhe sekutfola Imijovo ye-COVID-19 (lesatiwa ngekutsi yi-COVAX).3.5.    Ikhabhinethi iphindze futsi yasho yasiphindza futsi sicelo lesentiwe nguMengameli Ramaphosa sekwesekelwa kwekuyekelela kwesikhashana kweMitsetfosimiso Yesivumelwane Semave Emhlaba Senhlangano Yemhlaba Yekuhweba kutsi kufanele sisekelwe nguwonkhe wonkhe. Singenelelo lesinjalo sitawucinisekisa kukhicitwa lokwenabile kwemijovo kanye nalobunye buchwepheshe betemphilo njengencenye yekuphendvula lokufanele kulesimo lesiphutfumako salolubhubhane.4.    Kunikwa kwematayitela eTafelkop 4.1. Ikhabhinethi ikwamukele kwendluliswa kwemahektha la-189 emhlaba kanye nematayitela kubalimi labange-30 labamnyama eTafelkop esigodzini saseGloblersdal eLimpopo.4.2. Loku kufezeka kwenchubo yetingucuko kutemhlaba kanye nencenye yemsebenti lochubekako weLikomidi Lelihlanganisa Tindvuna (i-IMC) Letetingucuko Kutemhlaba kusheshisa tingucuko kutemhlaba.4.3.     Labalimi balime ngemphumelelo tilimo letahlukahlukene iminyaka lenge-25 kulomhlaba futsi baphakela titolo tekudla, tikimi tekudla etikolweni kanye netimakethe taseJozi nasePitoli temkhicito lomusha. 5.    Emavoti eSabelomali 5.1.    Ikhabhinethi ikwamukele kucala kwemavoti esabelomali, lokuvumela ematiko kutsi anike inchazelo lefaka konkhe temasu awo kanye naloko lakubeke embili kutsi atawucala ngako akwente ngemnyaka. Iphalamende, njengalemelele bantfu, ibamba tinkhulumomphikiswano letinemfutfo letimayelana nemavoti esabelomali kanye nekucinisekisa kutsi timali tahulumende tisetjentiselwa kutsi ummango uzuze.5.2.    Lamavoti esabelomali akhela etikwabocalangaye labahlukahlukene sinikamongo sabo lesichazwe nguMhlonishwa Mengameli Cyril Ramaphosa ngesikhatsi etfula Inkhulumo Yakhe Lemayelana Nesimo Selive (i-SoNA) ngeNdlovulencane 2021. Futsi aphindze asuselwe kuLisu Lentfutfuko Lavelonkhe: Umbononchanti wanga-2030 kanye neLuhlakamsebenti Lwelisubuciko Lethemu Lesemkhatsini yanga-2019-2024.5.3.    Kulomnyaka hulumende ugcila ekukhuliseni umnotfo wetfu, kugcugcutela kukhula kutemnotfo kanye nekudala imisebenti ledzingeka kakhulu. Sitawube sigcile ngalokukhetsekile etindzaweni letine letimcoka lokuphawulwe ngato ngesikhatsi seNkhulumo Yamengameli Lemayelana Nesimo Selive: (a) Kuncoba lubhubhane lwe-COVID-19; (b) Kuchubela embili ngekushesha kuvuseteleka kwetemnotfo; (c) Kufezekisa tingucuko kutemnotfo kudala imisebenti lesimeme nekuchubela embili kukhula lokungukhukhulelangoco, kanye (d) Nekulwa nenkhohlakalo nekucinisa Umbuso.6.    Kulwa nebugebengu 6.1.  Ikhabhinethi ihlanganyela kanye neKhomishini Yekulingana Ngebulili ekwemukeleni tigwebo letisitfupha tekudzilikelwa lijele lokugwetjwe ngato Umnu. Nowa Makula (32) ngekubulala intfombi yakhe, Mk. Nomzamo Mhlanti, nebantfwana labasihlanu. Loku kutfumela umlayeto locinile kubo bonkhe labenta bugebengu lobubi njengalobu kutsi batawubukana nesandla lesicinile semtsetfo.6.2.     Ikhabhinethi ikuhlaba kakhulu kubulala lokusandza kwenteka lokute ingcondvo eKhayelitsha eNshonalanga Kapa naseZandspruit eGauteng lokuholele ekwendluleni emhlabeni kwebantfu labange-21. Ikhabhinethi idvumise emaphoyisa ngekuphendvula ngekushesha ekubambeni basolwa kanye nekucela ummango kutsi usebentisane nemaphoyisa kute sente titaladi tetfu kutsi tibe nguletiphephile kitsi sonkhe. 6.3.      Ikhabhinethi ikwemukele kusebentisana ngekubambisana emkhatsini wema-ejenti endzawo newemave emhlaba ekucinisekisa kugcinwa kwemtsetfo lokuholele ekutfolakaleni kwetidzakamiva e-Afrika naseMiddle East. Lomkhankhaso, bewuholwa Ngemaphoyisa Emave Emhlaba i-Interpol, lokufaka ekhatsi emave lange-41 lokuholele ekutseni kutfolakale tidzakamiva leticishe tibite tigidzi leti-100 temayuro. Njengencenye yemphumelelo yalomkhankhaso, emaphoyisa lapha eNingizimu Afrika atfole tidzakamiva letibita emayuro latigidzi letinge-32 emkhunjini wekudoba futsi kwaboshwa bantfu labayishumi.7.    Kulingakusebenta kwelubalo7.1.     Lihhovisi Lelubalobalo laseNingizimu Afrika (i-Stats SA) litawubamba kulingakusebenta kwelubalo etindzaweni letikhetsekile njengekulungiselela lubalo lolukhulu ngenhloso yekuvivinya kusebenta kwato tonkhe tinhlelo netinchubo.7.2.     Kubhalisela lokulingakusebenta kwelubalo kucala mhla ti-17 Inkhwekhweti kuya mhla tinge-30 Inhlaba 2021. Emakhaya netikhungo letikhetsa kugcwalisa leliphephambuto lekulingakusebenta kwelubalo ngekusebentisa lucingo kutawutfola lucingo loluvela esikhungweni setincingo se-ejenti ye-Stats SA. 7.3.     Ikhabhinethi igcugcutela onkhe emakhaya netikhungo kutsi tibhalise kucinisekisa kutsi tiyabalwa. Takhamuti tiyagcugcutelwa kutsi tivakashele ku: getcounted.statssa.gov.za kute tibhalise ku-inthanethi. Lusuku lwelubalo lolukhulu lutawumenyetelwa kungasikudzala.8.    Lusito lwebuntfu loluya eZimbabwe8.1.    Ikhabhinethi yaluvuma lusito lwebuntfu loluya kubantfu baseZimbabwe. Loku kwaba ngenca yesicelo lesentiwa ngenyanga yeNdlovulenkhulu 2019 nguhulumende waseZimbabwe ngemuva kweSishingishane u-Idai lesabanga tikhukhula letinkhulu letonakalisa takhiwonchanti futsi tabulala nebantfu.8.2.    Live laseNingizimu Afrika, ngekusebentisa Kuvuselelwa Kabusha kwe-Afrika neSikhwama Sekubambisana Semave Emhlaba, letsembisa tigidzi letinge-50 lusito lwebuntfu lwekwesekela live laseZimbabwe. Nanome kunjalo, kubhedvuka kwelubhubhane lwe-COVID-19 mhlaba wonkhe kwabambetelela kucala kufezekisa kwalomklamo.8.3.    Umtfwalo wekucala wemasaka emphuphu e-12,5 kg la-450 000 ekusatjalaliswa emindenini leyeswela kakhulu lusito lwekudla aletfwa ngeLusuku Lwe-Afrika ngaLesibili, mhla tinge-25 Inkhwekhweti 2021.B.    Tincumo teKhabhinethi1.    Luhlelo Lwenyanga Yelusha 1.1.    Ikhabhinethi iluvumile Luhlelo Lwenyanga Yelusha lwanga-2021 ngaphasi kwengcikitsi letsi: Umnyaka waCharlotte Mannya Maxeke: Kukhulisa Kucasheka kwelusha kute kube nesive lesifaka wonkhe wonkhe futsi lesigucukile. Lusuku Lwelusha lutawugujwa mhla ti-16 Inhlaba 2021 lapha eSigodzini saseHarry Gwala KwaZulu-Natal. Lomcimbi utawufaka ekhatsi kwetfulwa kweTinsitakalo taMengameli Telusha kanye nekukhishwa kweLisubuciko Lelihlanganisiwe Lekutfutfukisa Lusha (langa-2021-2023), lelenta kube neluhlelomsebenti lwekukhula nekutfutfuka kwelusha lwaseNingizimu Afrika. 1.2.    Lemisebenti yenyanga yonkhe letakwentiwa kukhumbula Inyanga Yelusha itakwenteka ngephasi kwetinchubo tetidzingo tetemphilo ngekulandzela tidzingo te-COVID-19.2.    Inchubekelembili lemayelana nesingenelelo sahulumende wavelonkhe eNyakatfo Nshonalanga2.1.    Ikhabhinethi yatjelwa ngalamafishane mayelana nenchubekelembili leseyentiwe mayelana netingenelelo tahulumende wavelonkhe kuHulumende weSifundza saseNyakatfo Nshonalanga ngaphasi kwesigaba se-100(1) seMtsetfosisekelo waseRiphabhliki yaseNingizimu Afrika wanga-1996. Ikhabhinethi yajabula ngenchubekelembili lenkhulu leseyentiwe ekusimamiseni ematiko esifundza lawo bekangephasi kwelulawulo lwemphatsi wesikhashana.  2.2.    Lombiko utakwetfulwa eKomidini Lesikhashana leMkhandlu Wavelonkhe Wetifundza kutsi lichubeke liwusebente. Lelikomidi litawucocisana ngalombiko emhlanganweni walo lotawuba mhla tinge-24 Inhlaba 2021.3.    Singenelelo kuMasipala Wendzawo waseMfuleni3.1.    Ikhabhinethi isivumile singenelelo sahulumende wavelonkhe sekusombulula tinsayeya temanti nekuhanjiswa kwendle ummango lobukene nato ngaphasi kwaMasipala Wendzawo waseMfuleni eSigodzini saseSedibeng eGauteng. Lesingenelelo silandzela Sigaba se 63(2) seMtsetfo Wetinsitakalo Temanti, wanga-1997 (Umtsetfo we-108 wanga-1997). 3.2.    Lesimo lesibi sekubusa neselulawulo lwetetimali kuMasipala Wendzawo waseMfuleni siholele ekugcineni kuba sesimeni lokuncane kwesakhiwonchanti semanti nekuhanjiswa kwekungcola ngemanti. Loku kubangele kucitsekela emimangweni lesedvute nasemfuleni i-Vaal kwendle lokuchubekako lokubanga bungoti betemphilo lobukhulu kumakhaya langetulu kwe-120 000 lakhe budzebudvute nalendzawo.3.3.    Litiko Letemanti Nekuhanjiswa Kwekungcola linikwe umyalo wekutsi lengamele lesingenelelo bese libika kuKhabhinethi njalo ngemnyaka. Ikhabhinethi iphindze futsi yavuma kusungulwa kweLikomidi Lelihlanganisa Tindvuna lelitawubuka letinsayeya letibanti temanti bomasipala labanengi lababukene nato. Imibandzela lokutawulandzelwa yona kanye nemalunga aleLikomidi Lelihlanganisa Tindvuna atawumenyetelwa khona nje madvute.C.    Imicimbi Letako 1.    Luvakasho Lwembuso waseFrance 1.1.    NgaLesihlanu, tinge-28 Inkhwekhweti 2021 Mengameli Ramaphosa utawusingatsa Umhlonishwa Mengameli Emmanuel Macron waseRiphabhliki yaseFrance ngeLuvakasho Lwembuso lapha e-Union Buildings ePitoli.1.2.    Luvakasho lwekucala lwaMengameli Macron lapha eNingizimu Afrika ngekumenywa nguMengameli Ramaphosa kuhloswe ngalo kucinisa budlelwane belisubuciko emkhatsini walamave lamabili, lobufakazelwa tivumelwane letinengi emkhatsini walamave lamabili etindzaweni letehlukahlukene tekubambisana.1.3.    Loluvakasho lutawugcila etindzabeni letiphatselene nekuphendvula kwemhlaba wonkhe kulolubhubhane lwe-COVID-19 kanye nakutemnotfo, temphilo, telucwaningo nakutekwakha ngesikhatsi salolubhubhane kanye futsi nangemuva kwalo.1.4.    Labaholi batawuphindza futsi bacocisane ngekwandziswa kwekuhwebelana lokunenzuzo kanye nematfuba elutjalomali. Live laseNingizimu Afrika lingumlingani lomkhulukati wekuhwebelana neleFrance lapha e-Afrika kantsi leFrance lona lingumlingani lomkhulukati wesibili lohwebelana nemave eLubumbano lweYurophu.2.    Luvakasho LwaNdvunankhulu waseSudan 2.1. Ndvunankhulu weRiphabhliki yaseSudan, Dkt. Abdalla Hamdok, ngekumenywa nguMengameli Ramaphosa utawube aneLuvakasho Lwembuso ngaLesine, mhla ti-17 Inhlaba 2021.2.2. Ngesikhatsi saloluvakasho, labaholi lababili kulindzeleke kutsi bacocisane ngetindlela tekwenta ncono budlelwane bemacembu lamabili kanye nekuntjintjiselana ngemibono lemayelana netindzaba lelivekati lelibukene nato.3.    Licembu Lekufundza Nge-inthanethi yevidiyo laMengameli3.1. Ikhabhinethi imeme bantfu baseNingizimu Afrika kutsi bahlanganyele kuseshini yesitfupha yeLicembu Lekufundza Nge-inthanethi yevidiyo laMengameli ngaLesine, mhla tinge-27 Inkhwekhweti 2021 kusukela ngensimbi ye-16:00 kuya ngensimbi ye-18:30. Lomcimbi utawubanjwa nge-inthanethi yevidiyo ye-Zoom kantsi labafuna kuyimbandzakanya kuwo bangabhalisa ku: www.nrc.org.za. Kuleseshini kutawube kucocisanwa ngencwadzi ya-Frantz Fanon lekhuluma ngekukhishwa ekubusweni betive letsi, The Wretched of the Earth. 3.2. Ikhabhinethi igcugcutele bantfu baseNingizimu Afrika kutsi basekele lisiko lekufundza njengaloku lilikhono lelisisekelo lalokunye kufundza lokwakhelwa etikwako futsi lidala litfuba lekufinyelela kutfola ematfuba emisebenti. D    Imilayeto 1.    KuhalaliselaIkhabhinethi indlulisa kuhalalisa kwayo: KuSolwati Pitika Ntuli, umcophi waseNingizimu Afrika, sonkondlo nembhali lowazuza umklomelo we- You-2 , lomunye wemiklomelo lemibili Lekhetfwa Bantfu wemnyaka wesikhombisa i-Global Fine Art Awards eParis, eFrance. I-Melrose Gallery leseJozi yasingatsa umbukiso walokucotjiwe kwaSolwati Ntuli ngevidiyo ye-inthanethi, Azibuyele Emasisweni (Return to the Source). KuNcekukati uMbhishobhi Naledzani Sikhwari, ngemuva kwekukhetfwa kutsi abe nguMbhishobhi wekucala wesifazane we-Northern Diocese Evangelical Lutheran Church e-Afrka lengaseNingizimu ngemuva kwelishumimnyaka lesitfupha solomane kuBabhishobhi labadvuna. Kubekwa kwaBhishobhi Sikhwari kutsi ahole libandla lelineminyaka lenge-503 budzala kuluphawu lolukhombisa kulingana ngekwebulili kanye nengucuko lekhona emmangweni. KuMk. Nolitha Fakude, ngemuva kwekukhetfwa kutsi abe nguMengameli wesifazane wekucala weMkhandlu Wetimbiwa waseNingizimu Afrika eminyakeni le-131. Ikhabhinethi ifisela Mk. Fakude, lophindze futsi abe nguSihlalo we-Anglo American eNingizimu Afrika, simfisela konkhe lokuhle ekugcileni kwakhe ekucinisekiseni kutsi tetimayini tifaka ligalelo lelihle ekubeni tibe yimbiliso yekukhula kutemnotfo kulelive letfu. 2.    Kudzabuka Ikhabhinethi ivakalise umlayeto wayo wekudzabuka emndenini nakubangani ba: Mnu Emmanuel Mojalefa  Mjokes  Matsane, lowendlule emhlabeni engotini yemoto ngeLisontfo, mhla tinge-23 Inkhwekhweti 2021, ngemuva kwemcimbi labenawo eSoweto. Njengelilunga lelicembu le-Kwaito yeludvumo, i-Trompies, bekayincenye leyahlanganyela ekwakheni luhlobo lwemculo lolwehlukile lapha eNingizimu Afrika. Solwati Stanislaus (Stan) Skumbuzo Mzilankatha Sangweni (87), lowendlule emhlabeni ngaLesibili, mhla ti-18 Inkhwekhweti 2021. Wanikela imphilo yakhe emzabalazweni wekulwela inkhululeko futsi wacitsa iminyaka lenge-30 ekudzingisweni ahlala emaveni lahlukahlukene. Uphindze futsi wasebenta njengelibambela leMcondzisi weKhomishini yaMhlabuhlangene Yetemnotfo yaseNingizimu Afrika futsi watsi nakabuya emuva eNingizimu Afrika, wakhetfwa waba nguSihlalo weKhomishini Yemisebenti Yahulumende.hulumende nakubantfu baseDemocratic Republic of the Congo ngenca yekucubuka kwentsabamlilo intsaba iNyiragongo ngeMgcibelo, mhla tinge-22 Inkhwekhweti 2021.  Bantfu laba-15 kukholelwa kutsi babulewe kanye nalabatinkhulungwane labasuswe etindzaweni tabo tekuhlala ngulokucubuka kwalentsabamlilo.Lincusa Ismael Coovadia, lincusa laphambilini laka-Izirayeli, lowendlule emhlabeni ngeMsombuluko, mhla tinge-24 Inkhwekhweti 2021. Ube neligalelo lelikhulu emzabalazweni wenkhululeko lapha eNingizimu Afrika. E    Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.1.    Mk. Elizabeth Rhulani Ngwenya njengeLisekela leMcondzisi Jikelele (i-DDG): yeLulawulo Loluhlangene eLitikweni Letekuvakasha. 2.    Mk. Irene Nomalungelo Mpolweni njengeMcondzisi Jikelele (i-DG) eLitikweni Letigayigayi Temphi. Imibuto icondziswa ku:Mk Phumla Williams   Sikhulumi seKhabhinethi Makhalekhikhini: 083 501 0139"
"Sitatimende Semhlangano Wekhabhinethi WangaLesitsatfu, mhla ti-9 Inhlaba 2021",10 Jun 2021,https://www.gov.za/speeches/statement-cabinet-meeting-9-june-2021-10-jun-2021-0000,https://www.gov.za/ss/speeches/sitatimende-semhlangano-wekhabhinethi-wangalesitsatfu-mhla-ti-9-inhlaba-2021-10-jun-2021,"A.    Tindzaba Letibalulekile Talelive 1.    Kukhishwa kwemijovo yekugoma yeSifo Seligciwane Lekhorona (i-COVID-19)1.1.    Ikhabhinethi iyemukele inchubekelembili leseyentiwe mayelana nemijovo yekugoma i-COVID-19 lekutsi ngaLesibili, mhla ti-8 Inhlaba 2021 besekugonywe bantfu laba-1 524 589 kwatsi Imijovo Yekugoma Yekucala ye-Pfizer yendlula umkhawulo lebewubekiwe wesigidzi sinye nge-1 045 245, lokuligcatsi lelibabateka kakhulu. Kwengeta, bangetulu kwetigidzi letintsatfu bantfu lababhalise kuNchubo Yemininingwane Yekugonywa Yekwe-elekthroniki, lekuyintfo lebungatwako ekubambisaneni kwetfu ekulweni nekubhebhetseka kwaleligciwane. 1.2.    Kusebenta ngekubambisana lesinako nemkhakha lotimele mayelana nekugoma kanye nalo lonkhe luhlelo lwe-COVID-19 kucinisa imitamo yesive sakitsi yekucinisekisa kutsi lemijovo yekugoma lesindzisa timphilo kanye nemlayeto wetinyatselo tekuphepha kulubhubhane lwe-COVID-19 ifinyelela kubantfu labanyenti. 1.3.    Ikhabhinethi iyakwemukela kucinisekiswa kwemjovo wekugoma i-COVID-19 i-Sinovac kutsi usetjentiselwe timo letiphutfumako yiNhlangano Yetemphilo Yemhlaba, lokwenta Siphatsimandla SaseNingizimu Afrika Setekulawulwa Kwemikhicito Yetemphilo kutsi sicabange ngekushesha mayelana nekufakwa kwesicelo sekusetjentiswa kwe-Sinovac.1.4.    Ikhabhinethi ikhumbuta bonkhe bantfu baseNingizimu Afrika kutsi bachubeke bahlale bacaphele baphindze futsi balandzele imikhawulo lengaphasi kweSigaba Sesibili Sekucaphelisa sekumiswa kwemisebenti nekuhamba kwebantfu kwavelonkhe. Kucubuka kwesitsatfu kusendleleni futsi sinawo emandla ekunciphisa lizinga lekubhebhetseka. Asibeni nesibopho sigcoke tifonyo etindzaweni tesive, sigcine imikhatsi yekukhweshelana lokungenani imitha nehhafu, sihlale njalo sigeza tandla ngemanti nensipho noma-ke ngesibulalamagciwane sekugeza tandla lesine-alkhoholi lenge-70%, siphindze futsi sigweme tindzawo tesive nemibutsano lemikhulu.2.    Luklayo Lwekota Lwebasebenti (i-QLFS)2.1.    Ikhabhinethi iyibonile imiphumela ye-QLFS yekota yekucala ya-2021 lekhombise kutsi linani lebantfu labacashiwe liyachubeka linjalo lacishe langagucuki kutigidzi leti-15.0, ngekwehla-nje lokuncane kwe-28 000 ekoteni yekucala ya-2021. Linani lebantfu labangakacashwa nalo lichubeke ngekucishe lingagucuki kutigidzi leti-7.2 nakucatsaniswa nekota yesine yanga-2020 (likhule nge-8 000). Linani lalabafuna imisebenti lasebaphelelwe litsemba likhule nge- 201 000 (6.9%) emkhatsini walamakota lamabili, lakhula nge-164 000  emkhakheni webantfu labangaphishaneki ngekwemnotfo.2.2.    Letingucuko letincane tiholele ekutsini silinganiso lesisemtsetfweni salabangakacashwa sikhuphuke ngemaphesenti la-0.1 kusuka ku-32.5% ekoteni yesine yanga-2020 laya ku-32.6% ekoteni yekucala yanga-2021   lekulizinga leliphakeme kusukela nakucala i-QLFS nga-2008. Silinganiso sekungasebenti ngekuya  kwenchazelo lekhulisiwe yekungasebenti sikhule ngemaphesenti la-0.6  saya ku-43.2% ngeKota yekucala ya-2021 nakucatsaniswa neKota yesine ya-2020.2.3.    Silinganiso sekungasebenti lesisemtsetfweni selusha (iminyaka yebudzala le-15 kuya kulenge-34) bekunge-46.3% ngeKota Yekucala ya-2021. Silinganiso bekunge-9.3% kubaphotfuli basemanyuvesi. Emkhakheni lohlelekile lizinga lekucashwa likhule nge-79 000 kwatsi lena leminye imikhakha lizinga lekucashwa lehla ekoteni yekucala ya-2021. Emkhakheni longakahleleki lizinga lekucashwa lehle nge-19 000 (0.8%); Kumakhaya angasese lehle nge-70 000 (5.8%), futsi lizinga letekucashwa kuTekulima lehle nge-18 000 (2.2%).2.4.    Letinye timboni takhe imisebenti kwatsi letinye talahlekelwa yimisebenti emkhatsini weKota Yesine ya-2020 neKota yekucala ya-2021, lokuholele ekwehleni nge-28 000 kwesamba selizinga letekucashwa. Lizinga lekucashwa lakhula kakhulu kuteTimali (nge-215 000) futsi letinye timboni letakhula ngekwemisebenti tifaka ekhatsi Tinsita Temmango Netetenhlalo(16 000), Bogezi nemanti (16 000), Timbiwa (12 000) neteKukhicita (7 000). Kulahleka kwemisebenti kwaba khona naKutekwakha (87 000), Tekuhwebelana (84 000), kuMakhaya angasese (70 000), Tekutfutsa (40 000) kanye  neteKulima (18 000).3.    Imiphumela Yesamba Semkhicito Netinsita Talelive Temnyaka (ye-GDP)3.1.    Umnotfo waseNingizimu Afrika ukhule nge-1.1% ekoteni yekucala ya-2021 (Bhimbidvwane-Indlovulenkhulu), lokwente silinganiso sekukhula semnyaka se- 4.6%. Loku kulandzela kukhula nge-1.4% lobuyeketiwe (lowentiwe waba wemnyaka: 5.8%) ku-GDP mbamba ekoteni yesine ya-2020.3.2.    Umkhakha wetetimali, wetimbiwa kanye newetekuhwebelana bewubagcugcuteli labakhulu bemkhicito eluhlangotsini lwetekukhicita (kutsenga), kwatsi kusetjentiswa kwetimali kwemakhaya netingucuko kuletinye tintfo kwasita kuvusa kukhula ngaseluhlangotsini lwekusebentisa imali (kufunwa kwemikhicito).  3.3.     Nanoma-nje loku bekuyikota yesitsatfu yekukhula lokuhle lokulandzelanako, umnotfo waseNingizimu Afrika mncane nge-2.7% kunaloku bewungiko ngekota yekucala ya-2020.4.      Kutfolakala kwagezi4.1.    Ikhabhinethi ikubonile kukhungatseka kwebantfu baseNingizimu Afrika lokubangelwa kucishwa kwagezi lokuchubekako ngenca yekwehluleka kwemanethiwekhi esakhiwonchanti sagezi saka-Eskom. Ikhabhinethi iyachubeka nekutinikela ekufezekiseni Lisu Lemitfombo Lehlanganisiwe Lwanga-2030, lolumiselwe kunhlanganisela yemandla agezi lohlukahlukene lokutawunciphisa kwetsembela kumtfombo munye noma imitfombo yagezi lesisekelo lembalwa.4.2.    I-DMRE iphindze futsi yavula Sikhatsi Sekubhida Sesihlanu seLuhlelo Lwekutsenga Lwemkhiciti Wagezi Lovusetelwako Lotimele kutsenga emamegawatsi la-2 600 wemoya kanye nagezi welilanga kwesekela igridi yavelonkhe. Kuntjintjwa kwekulawulwa kwagezi kuphindze futsi kwanika bomasipala emandla ekutsi batitsengele wabo gezi kulabanye bakhiciti bagezi. Loku kutawunciphisa kucinelana kwegridi yagezi ye-Eskom.5.    Imibhikisho 5.1.    Ikhabhinethi iyigcekile imibhikisho lenebudlova lesandza kwenteka eSoweto leholele ekuvalweni kwemmango futsi icela babhikishi kutsi behlise umoya futsi batibambe.   5.2.    Nanoma-nje lilungelo lekubhikisha ngekuthula liyincenye lebaluleke kakhulu emmangweni wentsandvo yelinyenti, lifanele kutsi lisetjentiswe ngekuya kwemtsetfo futsi linganyatseli emalungelo alabanye bantfu. 5.3.    Hulumende utinikele ekusebenteni nemimango kulo lonkhe lelive kwenta kancono timo tabo tekuphila. 6.    Kuvikela bugebengu6.1.    Ikhabhinethi iyawuncoma umsebenti welicembu lelimkhakhaminyenti lelitsetse-800kg e-cocaine lebeyingcingciwe lelinganisela kutigidzi letinge-R400 ngekwentsengiso yasemgwacweni. 6.2.    Ikhabhinethi ivakalise  kukhatsateka ngekukhula kwelizinga lemacala labikwako etimoto letetsiywa ngemanyeva ensimbi lacijile emigwacweni lemikhulu esekusitsekeni, lokuholela ekuntjontjelweni nasekubulaweni kwebashayeli betimoto. Icele ema-ejensi etekucinisekiswa kugcinwa kwemitsetfo kutsi acinise imitamo yawo yekutfola futsi babophe lababhebhetseli balobugebengu lobubi.6.3.    Ikhabhinethi icele emalunga emmango kutsi abike bugebengu, kufaka ekhatsi imisebenti lephatselene netidzakamiva, emaphoyiseni nekutsi futsi bangatitsatseli umtsetfo bawufake etandleni tabo noma-ke bente bulungiswa besicuku.  7.    Likomidi Lebaholi Base-Afrika Nahulumende Mayelana Neludzaba Lwekugucuka Kwesimo Selitulu (i-CAHOSCC)7.1.    Mengameli Ramaphosa, esigabeni sakhe sekuba nguMchumanisi we-CAHOSCC, bekangenele umhlangano lobewubanjwe nge-inthanethi ngaLesibili, mhla ti-8 Inhlaba 2021. Lomhlangano wemukele Umbiko Webachumanisi be-CAHOSCC lomayelana nekubaluleka kwe-Afrika ekulungiseleleni Inkhomfa ye-26 yeMalunga neSivumelwane Seluhlakamsebenti Lwamhlabuhlangene mayelana neKugucuka kwesimo Selitulu (i-UNFCCC COP26), tintfutfuko emsebentini wetinhlelo teKugucuka Kwesimo Selitulu te-Afrika, kanye neLuhlelo Lwemvusa Wemnotfo Lobonelela Simondzawo. 7.2.     Lengcungcutsela yacinisekisa kabusha kutsi ummango wemave emhlaba udzinga kucinisa imitamo yawo, ukhuphule lizinga lekutimisela nekwesekela emave lasatfutfuka ngetintfo tekufezekisa tento tesimo selitulu ngekwetibopho tetfu letehlukahlukene.  Onkhe emave ase-Afrika adzinga kwesekelwa balingani bemave emhlaba futsi indzawo yetfu yekutfutfukisa ifanele kutsi ihlonishwe kute kutsi sizuze imigomo nekulangatelela kwetfu kwesimo selitulu, sibe sifaka ligalelo letfu lelifanele emitameni yemave emhlaba. 7.3.    Lomhlangano wacinisekisa sidzingo sekwemukelwa kwetimo tetfu tavelonkhe letehlukene nemakhono  ngoba akukhonakali kulindzela i-Afrika kutsi ihlangabetane naletikhatsi letibekiwe letifananako njengemave lasatfutfukile kugucula umnotfo wetfu nekuyekela kutjala imali kumafutsa etimbiwa. Loku kubalulekile, ikakhulu nakubukwa emazinga laphakeme ekungalingani, kungasebenti kanye netidzingo tekutfutfukisa kulo lonkhe leLivekati, ikakhulu kubomake nelusha. Ngetulu kwaloko, sifanele kutsi sikhombise ngalokucacile kutsi kufezekisa nekulangatelela kusebenta ngekufanana ekunciphiseni, ekusebentiseni nasekwesekeleni. 8. Sincumo Semkhandlu Wemalungelo Eluntfu Wamhlabuhlangene (se-UN) mayelana neTindzawo tePalestine8.1. Ikhabhinethi ikwemukele kuvunywa kweSincumo Semkhandlu Wemalungelo Eluntfu We-UN mayelana nekucinisekisa kuhlonishwa kwemtsetfo wemave emhlaba wemalungelo eluntfu nemtsetfo wemave emhlaba wesihawu sebuntfu etindzaweni tePalestine, kufaka ekhatsi Imphumalanga Jerusalem kanye ne-Israel.  8.2. Lesincumo siphindze futsi sacela kutsi kusungulwe ngekushesha ikhomishini yeluphenyo yemave emhlaba letimele iphenye ngako konkhe kunyatselwa kwemalungelo eluntfu lekutsiwa kwentiwe. Ikhabhinethi igcizelele kubaluleka kwesisombululo lesilungile nesalomphelo salokungcubutana lokusemkhatsini we-Israel nePalestine lokumiselwe ebukhoneni balamave omabili. B.    Tincumo TeKhabhinethi1.    Kwelulwa Kwesikhatsi Sesimo Senhlekelele Yavelonkhe 1.1.    Ikhabhinethi ikuvumile kwelulwa kweSikhatsi Sesimo Senhlekelele Yavelonkhe se-COVID-19 saya kumhla ti-15 Kholwane 2021. Lokwelulwa kwentiwa ngekuya kwemibandzela yeSigaba se-27(5) (C) seMtsetfo Wekulawulwa Kwenhlekelele, 2002 (Umtsetfo-57 wanga-2002). 1.2.    Lokwelulwa kwenta lelive likhone kuchubeka nekusebentisa tingenelelo tekulwa ne-COVID-19 letingesiyo imitsi yetekwelashwa.   2.    Imibiko yenchubekelembili mayelana nekufezekiswa kweLuhlakamsebenti Lwelisubuciko Lwethemu Lesemkhatsini (i-MTSF)2.1.    Ikhabhinethi iyivumile imibiko yekusebenta lemayelana nekuphunyeleliswa kwe-MTSF 2019-2024 lohlanganiswe Litiko Letekuhlela, Kulandzela Nekuhlola.   2.2.    Lubhubhane lwe-COVID-19 lube nelifutse ekufezekisweni kwe-MTSF, imigomo leminyenti etindzaweni letibekwa embili yachubeka ngalesikhatsi lesibuyeketwako, nanoma-nje kube nekubambeleleka lokukhulu kuleminye yemgomo yekusebenta leminye yentiwe kutsatfwa kwesabelomali siyiswe kuletinye tintfo letibonakele tibalulekile. 2.3.    Lemibiko yekusebenta itawukhishelwa sive neTindvuna titawubamba imihlangano nebetindzaba ngalokwehlukene kute kutsi bacoce bacacise lemibiko ngako kokubili timphumelelo kanye netingenelelo letitawentiwa kute kutsi lokusebenta kwentiwe kancono.   3.    Idokhumenti Yeluhlakamsebenti mayelana neTinhlosotimfuno Tavelonkhe taseNingizimu Afrika3.1.    Ikhabhinethi ivume Idokhumenti Yeluhlakamsebenti mayelana neTinhlosotimfuno Tavelonkhe taseNingizimu Afrika ekusebenteni kwayo ngetindzaba takulelive netemave emhlaba. Idokhumenti yeluhlakamsebenti imiselwe kuMtsetfosisekelo waseRiphabhlikhi yeNingizimu Afrika wanga-1996 kanye ne-NDP.3.2.    Ledokhumenti ibeka emkhatsini waletinye tintfo sincumo salelive mayelana nemandla alo avelonkhe nekuma kwetemtsetfosisekelo; kuphepha nekuphila kahle kwetakhamuti; kuphumelela kwetemnotfo nendlela yalelive yekwakha i-Afrika lencono nemhlaba loncono.3.3.    Ledokhumenti itawentiwa kutsi itfolwe ngummango kuwebhusayithi yahulumende kanye neyeLitiko Letebudlelwane Bemave Emhlaba Nekubambisana C.    Imikhosi Letako1.    Ingcungcutsela Yebaholi Be-G7  1.1.    Ikhabhinethi iyatetsemba kutsi kuhlanganyela kweNingizimu Afrika kuNgcungcutsela Yebaholi be-G7 e-United Kingdom kusukela mhla ti-11 Inhlaba kuya kumhla ti-13 Inhlaba 2021, leholwa nguMhlonishwa Mengameli Cyril Ramaphosa, litfuba lekuhola tindzaba letinyenti letibalulekile letiphutfumako talelive lakitsi kanye nelivekati.1.2.    Imibutsano lefanana neNgcungcutsela yeBaholi be-G7 ingematfuba labalulekile ekutsi iNingizimu Afrika iphakamise umbono wayo wemhlaba lolungile nalonekuthula. INingizimu Afrika itawugcamisa umonakalo lomkhulu kutemnotfo lobangelwe lubhubhane, itawuphindze futsi ikhombise kutsi siphuma kanjani kulomonakalo yemalingena yetfu lecashelwako kutsi isetjentiswa njani kanye netinchubomgomo tetenhlalo.  1.3.    INingizimu Afrika itawuphindze futsi isebentise leNgcungcutsela yeBaholi be-G7 kukhankhasela kumiswa kwesikhashana kweSivumelwane mayelana kweTinhlangotsi Letiphatselene Nekuhwebelana teMalungelo Etemisebenti Yebuciko Bengcondvo  eNhlanganweni Yetekuhwebelana Yemhlaba kucinisekisa kutfolwa ngalokulinganako kwemijovo yekugoma i-COVID-19. Loku kutawenta emave kutsi akhone kutikhicitela yawo imijovo yekugoma nekuvula indlela yekwakhiwa kwemboni yendzawo yekwakha imitsi lapha eveni lakitsi nakulelivekati.  D.    Imilayeto 1.    KuhalalisaIkhabhinethi ihalalisela:      Mnu. Pitso Mosimane (Umceceshi Pitso), ngekuphephetelisa umjeka waseNingizimu Afrika ngekuhola licembu lebhola lelisembili lalelivekati, i-Al Ahly, lawina indzebe i-African Super Cup. Lomphatsi  wesikhatsi lesendlulile we-Mamelodi Sundowns watfola lendzebe yakhe yesine ku-Al Ahly kusukela ajoyina lelicembu lebhola laseCairo, eGibitha tinyanga-nje letisitfupha letendlulile.2.    Kudvudvuta Ikhabhinethi ivakalise emavi ekulilela nekudvudvuta imindeni nebangani banaba labalandzelako:      Mnu. MacDonald Ndodana Mathunjwa, umdlali lobekatiwa kakhulu ngetindzima takhe bekatidlala kumidlalo yamabonakudze i-Home Affairs, Generations, Soul City, Intsika kanye ne-Bones of Bones.      Mnu. Mabi Gabriel Thobejane, lobekangulomunye webaculi be-jazz labebadvunyiswa kakhulu.      Mnu. Ben Kruger, sigayigayi semdlali, umbhali nemkhiciti lobekatiwa kakhulu ngendzima yakhe bekayidlala ku-Binnelanders.      Mk. Shaleen Surtie-Richards, umdlali loceceshwe ngalokusezingeni leliphakeme lobekatiwa kakhulu ngendzima yakhe layidlale efilimini langa-1988 i-Fiela se Kind, kanye naletinye tinzima ku-Egoli: Place of Gold and 7de Laan.     Mk. Ivy Cikizwa Gcina, lowasebenta kutimiso letinyenti ngesikhatsi sakhe alwa nembuso welubandlululo, kufaka ekhatsi kusebenta eNhlanganweni i-Port Elizabeth Black Civic Organisation futsi lowaba lilunga lesikhatsi lesendlulile lePhalamende yentsandvo yelinyenti yekucala (1994   1999).E.    Kubekwa Etikhundleni Kutawuhlolwa ticu tabo bonkhe lababekwe etikhundleni kubuye futsi kucinisekiswe kufaneleka kwabo mayelana netekuphepha.1.    Mnu. Nhlanhla Michael Mabaso njengeLisekela Lemcondzisijikelele: Tinsita Telwatiso kuLitiko Letasekhaya. 2.    Kubekwa etikhundleni kwemalunga eBhodi Yetekulawula Letimele yeBacwaningimabhuku iminyaka lesihlanua.    Mnu. Fulvio Tonelli;b.    Mk. Ruth Benjamin-Swales;c.    Mk. Thabiso Kutumela;d.    Mk. Nalini Maharaj;e.    Mk. Prostas Phili;f.    Mk. Zine Mshengu;g.    Mnu. Eugene Zungu;h.    Mk. Chuma Mjali;i.    Mnu. Richard Hawkins; kanyej.    naMk. Naidene Ford-Hoon.3.    Mengameli ubeke esikhundleni Mnu. Hlengani Mathebula njengaSihlalo weBhodi yeBacondzisi ye-Ejensi Yetekutfutfukisa Betindzaba Nekwehlukahlukana. Imibuto: Mk. Phumla Williams   loKhulumela Ikhabhinethi Makhalekhikhini: 083 709 0139 "
"Sitatimende Semhlangano Wekhabhinethi WangaLesitsatfu, mhla ti-30 Inhlaba 2021",1 Jul 2021,https://www.gov.za/speeches/statement-cabinet-meeting-30-june-2021-1-jul-2021-0000,https://www.gov.za/ss/speeches/sitatimende-semhlangano-wekhabhinethi-wangalesitsatfu-mhla-ti-30-inhlaba-2021-1-jul-2021,"A. Tindzaba Letibalulekile Talelive1. Sigaba Sekucaphelisa Sesine Lesilungisiwe savelonkhe sekuvalwa kwemisebenti nekumiswa kwekuhamba kwebantfu1.1. Ikhabhinethi iphindze futsi yakucinisekisa kutsi kuyiwe kuSigaba Sesine Sekucaphelisa Lesilungisiwe njengobe Umhlonishwa Mengameli amemetele ngeLisontfo, mhla tinge-27 Inhlaba 2021 njengesinyatselo sekulwa nekucubuka kwesitsatfu kwelubhubhane lwe-COVID-19 eNingizimu Afrika.1.2. Kuciniswa kwemikhawulo kutawucinisa kukhona kwetfu kunciphisa kukhula kwelizinga lekwesuleleka lokutawenta kutsi kunciphe umtfwalo kutekunakekelwa ngetemphilo lesetivele tengamekile.1.3. Lemikhawulo leyengetiwe itawubuyeketwa   ngemuva kwemalanga la-14 futsi lanakekele kunciphisa lifutse lemsebenti wetemnotfo njengencenye yekusimamisa lokuchubekako kwesidzingo sekusindzisa bantfu kanye netindlela tabo tekutiphilisa. 1.4. Ikhabhinethi iphindze yagcizelela kakhulu kutsi loluhlotjana lwe-Delta lwesulelana kakhulu kunaletinhlotjana taphambilini,  ngako-ke kudzinga kutsi sicaphele ekutsintsaneni kwetfu kwemalanga onkhe ngoba bantfu labanyenti labasuleleke nge-COVID-19 abakhombisi timphawu tekutsi banayo.1.5. LeTicondziso  Tekuphepha Tetemphilo Yasemsebentini teNdvuna yeTekucashwa Netebasebenti tikhipha tinkhombandlela letisimamisa sidzingo sikwenta emabhizinisi achubeke nekusebenta kanye nekucinisekisa kuphepha kwawonkhe wonkhe emsebentini.1.6. Ngalesikhatsi lesiyingoti kangaka, kuseluleko futsi kubaluleke kakhulu kusindzisa timphilo ngekugwema tindzawo temmango ngawo onkhe emandla,  ngekugcina Imigomo Yekulawulwa Kwenhlekelele ye-COVID-19 kanye nekugcina tindlelanchubo letingesito tetekwelapha tekugcoka tifonyo etindzaweni temmango, nekukhweshelana ngemgamu lolinganiselwa kumamitha langu-1.5 kanye nekugeza tandla njalo-nje ngemanti nensipho noma ngekusebentisa sibulalimagciwane sekugeza tandla lesine-alkhoholi lenge-70% ngaso sonkhe sikhatsi.       2. Kukhishwa kwemijovo yekugoma ye-COVID-192.1. INingizimu Afrika iyachubeka nekucinisa Luhlelo Lwekukhishwa Kwemijovo Yekugoma Ye-COVID-19 kuvikela takhamuti kumitselela yaleligciwane lemibi kabi.  Kutsite nakufika mhla tinge-30 Inhlaba 2021, bese bangetulu kwetigidzi letintsatfu (3 026 636) bantfu labese bagonyiwe futsi bafaka ekhatsi tisebenti tetemphilo, bantfu labaneminyaka lenge-60 budzala nangetulu, kanye nabothishela. Bothishela laba-238 315 lasebagonyiwe.2.2. Ikhabhinethi income Litiko Letemphilo neLetemfundvo Lesisekelo ngekutsi aphendvule ngalokufanele kutidzingo tabothishela kanye nalabanye basebenti emkhakheni wetemfundvo wangasese newahulumende ngekwenta luhlelo lolukhulu lwekugoma. 2.3. Kugonywa kwebasebenti betekuvikeleka kutawucala ngeMsombuluko, mhla ti-5 Kholwane 2021 bese kutsi kwemalunga e-SAPS kona kutawucala ngaLesine, mhla ti-8 Kholwane 2021 kanye nemalunga eMbutfo Wetekuvikeleka Wavelonkhe waseNingizimu Afrika.2.4. Kubhalisela kugoma ku-EVDS sekuvulelwe kutsi kubhalise bantfu labaneminyaka lenge-50 budzala nangetulu, futsi kugonywa kwabo kuhlelelwe kutsi kucale ngaLesine, mhla ti-15 Kholwane 2021. Bantfu labakulelicembu lemnyaka yebudzala bakhutsatwa kutsi babhalise ngekusebentisa https://vaccine.enroll.health.gov.za noma i-WhatsApp: 0600 123456. 2.5. Tinsuku tekugonywa kwebasebenti labasesigabeni lesingembili semkhakha wekukhicitwa kwemnotfo njengetimayini, basebenti betitolo letinkhulu kanye nalabanye kutawumenyetelwa ngu-IMC mayelana neKugoma sihlalo sawo bekuLisekelamengameli.3. Lusuku Lwelusha  3.1. Ikhabhinethi ibonge bonkhe bantfu baseNingizimu Afrika ngekutsi bajoyine imibungato yeLusuku Lwelusha ngaLesitsatfu, mhla ti-16 Inhlaba 2021 ngaphansi kwalengcikitsi:  Umnyaka waCharlotte Mannya Maxeke: Kukhulisa imisebenti yelusha mayelana nemmango lofaka konkhe ekhatsi nalontjintjile.  3.2. Mengameli Ramaphosa uvule tinkhundla taku-inthanethi tekufundza kanye nematfuba emisebenti, i-SA Youth ne-mPowa, letifuna kwakha ematfuba ekusitwa ngetimali nemisebenti yebantfu labasha ngekubachumanisa nebacashi labangabacasha nalabangabasita ngetimali. Ungakha iphrofayili, babuke ematfuba ekufundza nekusebenta batfole imali, baphindze futsi batfole lusito ngetindlela letinyenti kuletinkhundla.3.3. Vakashela http://SAYouth.mobi noma ushayele lenombolo yamahhala: 0800 72 72 72 kutfola ematfuba lamanyenti nekwesekelwa ngeSingenelelo SaMengameli Sekutfutfukiswa Kwelusha.B. Tincumo TeKhabhinethi1. Umbiko Wahulumende Wasekhaya1.1. Ikhabhinethi ikhulume ngesimo sahulumende wasekhaya ngekwatiswa ngulemibiko yeLitiko Letekubusa Ngekubambisana Netendzabuko (i-CoGTA), Temafa Tavelonkhe kanye neMcwaningimabhuku Jikelele waseNingizimu Afrika.  1.2. Ikhabhinethi isibonile simo lesibi kabi sabomasipala nekutsi kuletinye tehlakalo, hulumende wavelonkhe utawungenelela ngalokunemandla kwenta kancane kwetfulwa kwetinsita kanye nemakhono abomasipala labatsite ngekuhambisana nemigomo yeSigaba 139(7) weMtsetfosisekelo waseRiphabhliki yaseNingizimu Afrika wanga-1996. 1.3. Kwengeta, hulumende wavelonkhe loholwa yi-CoGTA, Temafa Tavelonkhe kanye nematiko etekwetfulwa kwetinsita atawucinisa kweseka kwawo bomasipala ngekuhambisana neModeli Yekutfutfukisa Yesigodzi (i-DDM) kanye netibopho tabo njengobe kubekiwe kuSigaba se-154 seMtsetfosisekelo.2. Lungenelelo Lwenhlangano Yetekutfutfukiswa Kwemave Langaseningizimu (i-SADC) eMozambique2.1. Ikhabhinethi itemukele tincumo neNgcungcutsela Lengakavami yeTinhloko teMibuso kanye naHulumende we-SADC lebeyibanjelwe eMaputo, eMozambique ngaLesitsatfu, mhla tinge-23 Inhlaba 2021.2.2. Lengcungcutsela ikuvumile kuhlanganyela kwemave langemalunga kulolungenelelo lwekusimamisa lesimo saseMozambique. Njengencenye ye-SADC, iNingizimu Afrika nayo itawuhlanganyela kulemitamo leyentelwe kubuyisa lutinto kulesigodzi.3. Kungenisa Inkhomfa Yemave Emhlaba ye-21 lemayelana ne-AIDS kanye neTifo Letitsatselwana Emacansini (ema-STI) e-Afrika (i-ICASA)3.1. Ikhabhinethi ivumile kutsi iNingizimu Afrika ingenise i-ICASA ye-21, letawubanjelwa eThekwini kusuka mhla ti-6 kuya kumhla ti-11 Ingongoni 2021.3.2. Kungeniswa kwe-ICASA kutawunika iNingizimu Afrika litfuba lekukhombisa kutinikela kwayo kuphendvula kumigomo yaMhlabuhlangene yekwelashwa ye-90-90-90 kusita kucedza lolubhubhane lwe-AIDS. INingizimu Afrika yente inchubekelembili lencomekako ekulweni ne-HIV ne-AIDS, kodvwa kusesekunyenti lokusafanele kutsi kwentiwe kunciphisa linani lekwesuleleka lokusha.3.3. Lenkhomfa itawuphindze futsi inikete inkhundla yetingcoco nematfuba ekufundza mayelana nemasubuciko ekuvikela i-HIV nema-STI kulengcikitsi yelubhubhane lwe-COVID-19.4. Emavi endvudvuto lacondziswe kubantfu baseZambia4.1. Ikhabhinethi yendlulisela emavi ayo endvudvuto emndenini nakubantfu baseZambia mayelana nekushona kwemsunguli Mengameli weRiphabhliki yaseZambia, Dkt. Kenneth  KK  Kaunda (lobekaneminyaka lenge-97 budzala), ngaLesine, mhla ti-17 Inhlaba 2021. Dkt. Kaunda bekangulomunye webameli labahamba embili be-Pan-Africanism, nenhlonhloloti ledvonsa embili ye-Afrika lekhululekile ekuholweni nguleminye imibuso, lehlangene nalephumelelako.4.2. Ngekumhlonipha, Mengameli Ramaphosa umemetele emalanga ekuzila la-10 kusuka ngaLesihlanu, mhla ti-18 Inhlaba 2021 kute kube kusebusuku ngeLisontfo, mhla tinge-27 Inhlaba 2021, lokufake ekhatsi kuphepheteliselwa phasi kwemijeka kuto tonkhe titeshi.4.3. Emphilweni yakhe yonkhe, Dkt. Kaunda wasebenta ngekutikhandla asebentela temnotfo, tenhlalo nenchubekelembili kutemnotfo e-Afrika, futsi bekalichawe leMzabalazo we-Afrika lekhululekile ekubusweni ngulamanye emave kanye nemtsetfo welubandlululo. Wahola inhlalakahle yebantfu base-Afrika, futsi utawukhunjulwa ngelutsandvo mayelana nebuholi bakhe lobuvelele ekusunguleni umbutfo i-Non-Aligned Movement kanye neNhlangano Yebunye Be-Afrika (manje leseyibitwa ngekutsi Bunye Be-Afrika i-African Union).4.4. Ikhabhinethi icinisekise Litiko Letemidlalo, Tebuciko Nemasiko kutsi lihloniphe imphilo neligalelo laDkt. Kaunda ekulweleni inkhululeko yelive lakubo kanye nalelivekati, ikakhulu Sigodzi LesiseNingizimu ye-Afrika. Mengameli Ramaphosa utawuhambela umgcwabo lotawubanjelwa eLusaka ngaLesitsatfu, mhla ti-2 Kholwane 2021.C. Imitsetfosivivinyo 1. Umtsetfosivivinyo Wekuchibela Kubhaliswa Kwetayiteli 1.1. Ikhabhinethi ikuvumile kushicilelwa kweMtsetfosivivinyo Wekuchitjelwa kweMarejista Ematayiteli kute kutsi ummango uphawule ngawo. Umtsetfo Wekubhaliswa Kwematayiteli, 1937 (Umtsetfo we-47 wanga-937), lesewuphelelwe sikhatsi enchubeni yawo.1.2. Ngaphandle kwekulungiswa kabanti kwetinchubo tekusebenta teLihhovisi Lekubhaliswa Kwematayiteli, loMtsetfosivivinyo uphindze futsi ungenise inchubo yekwe-elekthroniki yekwendlulisa tetfulo, letawenta lenchubo ibe yesimanje yekusebentela bameli lababhalisa ematayiteli kanye nemmango jikelele. Iphindze futsi ihlongote kubekwa esikhundleni kweMabhalane Wematayiteli, Lisekelamabhalane wemaTayiteli kanye neMelekeleli Wemabhalane Wematayiteli. 2. Umtsetfosivivinyo Weluhlaka  Wenhlangano Yetekusakata YaseNingizimu Afrika (i-SABC) wanga-20202.1. Ikhabhinethi ikuvumile kushicilelwa kweMtsetfosivivinyo we-SABC wanga-2020 kutsi ummango uphawule uphindze ubonisane ngawo. Utawutsi ungaphasiswa ube ngumtsetfo, umphumela waloMtsetfosivivinyo kutawuba kucitfwa kwaloMtsetfo Wetekusakata, wanga-1999 (Umtsetfo we-4 wanga-1999) losebentako kwanyalo. Ufuna kucinisa emandla ekusebenta ngemphumelelo kwekusebenta kwalomsakato wemmango.2.2. LoMtsetfosivivinyo uphakamisa, emkhatsini waletinye tingucuko, kwenta Ibhodi ye-SABC isebente ngalokushelelako, lokutawucinisa tibopho nekutiphendvulela kwayo.  Iphindze futsi iphakamise tingucuko kumodeli yekusitwa ngetimali kwe-SABC kanye nenchubo yekuniketa emalayisense abomabonakudze. D. Imikhosi Letako1. Inyanga Ya-Nelson Mandela1.1. Njalo ngemnyaka mhla ti-18, bantfu baseNingizimu Afrika kanye nemmango wemave emhlaba bahlonipha Mengameli wetfu waphambilini futsi lolichawe lemave emhlaba   Dkt. Nelson Rolihlahla Mandela   ngekubungata Lilanga Lemhlaba La-Nelson Mandela.1.2. Kuletikhatsi letimatima, siphila ngemoya wetfu welubumbano nekutidzela  kwaMadiba kuba wonkhe umuntfu aphumelela.  Ngemoya waMadiba, Ikhabhinethi ikhutsate bantfu baseNingizimu Afrika kutsi bangenelele lensayeya futsi besekele labo emimangweni yetfu labahlukubetwe kabuhlungu yi-COVID-19. Singemukela emagugu aMadiba siphindze futsi sihloniphe umshiyalifa ngemisebenti yebuntfu nemitamo leyesekela labo labacindzetelwe kakhulu lifutse laleligciwane.2. Sikhatsi Semtselo2.1. Sikhatsi semtselo sa-2021 sitawuvula ngaLesine, mhla lu-1 Kholwane 2021 kute kube nguLesibili, mhla tinge-23 Lweti 2021. Bakhokhimtselo bakhutsatwa kutsi bagcwalise emafomu abo emtselo nge-eFiling (www.sars.gov.za) noma nge-South African Revenue Service Mobi-App. 2.2. Nakulomnyaka linani lelikhulu lebakhokhimtselo labangabanye batawuphindza futsi bahlolwe ngemshini kute kutsi lenchubo yentiwe ibe ncono. Kungeniswa ngalokunembako nangesikhatsi lesifanele kwemafomu emtselo kucinisekisa kutsi bakhokhimtselo bachubeka nekugcina umtsetfo wekukhokhwa kwemtselo futsi kusita hulumende kutsi etfule tinsita kubantfu baseNingizimu Afrika labatidzinga kakhulu.E. Imilayeto1. KuhalalisaIkhabhinethi yendlulisela kuhalalisa netilokotfo tayo letinhle ku:Mnu. Nicholas Dlamini, umuntfu lomnyama wekucala waseNingizimu Afrika wekungenela umjaho we-Tour de France.Licembu Lebhola le-Kaizer Chiefs ngekungena ku-CAF Champions League Finals latakudlalelwa eMorocco ngeMgcibelo, mhla ti-17 Kholwane 2021, neMceceshi Pitso ngekuhola Licembu Lebhola le-Ahl Aly lase-Egypt kuyo yona le-CAF Champions Finals.Mnu. Lesetja Kganyago, Umphatsi weLibhangesilulu LaseNingizimu Afrika (i-SARB), lowaklonyeliswa kuba nguMphatsi weLibhangesilulu weMnyaka kulushicilelo lwanga-2021 lweMiklomelo yeBaphatsimabhange base-Afrika. Ngaphasi kwebuholi bakhe, i-SARB yaphakama yabukana ngekutimisela nelifutse le-COVID-19 emnotfweni.Dkt. Ngwako Stephen Sebopetsa, Thishelanhloko weSikolwa Semabanga Laphansi i-Rathaga eRakwadu 1 Circuit, eMopani East District, eLimpopo, ngekutfola Indodo Yemhlaba Yabothishelanhloko  yekuba ngumholi lotsatsa tincumo letingito futsi ngekushesha, umsebenti lomkhulu kanye neligalelo emkhakheni wetemfundvo.I-SARB, ngembungato wayo wemnyaka lelikhulu lowabanjwa ngaLesitsatfu, mhla tinge-30 Inhlaba 2021. Libhange lavula iminyango yalo mhla tinge-30 Inhlaba 1921 futsi libhange lelidzala kakhulu e-Afrika. I-SARB inemsebenti lobalulekile wemtsetfosisekelo wekutsi igcine kutinta kwentsengo ngalokuvuna kukhula kwemnotfo lokutintile nalokusimeme. Lelibhange selikhiphe luhlavumali lwa-R5 lolusha lwesikhumbuto kuhlonipha iminyaka le-100 ikhona.2. KudvudvutaIkhabhinethi ivakalise emavi ekulilela nekudvudvuta imindeni nebangani banaba labalandzelako:Dkt Jabu Mabuza (63), somabhizinisi waseNingizimu Afrika lonemakhono kanye nemholi wemabhizinisi losebente njengeMphatsi Lomkhulu (i-CEO) ye-Tsogo Sun Holdings, Sihlalo weBhodi yaka-Eskom kanye futsi nekuba nguMengameli weNhlangano Yebunye Bemabhizinisi yaseNingizimu Afrika i-Business Unity South Africa.Solwati Mzilikazi Khumalo (89) nemkakhe Make Rose Khumalo (88). Solwati Khumalo bekangumuntfu lomkhulu kakhulu lapha eNingizimu Afrika emkhakheni wetetemfundvo lephakeme, temasiko kanye newetenhlalakahle. Bekaphindze futsi atiwe ngekuba ngumhlelembisi lovelele wetingoma tesintfu, nemcambi wetingoma temakwaya kanye nemceceshi wekwaya. Welekelela ekusungulweni kwe-opera yekucala yeSizulu, Princess Magogo kaDinuzulu. Lokukhulu kakhulu, Solwati Khumalo bekayincenye yelikomidi lelahlanganisa umkhuleko iNkosi Sikelel  i-Afrika nengoma yesive yembuso welubandlululo, i-Die Stem, kwentiwa Ingoma Yesive yaseNingizimu Afrika yangemuva kwembuso welubandlululo.F. Kubekwa etikhundleniKutawuhlolwa ticu tabo bonkhe lababekwe etikhundleni kubuye futsi kucinisekiswe kufaneleka kwabo mayelana netekuphepha.1. Mk. Tirhane Alinah Fosi njenga-CEO we-Government Printing Works, iminyaka lesihlanu.Imibuto:Phumla Williams   loKhulumela IkhabhinethiMakhalekhikhini: 083 709 0139 "
"Sitatimende Semhlangano WeKhabhinethi Wekuvidiyo-inthanethi WangaLesitsatfu, Mhla ti-4 Ingci 2021",5 Aug 2021,https://www.gov.za/speeches/statement-cabinet-meeting-4-august-2021-5-aug-2021-0000-0,https://www.gov.za/ss/speeches/statement-cabinet-meeting-4-august-2021-5-aug-2021-0000-0,"A.    TINDZABA LETIBALULEKILE TALELIVE1.    Kukhishwa kwemijovo yekugoma yeSifo Seligciwane Lekhorona (i-COVID-19)1.1.    Luhlelo Lwekugoma lwavelonkhe lwaseNingizimu Afrika selushakutela ngalokuphelele futsi umkhakha wetemphilo (wahulumende nalotimele) ugoma linanincane lebantfu labasigidzi  ngemalanga lamatsatfu. Kute kube ngulamuhla, sekugonywe bantfu baseNingizimu Afrika labangetulu kwetigidzi letisiphohlongo. Ngalesivinini lokuhamba ngaso kwamanje, masinyane-nje Mengameli utawumemetela lusuku lolubuyeketiwe lwalelive lwekufika kulinanikhulu lelincunyiwe lebantfu labagomile.  1.2.    Ikhabhinethi iyachubeka nekucela bantfu baseNingizimu Afrika kutsi bagome, njengobe kusikhali setfu lesinemandla sekulwa ne-COVID-19. Bantfu manje sebangaya nakunoma nguyiphi indzawo yekugoma bahambe baphetse bomatisi babo, bangaya ngisho bete sikhatsi lesibekiwe, kute kutsi babhaliswe baphindze futsi bagonywe.1.3.    Ikhabhinethi ikwemukele kuletfwa kwemijovo yekugoma yaka-Pfizer letigidzi leti-5.6 leyinikelelwe yiMelika, letawucinisekisa kubakhona kwemijovo yekugoma leyenele kucinisa luhlelo lwetfu lwekugoma. 1.4.    Mhla lu-1 Inyoni 2021, bantfu labasemkhatsini weminyaka le-18 nale-34 budzala batawufaneleka kutsi bagome.1.5. Ikhabhinethi ikucaphele kwehla ngemandla kwetehlakalo letinsha tekwesuleleka ngaleligciwane lapha eNingizimu Afrika ngemuva kwekutsi lelive lendlule ngalokusemtsetfweni sicongo sekucubuka kwesitsatfu.  Nanoma kunjalo, tifundza letine   Inshonalanga Kapa (nanoma-nje isandza kumemetela sicongo), Inyakatfo Kapa, Inyakatfo Nshonalanga kanye ne-Freyistata   bebaloku batfola kukhuphuka kwetehlakalo letinsha tekwesuleleka onkhe malanga. 1.6. Ikhabhinethi isigcizelele simemo sayo lesibhekise kubo bonkhe bantfu baseNingizimu Afrika kutsi bachubeke batfobele tindlelanchubo tetekutivikela teKugcoka Tifonyo, Kugeza Tandla, Kukhweshelana ngemgamu longemamitha la-1.5 kanye nekugwema imibutsano lemikhulu.  2.    Kuvulwa kwetikolwa  2.1.    Ikhabhinethi ikuvumile kuvulwa kwetikolwa ngalokungenatihibe, ikakhulu kutsi bafundzi bemabanga laphansi baye esikolweni onkhe malanga.  Ikhabhinethi icele tonkhe tikolwa kutsi tichubeke tisebente ngekuya kwetindlelanchubo tetemphilo te-COVID-19 letibekiwe. 2.2.    Lesincumo sekutsi bafundzi bemabanga laphansi babuyele bafundze onkhe malanga sitsetfwe ngemuva kwekubuka lokuvuna bantfwana kahle kakhulu futsi kutawusita kutsi batfole sikhatsi sekufundza lesabalahlekela ngesikhatsi sekuvalwa kwemisebenti nekuhamba kwebantfu lokumatima. 3.    Sivumelwane Semiholo Yebasebenti Bahulumende3.1.    Ikhabhinethi ibonge basebenti bahulumende kanye nalabo lababandzakanyekako etingcogcweni tekubonisana ngemiholo ngekutsi babeke live letfu nebantfu balo embili, ngemuva kwekusayinwa lokusandza kwentiwa kwesivumelwane sawonkhe wonkhe mayelana nekukhushulwa kwemiholo kuteBasebenti Bahulumende.3.2.    Ikhabhinethi kuyayijabulisa kutsi onkhe emacembu akhombise kuba nesibopho sinye semphumelelo nekungaphelimandla ekutfoleni sisombululo lesizuzisa basebenti bahulumende netakhamuti, futsi icela wonkhe wonkhe kutsi achubekele embili ngawo wona loyo moya wekubambisana nekutsandza live labo. 4.    Takamuva Mayelana Nesimo Setekuphepha 4.1.    Ikhabhinethi iyemukele imitamo yebetekuciniseka kutfotjelwa kwemtsetfo  yekuphutfuma babuyisele lutinto esifundzeni saKwaZulu-Natal nesaseGauteng. 4.2.    Ikhabhinethi iphindze futsi yancoma ema-ejensi etekucinisekisa kutfotjelwa kwemtsetfo ngenchubekelembili labayentako mayelana  nekuboshwa kwalabo labaphehla budlova futsi itsandza kucinisekisa bantfu baseNingizimu Afrika kutsi kutawentiwa konkhe lokusemandleni kutsi kuletfwe etandleni tebulungiswa bonkhe labo labanesandla ekubangeni lobuyaluyalu lobubekhona kuleTifundza letimbili.   4.3.    Kute kube ngulamuhla, basitfupha basolwa lasebaboshiwe baphindze futsi bavela ngembi kwetinkantolo letehlukene mayelana nekubanga buyaluyalu eveni futsi ema-ejensi etekucinisekisa kutfotjelwa kwemtsetfo acinisekisa kushushiswa kwalabasolwa lokuyimphumelelo. 4.4.    Ikhabhinethi iyati kutsi linani lalabafile ngenca yalobudlova libuyeketiwe laba-354, lapho khona nemanani ebantfu labafile labikiwe lachumene nalobuyaluyalu eGauteng akagucuki kulange-79 kanye ne-275 e-KZN itolo, 04 Ingci 2021.4.5.    Mayelana nemanani alabafile labikiwe e-KZN, Lidolobhakati laseThekwini linemanani lasetulu kakhulu la-122. Kulamanani alabafile labikiwe eThekwini, lange-36 wasePhoenix (bantfu lababulewe lange-29 nemacala laphenywako lasikhombisa, futsi kute kube ngulamuhla, sekuboshwe basolwa labange-22 mayelana nekubulawa kwebantfu ePhoenix futsi sebavelile nasenkantolo). 4.6.    Ikhabhinethi icela bantfu base-KZN kutsi basebentisane futsi besekele imitamo yahulumende yekulungisa kungevani ngekwebuhlanga kanye netinkhulumo letimphasi tebudlova lokwetsembisa kunyatsela emagugu bobabe labasungula iNingizimu Afrika yentsandvo yelinyenti, lengabandlululani ngekwebuhlanga kanye nalelinganako labalahlekelwa yinkhululeko yabo baphindze futsi bayifela.   5.    Kwakha Umnotfo Kabusha5.1.    Ikhabhinethi yemukele tigidzigidzi letinge-R36 telwesekelo lwetekuhhamuleka kutemnotfo lolubuya kuhulumende njengemgodla wesibili welungenelelo lwekuvusa umnotfo walelive ubuyele esimeni sawo lesifanele ngemuva  kwelifutse lelubhubhane lwe-COVID-19 leselentiwe futsi laba libi kakhulu buyaluyalu nekubhujiswa kwemabhizinisi lokwenteke eKwaZulu-Natal, eGauteng kanye nakuletinye tincenye teMpumalanga (nanoma-nje kube kuncane kakhulu). 5.2.    Incenye lenkhulu yaloluhhamulo  weSibonelelo Setenhlalo Sekuhhamula Labasenkhatsatweni se-R350 sekunciphisa buphuya nendlala kubemmango labaphuye kakhulu kanye nemigodla yekwelekelela yebasebenti nemabhizinisi. Hulumende uyachubeka nekufuna imigodla yekusita leyengetiwe kucinisekisa kuvuka masinyane mayelana neLisu Lekwakha Kabusha Nekuvusa Umnotfo.5.3.    Lomsebenti wekwakha kwakha umnotfo kabusha wabo bonkhe bantfu baseNingizimu Afrika. Ikhabhinethi icele tonkhe takhamuti nemkhakha lotimele kutsi ujoyine imitamo yetfu yavelonkhe yekwakha ngekubambisana, kancono futsi masinyane kweNingizimu Afrika lephumelelako, lelinganako nalencono. 6.    Emandla Agezi 6.1.    Ikhabhinethi ikwemukele kuphotfulwa kweSiphehligezi saseMedupi lapho khona tonkhe tincenye tayo tekuphehla letisitfupha tichunywe kulesikhungo semandla agezi kuvelonkhe ngalokuphelele. Loku kutawenta umsebenti lomuhle kakhulu ekunciphiseni kucindzeteleka kulesikhungo semandla agezi kuvelonkhe futsi hulumende uyachubeka nekugcila ekucinisekiseni kutfolakala kwagezi. 6.2.    Ikhabhinethi ifisa kuhalalisela Mk. Zandi Shange, Umcondzisimklamo weSiphehligezi saseMedupi ngekwenta lesiphehli lesikhulu kangaka kutsi sisebente ngalokuphelele. Lapho kucoshwa umlandvo webunjiniyela bekwakha, bomake balelive lakitsi batawumelelwa ngalokuphelele lapho nguMk. Shange ngumake wekucala wase-Afrika wekwetfula umklamo lomkhulu nalobaluleke kangaka.6.3.    Hulumende sewucele baphatsi nebasebenti base-ESKOM kuchubeka nekusebenta ngekutimisela bakhe naleti letinye tiphehligezi letisele kufaka ekhatsi leto tagezi lovusetelwako.7.    Bucapheli belive lase-Israel Kukhomishini Yenhlangano Yebunye Be-Afrika (i-AUC)7.1.    Ikhabhinethi isikhahlela ngemandla sincumo lesingenabulungiswa neseluhlangotsi lunye lesentiwe nguSihlalo we-AUC sekunika i-Israel mvume yebucapheli ku-AU. I-AU ngummeleli loneligunya wawo onkhe emave ase-Afrika langemalunga lafanele kutsi atsintfwe mayelana netincumo taloluhlobo. 7.2.    I-AU icuketse tifiso tabo bonkhe bantfu base-Afrika futsi yetfwele luphawu lwekutetsemba ekuholeni kwayo bantfu base-Afrika. Ngako-ke, ifanele kutsi yetame kutsatsa tincumo letingangcubutani nemitsetfosimiso yeLucwebhu lwe-AU.7.3.    Lokuchubeka kwe-Israel kutsi ihlale ePalestine kuchubeka nekuba yintfo lengasiyo bulungiswa futsi lelihlazo, futsi kwemuka bantfu basePalestine emalungelo abo. Lesincumo seluhlangotsi lunye silandzela lokuhlaselwa lokungenabulungiswa lokusandza kwentiwa bantfu base-Israel kubantfu basePalestine eNshonalanga yeJerusalem neGaza. 7.4.    Ikhabhinethi icela i-AU kutsi icabange ngalesincumo sayo lesitsetse iyodvwana sekunika i-Israel mvume yebucapheli ku-AU.  Ichubeka nekutimisela ngalokungangabateki nemitamo yekuvusetela inchubo letawuholela ekusungulweni kwelive lePalestine lelinemdlandla, lelihlalisana ngekuthula ne-Israel. B.     TINCUMO TEKHABHINETHI 1.    Kukhunjulwa Kwenyanga yaBomake 1.1.    Ikhabhinethi iyivumile ingcikitsi nemisebenti letawentiwa emcimbini wekukhumbula Inyanga yaBomake yalomnyaka, lohlonipha bomake labangetulu kwalaba-20 000 labamasha baya e-Union Buildings ePitoli mhla ti-9 Ingci 1956 babhikishela Imitsetfo Yemapasi kubomake. 1.2.    Umcimbi walomnyaka utawubungatwa ngaphansi kwalengcikitsi:  Umnyaka waCharlotte Maxeke: Kufezekisa Emalungelo Abomake . Lengcikitsi ihambisana nembungato wemnyaka wonkhe weminyaka le-150 welichawekati leMisiphalato Charlotte Mannya Maxeke. 1.3.    Tinyatselo tesibindzi talabomake tisikhutsata kutsi sakhe kabusha sive setfu kutsi sibe nemandla kakhulu ngemuva kwalobuyaluyalu bebudlova lobubekhona eveni KwaZulu-Natal naseGauteng, nakutenhlalo netemnotfo kanye nakulifutse le-COVID-19. Loku kusikhombise kutsi uma sisebenta ngekubambisana njengesive lesinekuthula nalesitfobela umtsetfo, singancoba nanoma nguyiphi insayeya lesitsintsako.1.4.    Nalapho sive sakitsi sente inchubekelembili lenkhulu mayelana nemalungelo abomake, kunyenti lokusafanele kutsi kwentiwe kute kujuliswe kulingana ngekwebulili kanye nekulwa nalenhlupheko lembi yebudlova lobucondziswe kubulili lobutsite kanye nekuhlukunyetwa kwabomake emmangweni wetfu.   1.5.    Ikhabhinethi icele yonkhe imikhakha yemmango kutsi yente tinchubomgomo tekulingana ngekwebulili kutsi tibe yintfo leyentiwa mbamba nekutsi futsi ilwe nebudlova lobentiwa kubomake ngekutsi ibike babhebhetseli bebudlova esiteshini semaphoyisa lesidvute. 2.    Umbiko Welikomidi Letindvuna (i-IMC) Weluphenyo Lolumayelana neSikimu Savelonkhe Sekusita Titjudeni Ngemali (I-NSFAS) 2.1.    Ikhabhinethi ikuvumile kukhishwa kwembiko weLuphenyo lwe-IMC lwe-NSFAS. LeLikomidi lasungulwa ngeNkhwekhweti 2020 kutsi libuke tinchubo tebhizinisi, tinchubo nemakhono e-NSFAS kutsi ikwati kwenta umsebenti wayo. 2.2.    Luphenyo lolugcile kutimbangela taletinkinga i-NSFAS lehlangabetene nato kanye nekufezekiswa kweluhlelo lolusha lwemfundzate kusukela nga-2018.  Loluphenyo lwaniketa tincomo letibalulekile mayelana nekwenta kancono imisebenti ye-NSFAS.  2.3.    Ikhabhinethi ikutfokotele kutsi letinye taletincomo setivele tifezekisiwe. Lombiko uyatfolakala kuwebhusayithi yeLitiko Letemfundvo Lephakeme Nekucecesha ku: www.dhet.gov.za.3.    Lisu Lesakhiwonchanti Lavelonkhe (i-NIP) 20503.1.    Ikhabhinethi ikuvumile kushicilelwa kwe-NIP 2050 kute kutsi sive siphawule ngayo. Lelisu lichuba umkhankhaso walelive welutjalomali lwesakhiwonchanti, lophindze futsi ufake ekhatsi iminotfo ngekusebentisa leminye imiklamo yesigodzi sayo.3.2.    Kwengeta ekuchubeni kukhula kwemnotfo, kutawuphindze futsi kulungise loko lokungesibo bulungiswa kwelubandlululo lwendzawo. Kusime ekuhlanganyeleni kwahulumende, emabhizinisi, tikhungo tahulumende kanye netinhlangano temmango.  3.3.    Imikhakha yayo lebekwa embili ifaka ekhatsi emandla agezi, titfutsi temikhicito, emanti kanye nekuchumana ngekwedijithali. I-NIP 2050 masinyane-nje itawufakwa kugazethi kute kutsi ummango ubonisane ngayo. 4.    Kufakwa kweLuphiko Lolusita Ngetimali Emabhizinisi Lamancane (i-SEFA) neLuphiko Lwekutfutfukisa EmaBhange Layimfelandzawonye (i-CBDA) ngaphansi kweLuphiko Lwekutfutfukisa Emabhizinisi Lamancane (i-SEDA) 4.1.    Ikhabhinethi ikuvumile kufakwa kwe-SEFA ne-CBDA ku-SEDA. Lokuhlanganiswa kwaletikhungo kutawuvumela lusekelo lwahulumende loluhlanganisiwe lolwentelwe Emabhizinisi Lamancane, Lamancane Kakhulu naLasemkhatsini (ema-SMME) kanye nemfelandzawonye kusukela mhla lu-1 Mabasa 2022. 4.2.    Luphiko loluhlongotwako lutawunika lamabhizinisi lusito lwemali nalolungesilo lwemali. Ngekuhlanganisa ndzawonye yonkhe lemitfombolusito, loluphiko lutawuba nelifutse lelikhulu luphindze futsi lufinyeleleke kuto tonkhe tigodzi nemadolobhakati. 4.3.    Lokuhlanganiswa lokuvunyiwe kutawuholela ekuhlelweni kwe-SEDA kabusha (nekucanjwa ligama lelisha esikhatsini lesitako) ngekwemibandzela yeMtsetfo Wetekuphatfwa Kwetimali Tahulumende, 1999 (Umtsetfo-1 wanga-1999) kusuka kuShejuli-3A kuya kutikhungo teShejuli-2.4.4.    Ikhabhinethi ikuvumile kwelulwa kwesikhatsi sekusebenta kweBhodi ye-SEFA kute kube ngumhla tinge-31 Indlovulenkhulu 2022 kuvumela kuhambisana nekucala kwemalungiselelo etingucuko. 5.    Tinkhambiso neMazinga Ekusebenta Ngekuphepha Kwetekuvakasha Ngesikhatsi Se-COVID-19 Kanye Naletinye Timbubhane. 5.1.    Ikhabhinethi itivumile Tinkhambiso neMazinga ekusebenta ngekuphepha kweMkhakha weTekuvakasha ngesikhatsi se-COVID-19 kanye naletinye timbubhane letihambisana nako. 5.2.    Letinkhambiso nemazinga aniketa tinyatselo letetayelekile temazingancane etemphilo netekuphepha latawucinisekisa kufanana kuwo wonkhe umkhakha wetekuvakasha. Titawufaka ekhatsi tinsita letinjengendzawo yekulala, kudla, bachubi betekuvakasha, emakhasino, imishado kanye naleminye imisebenti lehambisana nako.  5.3.    Manje sesiyalingana netimakethe temave emhlaba futsi kutawenta lomkhakha kutsi uvulele tivakashi temave emhlaba ngalokuphelele. 6.    Inkhomfa Yavelonkhe Mayelana Nekufudvuka Nekutfutseleka kwebantfu emadolobheni ENingizimu Afrika6.1.    Ikhabhinethi iyivumile Inkhomfa Yavelonkhe Yekufudvuka Nekutfutseleka kwebantfu Emadolobheni eNingizimu Afrika lebeyibanjwe ngeluhlelo lwe-inthanethi kusukela mhla tinge-26 kuya kumhla tinge-30 Kholwane 2021. Kufudvuka nekutfutseleka kwebantfu emadolobheni bekuloku kuyincenye  yeNchubomgomo yeMananibantfu lamane labekwa embili kusukela nga-2015.6.2.    Lenkhomfa yabuka imininingwane lenayo, lwati nelwatiso lwetekufudvuka nekutfutseleka emadolobheni kutsi kuhambe embili kulelive. Lwatiso lwaloluhlobo lubufakazi bekwentiwa kwenchubomgomo neluhlelo, kufaka ekhatsi kuhlela kuyo yonkhe imikhakha yahulumende.6.3.    Lenkhomfa yalungiselelwa ngekubambisana nematiko ahulumende lafanele, ummango welucwaningo kanye nenhlangano yemmango. Lenkhomfa yaholela ekusungulweni kweForamu YeMininingwane neLucwaningo Lwekufudvuka Nekutfutseleka kwebantfu Emadolobheni kute kutsi kusebente njengemtfombolusito welwati kwesekela umsebenti wekufudvuka nekutfutseleka kwebantu emadolobheni.  7.    Kukhetfwa KweNingizimu Afrika NjengeSikhungo Sesimo Selitulu Sendzawo Yesigodzi seNhlangano  Yemhlaba Yetetindizamshini (i-ICAO)  7.1.    Ikhabhinethi ivumile yaphindze futsi yemukela kubekwa kweNingizimu Afrika njengeSikhungo Sendzawo Yesimo Selitulu ye-ICAO. Loku kwamenyetelwa ngemuva kwekutsi iNingizimu Afrika itfole imiphumela yelucwaningomabhuku lemihle ku-ICAO. 7.2.    INingizimu Afrika, ngekusebentisa I-ejensi Yasemkhatsini Yavelonkhe YaseNingizimu Afrika, seyikhetselwe kuniketa lwatiso lwesimo selitulu sasemkhatsini lesemanje sekulizinga lelemukelwe yi-ICAO yato tonkhe tidzingo tetekundiza. 7.3.    INingizimu Afrika inikwe iminyaka lemitsatfu kutsi iphucule lamakhono ayo langeneli lakhona kwamanje kute kutsi ihlangabetane netidzingo te-ICAO. Letidzingo tifuna kusebenta ema-awa lange-24/emalanga lasikhombisa nelicembu lelikhetsiwe letangoma telitulu leticeceshiwe kanye nebacwaningi labatingcweti betasemkhatsini. Iphindze futsi yanikwa imvume yekusebentisana neNhlangano yaseYurophu yeBasebentisi belwatiso lwesimo selitulu emkhatsini lokuhamba kuwo tiNdizamshini i-Pan-European Consortium for Aviation Space Weather User Service.7.4.    Lokukhetfwa kunika iNingizimu Afrika litfuba lekukhula kutesayensi yayo nakutebucwepheshe betebunjiniyela kanye nakumkhakha wekucamba lokusha, futsi kuphakamisa lelive njengemdlalindzima lenkhulu emaveni emhlaba kutesayensi yetasemkhatsini.  8.    Sivumelwane Selubanjiswano Lwesigodzi Sase-Afrika Selucwaningo, Kutfutfukisa Nekucecesha Lokuphatselene Nesayensi Nebucwepheshe Benuzi (i-AFRA)8.1.    Ikhabhinethi ikuvumile kungeniswa ePhalamende kwesivumelwane lesibuyeketiwe (se-AFRA) leminye iminyaka lesihlanu. I-AFRA sivumelwane lesisemkhatsini wabohulumende lesasungulwa ngemave langemalunga kutsi acinise ngalokuchubekako futsi akhulise ligalelo letesayensi nebucwepheshe benuzi kutekutfutfuka kwetenhlalo netemnotfo kulelivekati lase-Afrika.8.2.    INingizimu Afrika beyiloku ililunga lelikhutsele le-AFRA futsi isebentisana nalamanye emave langemalunga kukhutsata imigomo yalesivumelwane kulelivekati lase-Afrika. 9.    Inchubomgomo Yavelonkhe Yekudweba Tinhlanti Emantini Lamasha (Aseveni)  9.1.    Ikhabhinethi iyivumile Inchubomgomo Yavelonkhe Yekudweba Tinhlati Emantini Lamasha (Eveni). Lenchubomgomo iniketa inchubo yekulawula leyenele yemkhakha wekudweba tinhlanti ngekhatsi eveni. Iphindze futsi yente kube semtsetfweni lemisebenti lekhona kwamanje lengekho emtsetfweni futsi lenganakwa yebadwebi betinhlanti labancane. 9.2.    Lenchubomgomo, emkhatsini waletinye tintfo, yenta kutsi kusungulwe tinchubomgomo tahulumende tekutfutfukisa tekudwetjwa kwetinhlanti; kwesekela tinchubo tekutsenga tekudwetjwa kwetinhlanti ngekhatsi eveni; kulawulwa kwetekudwetjwa kwetinhlanti lokusimeme ngekhatsi eveni iphindze futsi ilungise tindzaba tetekulingana nekugucuka kwalomkhakha.10.    Kuhlongotwa kwekukhishwa ngembi kwesikhatsi kwekhalenda yelushicilelo lwetibalobalo tetebugebengu lwemnyakatimali wanga-2021/2210.1.    Ikhabhinethi ikuvumile kuhlongotwa kwekukhishwa ngembi kwesikhatsi kwekhalenda yelushicilelo lwetibalobalo tetebugebengu lwemnyakatimali wanga-2021/22. Lokuhlongotwa lokusele kwesikhatsi kwekhalenda yetibalobalo tetebugebengu yiNgci 2021 yekota yekucala yeLweti 2021 kwekota yesibili. Tibalobalo tetebugebengu tekota yesitsatfu nekota yesine titawukhishwa ngeNdlovana nangeNkhwekhweti 2022 ngalokufananako. C.    IMITSETFOSIVIVINYO 1.    Umtsetfosivivinyo Wekuchibela Imitsetfo Yetebantfu Labadzala wanga-20211.1.    Ikhabhinethi ikuvumile kungeniswa ePhalamende kweMtsetfosivivinyo Wekuchibela Imitsetfo Yekuvikela Bantfu Labadzala wanga-2021. LoMtsetfosivivinyo uchibela Umtsetfo weBantfu Labadzala lokhona kwamanje,  wange-2006 (Umtsetfo we-13 wange-2006). 1.2.    Letichibelo tihlose kucinisa tinyatselo letivikela bantfu labadzala. Wenta kancono tinsita letinikwa bantfu labadzala njengekusekelwa ngenhlalo, temphilo, kunakekelwa lokusime kutetenhlalo kanye nalokusime etindzaweni tekuhlala.  1.3.    LoMtsetfosivivinyo lohlongotwako ungenisa tinsita tekulandzelela nekuhlola letinikwa bantfu labadzala. Uphindze futsi wente kutsi kususwe bantfu labadzala labanekukhubateka etindzaweni letingasikahle noma letite imphilo ngaphandle kwekutfola Umyalelo Wenkantolo.2.    Luhlaka LweMtsetfosivivinyo Wetinhlangano Letingasebenteli Kutfola Inzuzo (ema-NPO) lwanga-2021 2.1.    Ikhabhinethi ikuvumile kushicilelwa kweMtsetfosivivinyo Wekuchitjelwa Kwe-NPO kute kutsi ummango uphawule ngawo. LoMtsetfosivivinyo uchibela Umtsetfo we-NPO lokhona kwamanje, wanga-1997 (Umtsetfo we-71 wanga-1997). Lomtsetfo wentelwa kwenta simondzawo lesivumelako lapho khona ema-NPO angakhiwa futsi asebente ngalokusezingeni leliphakeme. Emagebe ekusebenta sikhatsi lesengcile atfoliwe, ikakhulu kuma-NPO lamancane kanye netinhlangano temmango. 2.2.    Tichibelo letiphakanyisiwe tilungisa tinsayeya ema-NPO lamancane labukene nato; tibukana nekusetjentiswa budlabha kwema-NPO iphindze futsi yente tinchubo tekufinyelela kutsi tibe ncono. Uphindze futsi uhlongota kusungulwa kwaMabhalane we-NPO kucinisa kukhutsatwa kucinisa kunika tinsita, kulandzelela nekukhutsata kwenta tintfo ngekungafihli lutfo kanye nekutiphendvulela kwema-NPO.D.    UMKHOSI LOTAKO1.    Lilanga Labomake 1.1.    Mengameli Cyril Ramaphosa utawetfula inkhulumo yeLilanga Labomake ngeluhlelo lwevidiyo-inthanethi ngeMsombuluko, mhla tinge-9 Ingci 2021, njengencenye yalelive lakitsi yekubungata Inyanga YaBomake ngaphasi kwalengcikitsi:  Umnyaka waCharlotte Maxeke: Kufezekisa Emalungelo Abomake .E.    IMILAYETO1.    KuhalalisaIkhabhinethi ihalalisela netilokotfo tayo letinhle ku:      Tatjana Schoenmaker, ngekutfola indodo yekucala ye-Olympic yeNingizimu eTokyo, eJapan ngemuva kwekuphotfula kubhukusha kwabomake lokubitwa ngekutsi pheceleti ""breaststroke"" lokunge-200m ngesikhatsi semhlaba lesibekiwe. Phambilini bekawine indondo ku-breaststroke ye-100m.     Bianca Buitendag, ngekuwina indondo yelisiliva kumincamulajuki yabomake yekuntjweza elwandle. Lokuzuza lokuvelele kwema-Olympic kwenta tindondo tetfu tavelonkhe tibe tintsatfu. 2.    Emavi endvudvuto Ikhabhinethi ivakalise emavi ekulilela nekudvudvuta imindeni nebangani ba:      Mnu. Shona Ferguson (47), umkhiciti wamabonakudze (we-TV) nemafilimu nemlingisi lofake ligalelo lelikhulu embonini yalelive yemafilimu.      Mnu. Clive Scott (84), sigayigayi se-TV nelichawe lemlingisi loletse ludvumo kubomabonakudze betfu iminyaka leminyenti.        Mnu. Pandelani Jonathan Mudziwa  Makhado (99),  sigayigayi sesishikashiki setepolitiki lobekangulomunye webaholi bemkhankhaso wanga-1960 wekulwa nekuphatfwa kwemapasi, lowaphindze wanikela ngemphilo yakhe kumsiphalato wentsandvo yelinyenti nenkhululeko.     Mama Thalitha Monica Lebea-Mampuru (87), lowalwa ngekungaphelimandla alwela inkhululeko yalelive kanye neNingizimu Afrika lengabandlululi ngekwebuhlanga, ngekwebulili  kanye neNingizimu Afrika lekhululekile. Waba nguMphatsi webahlengikati Wekucala we-Solomon Mahlangu Freedom College (i-SOMAFCO).     Mnu. Geoff Makhubo (53), Umphatsidolobha Lomkhulu weLidolobhakati laseJozi; umholi lobekangaticabangeli yena yedvwana futsi asebenta ngekutikhandla lowaba livulandlela lekwetfulwa kwetinsita. BekanguSihlalo weSigodzi waKhongolose.     Mnu. Luthendo Benedict Sigogo (49), Libambela leLijaji eNkantolo Lephakeme yaseMpumalanga kanye naKhomishina weKhomishini Yetinsita teTebulungiswa, lobekanemsebenti lomuhle kakhulu wetemtsetfo, futsi bekalivulandlela letingucuko lelitinikele. Bekaphindze futsi abe ngumengameli weNhlangano Yebameli Labamnyama i-Black Lawyers Association.     Imindeni nebangani beMalunga ePhalamende lasandza kushonaF.    KUBEKWA ETIKHUNDLENIKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.1.    Ummeli Nomalanga Petronella Sithole njengeSisebenti Lesikhulu seSilawuli Savelonkhe Setemandla Agezi saseNingizimu Afrika.2.    Mk. Danile Nyakale njengemmeleli weKoporasi Yetekutfutfukisa Timboni kuBhodi yeBahwebi BeLidayimane Bembuso. 3.    Ibhodi Yebacondzisi beBhodi Yetindzaba Temhlaba: (i)    Mk. Lusanda Nomasongo Netshitenzhe (Sihlalo);(ii)    Mnu. Masopha Moshoeshoe; (iii)    Ummeli Anthonie Viviers; (iv)    Dkt. James Fraser Bourhill; kanye (v)    naMk. Precious Hlengiwe Makoe.4.    Ibhodi Yebacondzisi Leyengetiwe Yemadayimane yaseNingizimu Afrika kanye Nemlawuli Wensimbi (imethali) Leligugu: (i)    Mnu. Virendra Gangaram Magan; kanye (ii)    naMk. Ndivhuho Munyai. Imibuto: Mk. Phumla Williams   Lokhulumela Ikhabhinethi Makhalekhikhini: 083 501 0139 "
"Sitatimende Semhlangano Wekhabhinethi Wevidiyo WangaLesitfatfu, ti-18 Ingci 2021",19 Aug 2021,https://www.gov.za/speeches/statement-virtual-cabinet-meeting-wednesday-18-august-2021-19-aug-2021-0000,https://www.gov.za/ss/speeches/statement-virtual-cabinet-meeting-wednesday-18-august-2021-19-aug-2021-0000,"A.  Tindzaba letibalulekile talelive 1.  Sibonelelo Sekucedza Kukhatsateka Kwemmango (i-SRD) Lokubangwa Sifo Sekhorona (i-COVID-19)1.1.  Ikhabhinethi iyabubona lobumatima lobubangwe ngilobhubhane we-COVID-19 kanye nangilobudlova lobusandza kwenteka kuletinye tincenye teKwaZulu-Natali neteGauteng. Ngenca yaloku, bantfu baseNingizimu Afrika bayakhunjutwa kutsi kufakwa kweticelo Tesibonelelo se-COVID-19 SRD kute kusekelwe bantfu labangasebenti kuvulwe ngaLesihlanu, mhla ti-6 Ingci 2021.1.2  I-Ejensi Yekuvikeleka Kwemmango YaseNingizimu Afrika (i-SASSA) ivule tindlela letinsha lekungatfunyelwa ngato ticelo ngekusebentisa i-govchat.app ne-Facebook Messenger, kungeta kulewebhusayithi yayo letsi: https://srd.sassa.gov.za noma ngekusebentisa i-WhatsApp kulenombolo letsi-082 046 8553.1.3  Bantfu labasemkhatsini kweminyaka le-18 nale-60 labangakutfoli kusekelwa kwetetimali kwanoma ngabe nguluphi luhlobo bangafaka ticelo. Lemali yesondlo le-R350 ngenyanga iyindlela lemcoka yekuvikela imindeni lebeyingahle ibe esimeni lesibucayi ngenca yebuphuya nekweswela umsebenti. 2.  Temandla 2.2  Ikhabhinethi iyakwamukela lokushicilelwa kwetinchubomgomo emiculwini yahulumende lokwenteke kuleliviki lokutakwandzisa kukhicitwa kwagezi lokhona nyalo lolimegawathi (MW) linye ukhushulwe ube ma-MW lali-100. Ngenyanga yeNhlaba 2021, Mengameli Cyril Ramaphosa wamemetela lesichibiyelo Seshejuli ye-2 Semtsetfo Wekulawula Tindzaba Tegezi, wemnyaka we-2006 (Umtsetfo We-4 Wemnyaka we-2006) kute Umtimba Wavelonkhe Wekulawula Temandla Eningizimu Afrika ukhulise umkhawulo wekuniketwa kwemalayisensi kumiklamo yebakhiciti labatimele kute bavunyelwe kutsi bangete linani labo lekukhicita gezi.2.3  Tinkapani letikumikhakha lesebentisa kakhulu emandla nyalo setitawukhona kutikhicitela gezi wato ngaphandle kwekutsi tibe nelayisensi. Lamandla lamasha ekukhicita atawukhulisa emazinga ekutfolakala kwagezi ngekunciphisa kuncika kuloluchungechunge lwemalayini agezi wemmango futsi atawuvula ematfuba elutjalomali kumkhakha lotimele.3.  Sikhwama Sekusekela Kuvuselelwa Kwemnotfo3.1  Ikhabhinethi yenta lubito kuwo onkhe emabhizinisi latsintsekile ngalobudlova lobusandza kwenteka KwaZulu-Natali naseGauteng kutsi afake ticelo tekwesekelwa ngekubolekwa imali yetimboni lenganayo intalo yekubolekwa, lemabhiliyoni la-R3.75 lengaphansi kweSikhwama Sekusekela Kuvuselelwa Kwemnotfo leniketwa nguhulumende. 3.2  Litiko Letekuhwebelana, Letimboni, Neletekucudzelana (i-DTIC) kanye netikhungo talo tekutfutfukisa umnotfo   Inhlangano Yekutfutfukisa Timboni neSikhwama Savelonkhe Sekunika Emandla, bahlanganise bakha sikhwama sekusekela tindlela tekungenelela kumabhizinisi letihlukahlukene.  Loku kufaka ekhatsi kwakha kabusha sakhiwonchanti, timphahla tekusebenta, kufaka tinsita kumabhilidi, sitoko nemali yekucala umsebenti. Lokuniketwa kwalemali kutawusita kucedza tinseyeya tetenhlalo netemnotfo letibukene nemabhizinisi latsintsekako ngenca yalolutfutfuva. 3.3  Ikhabhinethi iyakwamukela futsi iyasivuma lesimemetelo lesentiwe ngu-JP Morgan sekusekela ngekwetimali nalokungasiko kwetimali lokufika kutigidzi leti-R340 ngekusebentisa Luhlelo Lwe-Abadali Equity Equivalent Investment Programme (i-EEIP). Loluhlelo lufaka Sikhwama se-Abadali   Lekusikhwama Sekukhulisa Emabhizinisi Alabamnyama i-Black Business Growth Fund kanye ne-Sibonelelo Se-Abadali i-Abadali Grant (lesitigidzi leti-R40).  3.4  Lemitamo itawusekela kukhula kwemnotfo lofaka wonkhe umuntfu futsi lotawuvula ematfuba emsebenti kumabhizinisi lamancane nalasafufusa, kakhulu kumikhakha yetekukhicita neyetemnotfo longakhinyabeti simondzawo. 4.   Kuntjintjwa Kweligama4.2  Ikhabhinethi ikwamukele lokucanjwa kabusha kweBrandfort ibe yiWinnie Mandela, ngenca yekuhlonipha umuntfu loluphawu Lemzabalazo nenkhululeko lowadzingiselwa kulelidolobha ngesikhatsi selubandlululo.5.  Umbungato waseMarikana5.1  Ikhabhinethi ihlanganyela nalabanye bantfu balelive kukhumbula lesigameko lesibuhlungu lesenteka eMarikana esifundzeni saseNyakatfo Nshonalanga ngenyanga yeNgci 2012, futsi iyalubona lusizi lwebasebenti, lwemindeni yabo kanye nelusizi lwaso sonkhe sive. Njengesive sisatibophelele ekutsini akufuneki siphindze senteke sigameko lesifana nalesi.5.2  Kube nemsebenti lomkhulu lowentiwe Temisebenti Yemaphoyisa AseNingizimu Afrika (i-SAPS) ngekusebentisa tincomo teKhomishane Yeluphenyo Ya-Farlam. Letinye taletincomo titawusetjentiswa ngalokugcwele uma lemitsetfo ye-SAPS lehambisana naloku seyichitjiyelwe ePhalamende.5.3  Umsebenti wekutfutfukisa timphilo tebasebenti basetimayini usachubeka. Kwakhiwa kwetindzawo tekuhlalisa bantfu nekuvuselelwa kwesakhiwonchanti kuleya ndzawo kuyachubeka, ngekubambisana nemkhakha lotimele. 5.4  Ikhabhinethi futsi iwutfokotele umsebenti lomkhulu losewentiwe lomayelana nekuncephetelisa labo labatsintseka ngalesigameko kanye netihlobo tabo. Lihhovisi LeMmeli Jikelele selitikhokhele ticelo letinengi, sicelo sekugcina sikhokhelwe ngenyanga yeNhlaba 2021. Ticelo letisengaka khokhelwa tisalindze kutsi kupheleliswe onkhe emadokhumenti ladzingekako. 5.5  Ikhabhinethi icela emacembu etemtsetfo alabo labatsintsekako kutsi asebente ngekuphutfuma kute acedzele ticelo letisele. Lihhovisi LeMmeli Wahulumende ngilo lelitsatsa tincumo mayelana nekukhokhelwa kweticelo.6.  Umhlangano Wentfutfuko Yemmango Wemave LangaseNingizimu Ye-Afrika (i-SADC)6.1  Mengameli Ramaphosa wahola kudlala indzima kwe-Afrika kuloMhlangano Lotayelekile Wetinhloko Temave Netabohulumende Wema-41 lowabanjwa mhla ti-17 namhla ti-18 Ingci 2021 eLilongwe eMalawi ngaphansi kwalesihloko lesitsi:  Kucinisa Emandla Ekusebenta Ngemphumelelo Ngesikhatsi Sekubukana Nabhubhane We-COVID-19 Kute Kube Netingucuko Letifaka Wonkhe Umuntfu, Letisimeme, Tetemnotfo Netetimboni .6.2  Lomhlangano wabuka umsebenti lesewentiwe wekugcugcutela nekukhulisa kubumbana kwetigodzi ngekulandzela Luhlelo Lwe-SADC Lwetigodzi Lolukhomba Indlelalisu Yentfutfuko 2020-2030. 6.3  Ikhabhinethi yacinisekisa kutibophelela kweNingizimu Afrika kulokubumbana kwalesigodzi nekwetimboni, kakhulu kusita ekuvuseleleni i-SADC kulobhubhane we-COVID-19. Ngekusebentisana, lesigodzi lesingaseningizimu kwe-Afrika sitawuba ngulesinemandla njengoba sihlanganisa imikhakha yetfu yetetimboni kute ikhone kwakha kabusha iminotfo yetfu.B.  Sincumo sekhabhenethi1.  Umkhandlu Wavelonkhe Wekulawula Ligciwane leKhorona (i-NCCC) 1.1.  Ikhabhinethi itfole umbiko lobuya ku-NCCC lokhomba kutsi sekukhishwe imitsi yekugoma lengetulu kwetigidzi letiyimfica eNingizimu Afrika kute kube kunamuhla, lapho khona bantfu labangetulu kwetigidzi letisikhombisa bagome ngalokungakapheleli nalabangetulu kwetigidzi letine bagome ngalokuphelele.1.2.  Ikhabhinethi iyalwamukela loluhlelo lwekugoma kute kukhuliswe linani lebantfu labatfola imitsi yekugoma, kakhulu kuletifundza letikhombe kutsi bayancipha bantfu labatfola imitsi yekugoma. Njengencenye yekukhulisa loluhlelo lwekugoma, ikhabhinethi ivumile kutsi bantfu labaneminyaka le-18 kuya kulabaneminyaka le-35 bagome kusukela mhla ti-20 Ingci 2021.1.3.  Bufakazi betesayensi buyacinisekisa kutsi bantfu labagomile banelitfuba lelincono lekusindza ku-COVID-19 kunalabo labangakagomi. Ngako-ke, sonkhe kufuneka siyicitse lemicondvo lengenaliciniso nalelahlekisanako lemayelana nemitsi yekugoma bese sikhetsa kuphila ngekutsi sigome.1.4.  Ikhabhinethi futsi ivumile kutsi sigcine live lingaphansi Kwesigaba Sekucaphela Sesitsatfu Lesiguculiwe sekuvala kuhamba nekusebenta kulelive, njengoba yelulekwe Yikomiti Yekululeka Mengameli. Ikhabhinethi igcugcutela bonkhe bantfu baseNingizimu Afrika labangakagomi kutsi bagome ngoba imitsi yekugoma iyasivikela kutsi singaguli kakhulu nge-COVID-19 futsi isindzisa timphilo.1.5.  Kugoma kumalula; vele uvakashele indzawo yekugoma lesedvute nawe uphetse matisi wakho kute ubhalise bese uyagoma. Ungayitfola indzawo yekugoma lesedvute nawe kuleto letingetulu kwale-3000 eveni lonkhe ku: www.sacoronavirus.co.za/active-vaccination-sites.C. Umcimbi lotako1.  Umbukiso Wemhlaba Wemnyaka We-20201.1.  Iningizimu Afrika itawudlala indzima kuloMbukiso lotako Wemhlaba Wemnyaka we-2020. Ikhabhinethi yavuma lokuba yincenye ngeNgongoni 2019. Lomcimbi wabese uyahlehliswa ngenca ye-COVID-19. Utawubanjwa ube yinhlanganisela yevidiyo kanye neyembukiso lotawube ukuleyondzawo yaseDubai, e-United Arab Emirates kusuka mhla lu-01 Imphala kute kube ngumhla ti-31 Indlovulenkhulu 2022.1.2.  Lomcimbi wemave lahlukahlukene, lobanjwa njalo emva kweminyaka lesihlanu emaveni lahlukahlukene, uniketa imakethe lenkhulu nalehehako yekukhombisa tintfo netinsita taseNingizimu Afrika kuwo onkhe emave emhlaba. I-DTIC evikini lelitako itawubamba umhlangano webetindzaba kute ichaze indzima letawudlalwa yiNingizimu Afrika kuloMbukiso Wemhlaba Wemnyaka We-2020.D.  Imilayeto1.  KuhalalisaIkhabhinethi indlulisa kuhalalisela netilokotfo letinhle ku:Labachishimlilo laba-109 nebaholi babo lebatfunyelwa Litiko LeteMahlatsi, Tekudvweba Nebeluhlelo Letesimondzawo Lekusebenta Ngetemililo kutsi basite ngemitamo yekucima umlilo esifundzeni saseManitoba eCanada.Nks. Tatjana Schoenmaker, ngekuwina indondo yesiliva neyegolide kutekubhukusha kanye naNks. Bincha Buitendag, ngekuwina indondo yesiliva kutekuntshweza, kulemidlalo lesandza kwendlula yema-Olimpiki eTokyo, eJapan. Bawuphakamisele etulu umbhelebhele waseNingizimu Afrika.Mnu. Brad Binder, longenele umcudzelwano wetithuthuthu, ngekuphakamisela etulu umbhelebhele waseNingizimu Afrika ngekuphuma embili ku-MotoGP Austrian Grand Prix yemnyaka we-2021. 2.  Emavi EkudvudvutaIkhabhinethi indlulisa emavi ekudvudvuta kumndeni nakubangani ba:Mnu. Dan Sechaba Montsitsi (67), longulomunye webaholi betibhelu taseSoweto tamhla ti-16 Inhlaba 1976, lowalwela inkhululeko nentsandvo yelinyenti imphilo yakhe yonkhe, futsi lowaba lilunga lePhalamende. Dkt. Johan van Zyl (63), Sihlalo Wesigungu Lesikhulu se-Toyota South African Motors, lokhunjulwa ngebuholi bakhe nangemphumelelo yalenkapani neye-Toyota Motor Europe.Imibuto:Nks. Phumla Williams   Lokhulumela iKhabhinethiMakhalekhikhini: 083 501 013"
"Sitatimende Semhlangano WeKhabhinethi Wevidiyo-inthanethi WangaLesitsatfu, Mhla lu-1 Inyoni 2021",2 Sep 2021,https://www.gov.za/speeches/statement-cabinet-meeting-2-september-2021-2-sep-2021-0000,https://www.gov.za/ss/speeches/sitatimende-semhlangano-wekhabhinethi-wevidiyo-inthanethi-wangalesitsatfu-mhla-lu-1-inyoni,"A.    Tindzaba Letibalulekile Talelive1.    Kukhishwa kwemitsi yekugomela Sifo Seligciwane Lekhorona (i-COVID-19)1.1.    Ikhabhinethi inconywe Litiko Letemphilo ngenchubekelembili yeLuhlelo Lwekukhishwa Kwemitsi yekugoma, lebekufaka ekhatsi i-ephidemaloji (ligatja lemitsi lelibukana netigameko, kusabalaliswa kanye nekulawulwa lokungenteka kwetifo kanye nekwaletinye tintfo letiphatselene netemphilo) kanye nekugadvwa. Ikhabhinethi ikucaphele kwehla kwekusuleleka lokusha, nekulaliswa esibhedlela kanye netehlakalo tekufa.  1.2.    Ikhabinethi nanoma kunjalo ikucaphele kwandza kwemazinga ekuphindza usuleleke. Litiko Letemphilo licinisekise Ikhabhinethi kutsi munyenti umsebenti losasentiwa mayelana nekuvisisa nekulawula kucubuka lokubikiwe emacenjini etikolwa, kakhulu eMpumalanga Kapa.  1.3.    Kwamanje, Ikhabhinethi incusa batali, bafundzi netigungu letengamele tikolwa kutsi ticinise sandla ekucinisekiseni kutsi kuyafotjelwa kugcokwa kwetifonyo, kubasendzaweni lengenisa umoya, kuhlala ngekuchelelana  kanye nekugeza tandla. Kutfotjelwa ngemandla kwentindlelanchubo tetemphilo letingesito temitsi kuyachubeka nekuba yindlela lesebenta ngemphumelelo ekuvikeleni kubhebhetseka kwaleligciwane.1.4.    Kutsite nakushaya umhla tinge-31 Ingci 2021, besekusetjentiswe imitsamo yemitsi yekumgomela i-COVID-19 lengetulu kwale-12 568 525  kulo lonkhe lelive. Kwengetwa kwetindzawo tekugoma, nekwelulwa kwemalanga nekuniketwa kwetitfutsi tamahhala kuletinye tifundza, kutawenta kutsi kube nelinani lelikhulu lebantfu labatawugonywa ngalokuphelele. 1.5.    Ikhabhinethi ikhutsata bantfu labangakagomi kulelive lakitsi, ikakhulu bantfu labadzala kanye nalabo labasengotini lenkhulu yekugula kakhulu, kutsi bagome masinyane. 1.6.    Imitsi yekugoma inetinzuzo letinhle empilweni yetfu ngoba ivikela kugula lokumatima, kulaliswa esibhedlela kanye nekufa. Asilweni naleligciwane ngekubambisana ngekutsi sisabalalise lwatiso lolucinisekisiwe mayelana nemitsi yekugoma leniketwa Litiko Letemphilo likanye neNhlangano Yetemphilo Yemhlaba.2.    Luklayo Lwekota Lwebasebenti (i-QLFS)2.1.    Imiphumela yakamuva ye-QLFS lekhishwe teLubalobalo taseNingizimu Afrika yekota yesibili yanga-2021 ikhombise kutsi lizinga lekungasebenti lenyuke ngemaphesenti la-1.8 kusuka kulange-32.6% labhaliswe ngekota yekucala ya-2021 laya kulange-34.4% ekoteni yesibili. 2.2.    Lemiphumela lengemihle iyachubeka nekugcamisa kuphutfuma kwayo yonkhe imikhakha lesebenta nahulumende kutsi isheshise icale kusebentisa Luhlelo Lwekuvuselelwa Nekwakhiwa Kabusha Kwemnotfo (i-ERRP) kute ibukane nalemiphumela lemibi ye-COVID-19. I-ERRP ingumgogodla wemitamo yahulumende yekwakha kabusha neyekugucula temnotfo kute kutsi kwakheke imisebenti leminingi, ikakhulu yebantfu labasha.2.3.    Ikhabhinethi iyakhutsateka ngaleminye imikhakha lenjengeyekwakha, yetekuhwebelana kanye neyetitfutsi leseyakhe imisebenti lemisha ngalesikhatsi lesibuyeketwako.  Kusebentisana kwemmango ekwakhenikabusha nasekuguculeni umnotfo wetfu njengencenye yesibopho lesihlanganyelwe kutawucinisekisa kutsi silive selulama masinyane .3.    Budlova lobucondziswe kubulili lobutsite nekubulawa kwebesifazane (i-GBVF)3.1.    Ikhabinethi yendlulisele kulila kwayo lokukhulu emindenini nakubangani babomake labasandza kubulawa ngesihluku lesibi kabi. Loku kufaka ekhatsi Mk. Nosicelo Mtebeni; Mk. Palesa Maruping, Mk. Pheliswa  Dolly  Sawutana kanye nalabanye bomake labanyenti labangenacala labangakabikwa betindzaba. 3.2.    Lobugebengu lobubi kangaka bentiwe ngesikhatsi sekukhumbula Inyanga Yebesifazane ngeNgci, lebekuyinyanga yekugubha emagcatsi lesiwentile ekuvala ligebe lekungalingani ngekwebulili emmangweni wetfu.  3.3.    Lobugebengu lobu busikhumbute sonkhe kutsi i-GBVF iyachubeka nekuba yinsayeya lenkhulukati live letfu lelibukene nayo. Kudzinga kutsi sonkhe sisebente ngekutikhandla kuciniswe kuvikeleka kwabomake.  3.4.    Ikhabhinethi seyicele ema-ejensi lacinisekisa kutfotjelwa kwemtsetfo kutsi acinisekise kutsi labomake kanye nemindeni yabo batfola bulungiswa. 3.5.    Hulumende sewukhiphe lokungenani emabhiliyoni lama-R21 kutsi kwefezekiswe Luhlelolisu Lwavelonkhe lwe-GBVF, loluhlose kucedza lenhlupheko.  Sekubekwe tindlela tekungenelela letinyenti tekucinisa inchubo yetfu yeluhlelo lwetebulungiswa kutebugebengu. Loku kufaka ekhatsi kwandzisa tinkantolo tesigodzi letikhetselwe kubukana nemacala etemacansi, kucinisa imitsetfo yetfu yetemacansi kanye nekuhlomisa emaphoyisa etfu ngemakhono ladzingekako ekubukaneni ngemphumelelo nemacala lanjena.  Takhiwo tahulumende letinyenti tiguculiwe takhiwa taba tindzawo letinyenti tekukhoselisa bomake labasenkingeni.3.6.    Ikhabhinethi isimema sonkhe kutsi sibambisane ekwakheni simondzawo lesiphephile nalesivikelekile sabomake balelive. Mayelana nekutfola kusitwa nekwelulekwa ngetindzaba te-GBVF, shayela Sikhungo Lesibukene Nete-GBV ku:0800 428 428 (0800 GBV GBV). Bantfu labashaya lucingo bangaphindze futsi bacele sonhlalakahle eSikhungweni Semibuto Nelusito kutsi abatsintse ngekushaya *120*7867# (kumahhala) kunoma ngumuphi makhalekhikhini.4.    Umkhakhanso wekulwa nenkhohlakalo 4.1.    Ikhabhinethi ikwemukele kuboshwa kwebasolwa labasikhombisa mayelana nekubulawa lokusandza kwentiwa kwaMk. Babita Deokaran, Libambela Lemcondzisi Lomkhulu Wetekugcinwa Kwetimali kulitiko letemphilo laseGauteng. Mk. Deokaran bekangumsebenti wahulumende losebenta ngekutikhandla lobekangahambisani nani nenkhohlakalo futsi bekangufakazi lomkhulu eluphenyweni lweLuphiko Lwetekuphenya Lolukhetsekile lwekukhwabaniswa ngalesikhatsi kutsengwa tintfo tekutivikela kanye nekwaletinye  tintfo letingekho emtsetfweni kulelitiko.4.2.    Ikhabhinethi igcizelele kutsi tinhlabamkhosi tibanakekeli labamcoka bentsandvo yetfu yelinyenti nekwengamela lokuhlobile, yaphindze futsi yancusa bantfu kutsi bachubeke nekukhiphela ebaleni kanye nekubika inkhohlakalo nekukhwaphanisa ngaphandle kwekwesaba nekuvuna lomunye.  B.    Tincumo TeKhabhinethi 1.    Umbiko Wekuhlolwa Kwembutfo Wesinyatselo Sekusebenta Ngetimali (we-FATF)  1.1.    Ikhabhinethi yatisiwe ngemiphumela yekuhlolwa kweNingizimu Afrika mayelana netinyatselo tayo tekulwa neKushushumbiswa Kwemali kanye neKulwa Nekwesekelwa Ngetimali Imisebenti Yekuvukela Umbuso.    1.2.    Loluhlolo lwentiwe yi-FATF, lekuyinhlangano yabohulumende kusikhungo semave emhlaba lesasungulelwa kulwa nekushushunjiswa kwemali kanye nekwesekelwa ngetimali kwemavukelambuso.   INingizimu Afrika ililunga le-FATF kusukela nga-2003.1.3.    Lombiko utawufakwa kuwebhusayithi ye-FATF (www.fatf-gafi.org), kanye nesitatimende lesiphelele lesichaza timphendvulo tahulumende mayelana netindzawo langenti kahle kuto letivetwe kuloluhlolo kanye netinyatselo tekucinisa letinyatselo takhe titawuniketwa. Ikhabhinethi iwutfokotele lombiko.2.    Kucitfwa kweBhodi yeMkhandlu Wavelonkhe Wekubhalisa Bakhi (i-NHBRC) 2.1.    Ikhabhinethi ivumelene nesincumo seNdvuna yeTekuhlaliswa Kwebantfu Mmamoloko Kubayi sekucitsa Ibhodi ye-NHBRC lekhona kwamanje lapho Litiko Letekuhlaliswa Kwebantfu lisaphetsa inchubo yekukhetsa Ibhodi lephelele. Sikhatsi sekusebenta saleBhodi lekhonamanje saphela mhla tinge-31 Kholwane 2021 futsi selulwe kusuka kumhla lu-1 Ingci 2021 kute kufike sikhatsi sekukhetfwa kweliBhodi lelisha.2.2.    Ikhabhinethi iphindze yavumelana nekubekwa esikhundleni kwaMnu. Mphedziseni Alfred Radzilani njengemlawuli we-NHBRC. 3.    Kwelulwa Kwesikhatsi Sesimo Senhlekelele Savelonkhe3.1    Ikhabhinethi ikuvumile kuchutjelwa embili kwesikhatsi Sesimo Senhlekelele Savelonkhe saya kumhla ti-15 Ingci 2021, ngekwembandzela yeSigaba se-27(5) (c) seMtsetfo Wekuphatsa Inhlekelele, 2002 (we-57 wanga-2002). C.    Umkhosi Lotako1.    Inyanga Yetekuvakasha1.1.    Lelive litawube likhumbula Inyanga Yetekuvakasha ngeNyoni kanye neLilanga Lemhlaba Letekuvakasha ngeMsombuluko, mhla tinge-27 Inyoni 2021 ngaphasi kwengcikitsi letsi:  Tekuvakasha Kute Kube Nekukhula Lokuhlanganisile   Kuvuka ku-COVID-19   Kwakha Kabusha Kancono.   1.2.    LeNyanga Yetekuvakasha itawukhutsata bantfu baseNingizimu Afrika kutsi badlale yabo indzima ekusimamiseni imisebenti ngekutsi bavakashe ngekhatsi kuleli futsi besekele kuvuka kwetekuvakasha ngekuhambisana neLisu Lekuvusa Umkhakha Wetekuvakasha, lolubeka tindlela tekungenelela kute kusekelwe kuvuka kwalomkhakha.1.3.    Ikhabhinethi ikhutsatse bantfu baseNingizimu Afrika kutsi bagome futsi beklwaye lelive lakitsi lelihle babe batfobela yonkhe imigomo yetemphilo, kufaka ekhatsi kugcoka tifonyo etindzaweni temmango, kugeza tandla njalonjalo baphindze futsi bahlale ngekuchelelana.  D.    Imilayeto1.    KuhalalisaIkhabhinethi yendlulisela kuhalalisa netilokotfo letinhle ku: licembu lema-athilethi aseNingizimu Afrika Langaphasi Kweminyaka lenge-20 budzala, ngekudlala kahle kakhulu kwabo ku-Under-20 World Athletics Championship eNairobi, eKenya kusukela mhla ti-17 kuya kumhla tinge-22 Ingci 2021. Licembu lase-SA litfole tindondo letiyimfica, kufaka ekhatsi kwephula lirekhodi lemhlaba lerileyi  yemamitha la-4x100 yemadvodza Langaphasi kweminyaka lenge-20 budzala.Licembu lase-SA ngekudlala kahle kwabo kuma-Paralympics aseTokyo. Ntando Mahlangu utfole ligolide ku-Long Jump yeMadvodza, futsi ucophe umlandvo lomusha wemhlaba ngekuzuba emamitha la-7.17. Anrune Weyers utfole ligolide kumamitha lange-400 aBomake. Umchubibhayisikili lonekukhubateka Pieter du Preez naye utfole ligolide. Louzanne Coetzee (nemsiti Erasmus Badenhorst) utfole indondo yelisiliva ye-Paralympic kumamitha la-1 500 aBomake.Umdlali Thuso Mbedu, ngekutfola Indondo ye-TV Breakout Star ngendzima layidlalile kumovi i-The Underground Railroad ku-2021 Hollywood Critics Association TV Awards.Mengameli weRiphabliki yaseZambia losandza kukhetfwa, Mnu. Hakainde Hichilema. Kuphumelela kwelukhetfo lwamengameli lolusandza kubanjwa kuniketa sisekelo sekuthula lokuchubekako nekutfutfuka kweZambia, nekwalesigodzi lesingaseNingizimu ne-Afrika.2.    Kudvudvuta     Ikhabhinethi ivakalise emavi ekulilela nekudvudvuta imindeni nebangani ba:Mnu. Kebby Maphatsoe (59), lobekaLisekelandvuna neSigayigayi seTemphi futsi loLilunga lePhalamende manje. BekanguSihlalo waVelonkhe weNhlangano Yetigayigayi Temphi teMkhonto weSizwe (i-MK). Wanikela ngemphilo yakhe ekutfutfukiseni lelive.Umhlabeleli nelilunganchanti leMahotella Queens Nobesuthu Mbadu. Lesigayigayi semhlabeleli sifele esibhedlela eThelle Mogoerane Regional Hospital eVosloorus, eGauteng. Bekaneminyaka lenge-76 budzala. E.    Kubekwa Etikhundleni Kutawuhlolwa ticu tabo bonkhe lababekwe etikhundleni kubuye futsi kucinisekiswe kufaneleka kwabo mayelana netekuphepha.1.    Mk. Andiswa Oyama Jass ubekwe waba Sikhulu Lesikhulu Setetimali kuLitiko Letemahlatsi, Kudweba Nemvelo (i-DFFE). 2.    Umm Dinkie Portia Dube ubekwe waba nguMcondzisijikelele (i-DG) eHhovisi leKhomishini Yetemisebenti Yahulumende. 3.    Mk. Devinagie Bendeman ubekwe waba nguSekela-DG: Kutfobela Lulawulo neKulandzela Umkhakha e-DFFE. Imibuto:Mk. Phumla Williams   Lokhulumela Ikhabhinethi Makhalekhikhini: 083 709 0139"
"Sitatimende Semhlangano WeKhabhinethi Lokhetsekile Wekwevidiyo-inthanethi wangaLesibili, Mhla ti-14 Inyoni 2021",20 Sep 2021,https://www.gov.za/speeches/statement-virtual-cabinet-meeting-14-september-2021-20-sep-2021-0000,https://www.gov.za/ss/speeches/sitatimende-semhlangano-wekhabhinethi-lokhetsekile-wekwevidiyo-inthanethi-wangalesibili,"Lomhlangano WeKhabhinethi Lokhetsekile wekwevidiyo-inthanethi wabanjwa ngembi kwe-Lekgotla leKhabhinethi. A. Tincumo TeKhabhinethi1. Kwelulwa kwesikhatsi kweLibalavendlela Lenhlangano Yehayidrojini i-Hydrogen Society Roadmap (i-HSRM)1.1. Ikhabhinethi ikuvumile kwelulwa kwesikhatsi se-HSRM ngeminyaka le-10 letako.I-HSRM inika Lisubuciko leHayidrojini laseNingizimu Afrika lelavunywa yiKhabhinethi nga-2007 kulungiselela lelive umnotfo wehayidrojini. I-HSRM yakhela etukwaloko lesekuphunyelelwe kukutfola kuleminyaka le-10 leyendlulile kulungiselela iNingizimu Afrika kutsi sale isuka ekucwaningeni nasekutfutfukiseni icale kukhicita nekutsengisa.1.2. Kusebenta kahle kakhulu kwe-HSRM kuhlanganisa bonkhe bucwepheshe lobuphatselene nekukhicita ihayidrojini emikhakheni yeminotfo leminyenti leyehlukene iphindze futsi icinisekise kukhula kwemnotfo lokufaka konkhe ekhatsi. Kwenta iNingizimu Afrika kutsi ibe yindzawo yemnotfo wehayidrojini lesimeme kanye nekukhulisa timakethe tangaphandle lekungatsengiswa kuto bucwepheshe behayidrojini.   1.3. Kukhicitwa kwemikhicito kwehayidrojini netincenye kuleli kutawufaka sandla ekwakhiweni kwematfuba emisebenti nasekutfutfukisweni kwemakhono, kanye nekwenta kancono tingucuko kutemnotfo lokutawubese kuzuzisa umkhakha wemmango lobewukadze ute ematfuba phambilini, ikakhulukati bomake nelusha.1.4. I-HSRM yenta tingenelelo letitawufaka ligalelo ekuncishisweni kwemimoya lengcolisa umoya (i-GHG).  Emkhatsini waletinye tintfo itawenta kancono kufaka emandla agesi lovusetelwako kugridi yagesi lenkhulu futsi iphakamisa tingenelelo emkhakheni weTitfutsi Letinkhulu Talokwesindzako, lokungulokunye lokufaka sandla ekukhicitekeni kwe-GHG.    1.5. Lelibalavendlela kuboniswene kabanti ngalo nabo bonkhe badlalindzima labatsintsekako, kufaka ekhatsi ematiko ahulumende, tifundziswa, imikhakha letimele kanye nemikhandlu yetesayensi. Iniketa luhlakamsebenti lwekuchumanisa kute kutsi icinisekise kuhlanganiswa bonkhe bucwepheshe lobuphatselene nehayidrojini kanye nekutfutfukiswa kwemakhono alelive. Ledokhumenti utawutfolakala kuwebhusayithi yeLitiko Letesayensi Netekucanjwa kwalokusha letsi: www.dst.gov.za.2. Sivumelwane Lesichitjelwe Setekuvikeleka Kwemikhicito Yenuzi (i-CPPNM)2.1. Ikhabhinethi ikuvumile kungeniswa ePhalamende kwetetfulo tekuchitjelwa kwe-CPPNM kute kutsi ikuvume, ngekuya kweSigaba se-231(2) seMtsetfosisekelo waseRiphabhulikhi yaseNingizimu Afrika wanga-1996, lobeka kutsi:  Sivumelwane semave emhlaba sibopha Ummango kuphela ngemuva kwekutsi sivunywe ngesincumo nguko kokubili Libandla Lavelonkhe neMkhandlu Wetifundza Wavelonkhe .2.2. Tichibelo letentiwa ye-Ejensi Yemhlaba Emandla e-Athomi i-International Atomic Energy Agency (i-IAEA) ticinisa kuvikeleka kwelizingancane letemhlaba kwetikhungo netisetjentiswa kanye netintfo letisetjentiselwa tinhloso tekuthula. Njengelilunga le-IAEA, iNingizimu Afrika yasisayina lesivumelwane yaphindze yasilungisa nga-2007.2.3. Letichibelo talesivumelwane ticinisa tekuvikeleka kwavelonkhe kwemave langemalunga, kufaka ekhatsi tidzingo tekuvikeleka kwetisetjentiswa nemikhicito yenuzi. 2.4. Tiniketa luhlu lwemacala njengekutsengwa kulamanye emave kanye nekutsengisela lamanye emave imikhicito yenuzi ngaphandle kweligunyaphambilini. Kwenta kancono kusebentisana emkhatsini wemave langemalunga ekwabelaneni lwati mayelana netento letephula umtsetfo wemikhicito yenuzi.3. Kutjintjwa kwesiphehli selucwaningo lwenuzi i-SAFARI-13.1. Ikhabhinethi ikuvumile kwentiwa kwemklamo wesiphehli senuzi wetinhlosonyenti kutsi utsatse indzawo yesiphehli selucwaningo ye-SAFARI-1 lengeyeNhlangano Yetemandla Enuzi YaseNingizimu Afrika (i-NECSA). Lesiphehli besiloku sisebenta kusukela nga-1965 futsi sikhatsi sayo sekuphelelwa ngemandla ekusebenta sitawufika ekupheleni kwaso nga-2030.3.2. I-SAFARI-1 ingulomunye webakhiciti labane labahamba embili be-radioisotopes etekwelashwa emhlabeni lasetjentiselwa kwelapha tigidzi tetigulane ngemnyaka. Iphindze futsi yesekele lelive kulucwaningo lwetesayensi, kutekutfutfuka kanye nekwakhiwa kwemitsi lemisha, kutekulima, kutesayensi yetintfo letafa kanye nesayensi yetintfo letiphilako.     3.3. Lokutjintjwa kutawucinisekisa kutsi iNingizimu Afrika ichubeka nekuba ngulelinye lemave lahamba embili kulemikhakha iphindze futsi izuze kulobucwepheshe lobusha kulomkhakha. Lomklamo utawuholwa ngematiko lamanyenti labaphatselene naloku kanye ne-NECSA njengeklayenti lenkhulu.4. Umbiko Wakamuva Wemhlangano Wesine Lobanjwa Njalo Ngemuva Kweminyaka Lemibili WaseNingizimu Afrika4.1. Ikhabhinethi ikuvumile kungeniswa kweMbiko Wakamuva Wemhlangano Wesine Lobanjwa Njalo Ngemuva Kweminyaka Lemibili waseNingizimu Afrika     loniketa takamuva temitamo yalelive yekunciphisa tingucuko tesimo selitulu nekusenta sifanele   kuSivumelwane Seluhlakamsebenti Lwamhlabuhlangene Lwetetingucuko Tesimo Selitulu (i-UNFCCC).4.2. Lombiko wendlala tinchubomgomo letifezekisiwe kanye netinyatselo netento letentiwe ngulelive kunciphisa kukhiciteka kwe-GHG. Uphindze unikete takamuva mayelana netingenelelo tekuntjintjela kumnotfo wesikhuntsa lesisezingeni leliphasi loholwa nguMtsetfosihlongoto weNchubomgomo Yavelonkhe Yetekubukana Netingucuko Tesimo Selitulu.4.3. INingizimu Afrika itinikele kufaka ligalelo ngalokufanele kulemitamo yemave emhlaba kutsi kusimamiswe kukhiciteka kwe-GHG ngekhatsi kwalokubeka embili kwalelive lokufanele kutsi kutfutfukiswe. Njengalomunye losayinela i-UNFCCC, iNingizimu Afrika ilindzeleke kutsi ingenise lemibiko yakamuva lengeniswa njalo-nje.5. Ligalelo Lelincunywa Velonkhe (i-NDC)5.1. Ikhabhinethi ikuvumile kungeniswa ku-UNFCCC kwemkhakha lohlosiwe wekunciphisa tingucuko tesimo selitulu letibuyeketiwe te-NDC yeNingizimu Afrika tanga-2030. Iningizimu Afrika ibuyekete umkhakha wayo lohlosiwe wanga-2025 kusuka ku-398 kuya ku-510 nelanga- 2030 kusuka ku-350 kuya ku-420 Metric tons Carbon Dioxide equivalent (Mt Co2-eq).5.2. Ngaphasi kwaleSivumelwane i-Paris Agreement onkhe emacembu adzingakala kutsi afake ema-NDC njalo ngeminyaka lesihlanu. INingizimu Afrika yafaka i-NDC yayo yekucala ku-UNFCCC ngeMphala nga-2015, yatinikela kugcina kukhiciteka kwe-GHG ngekhatsi emkhakheni kusuka ku-398 kuye ku-614 Mt CO2-eq nga-2025 nanga-2030. LeSivumelwane siphindze futsi sifune kwehlisa emazingakushisa emave emhlaba abe ngaphansi kwema-degrees Celsius lamabili nemitamo yemoya ibe ngema-degrees Celsius langu-1.5.5.3. Onkhe emacembu alindzeleke kutsi alungise abe nemigomo yawo yanga-2015 ibe yakamuva nga-2020 kucinisekisa kutsi ahambisana nesayensi yakamuva. Lomkhakha lobuyeketiwe wemigomo ufaka ekhatsi imibiko yakamuva yePhaneli Yabohulumende Yetingucuko Tesimo Selitulu, futsi ihambisana babo bonkhe badlalindzima labatsintsekako labafaka ligalelo emitameni yalelive.  B. Imitsetfosivivinyo1. Umtsetfosivivinyo wanga-2021 Wekuchibela Kungcoliseka Kwelwandle (Kuvikela Kungcoliseka lokuvela kuMikhumbi)1.1. Ikhabhinethi iwuvumile Umtsetfosivivinyo wanga-2021 Wekuchibela Kungcoliseka Kwelwandle (Kuvikela Kungcoliseka lokuvela kuMikhumbi) kutsi ummango uphawule ngawo. Umtsetfosivivinyo Wekuchibela uhlose kuchibela Umtsetfo wanga-2021 Wekuchibela Kungcoliseka Kwelwandle (Kuvikela Kungcoliseka lokuvela kuMikhumbi), wanga-1986 (Umtsetfo-2 wanga-1986) bese iwenta kutsi uhambisane neSivumelwane Semave Emhlaba Sekuvikela Kungcoliseka lokuphuma Emikhunjini (i-MARPOL).1.2. INingizimu Afrika isayine i-MARPOL, sivumelwane semave emhlaba lesikhulu lesimayelana nekuvikela kungcoliseka kwendzawo yaselwandle lokuvela emikhunjini noma lokubangeke ngengoti.1.3. LoMtsetfosivivinyo Wekuchibela utawufaka ligalelo ekongiweni kwendzawo yaselwandle ngekutsi kucedvwe kungcoliseka kwelwandle lokubangelwa kucitseka kwe-oyili kanye naletinye tintfo letiyingoti. 1.4. Uphindze futsi uphakamise kutsi imikhumbi ifanele kutsi emafutsa lanesibabuli lesingekho ngetulu kwe-0,50% noma-ke isebentise tinchubo letivunyiwe tekubukana nesibabuli.2. Umtsetfosivivinyo Wekuchibela Tetinkampani wanga-20212.1. Ikhabhinethi ikuvumile kushicilelwa kweMtsetfosivivinyo Wekuchibela Tindzaba Tetinkampani wanga-2021 kutsi ummango uphawule ngawo. LoMtsetfosivivinyo uchibela Umtsetfo Wetinkampani, wanga-2008 (Umtsetfo we-71 wanga-2008). Ikhabhinethi yavuma ngeNgci nga-2018 kutsi ummango uphawule ngaloMtsetfosivivinyo lokhona kwamanje futsi umphumela waloko waholela ekutsini kwentiwe lolunye luhlaka lwetichibelo. 2.2. Letichibelo letibuyeketiwe tenta kutsi kube nekucaciseleka lokukhulu kuletinye tindzinyana taloMtsetfosisekelo, letihlose kunciphisa kulawulwa kwemabhizinisi; kucinisa emagebe ekulwa nekushushunjiswa kwemali; kuncinisa tidzingo tekudzalula kanye nekwenta kancono emandla ebadlalindzima labatsintsekako enkampanini.  3. Umtsetfosivivinyo Wavelonkhe Wetingucuko Tesimo Selitulu3.1. Ikhabhinethi ikuvumile kwetfulwa ePhalamende kweMtsetfosivivinyo Wekuchibela teTingucuko Tesimo Selitulu.  LoMtsetfosivivinyo uhlose kuniketa lithulusi letemtsetfo kutekufezekiswa kweNchubomgomo Yavelonkhe Tetekubukana Netingucuko Tesimo Selitulu. 3.2. Ivumela kutsi kuhambisana kwetinchubomgomo lokutawuba nemtselela ekubukaneni kwalelive netingucuko nekugucuka kwesimo selitulu. Iniketa kuhleleka kwenchubekelembili yalelive kutsi ligucukele kumnotfo wesikhuntsa selizinga leliphasi nalomelana nekugucuka kwesimo selitulu.3.3. LoMtsetfosivivinyo sewuvele wendluliswe enchubeni lenkhulu yekukhulumisana lefaka ekhatsi badlalindzima labatsintsekako.C. Kubekwa EtikhundleniKutawuhlolwa ticu tabo bonkhe lababekwe etikhundleni kubuye futsi kucinisekiswe kufaneleka kwabo mayelana netekuphepha.1. Mnu. Smunda Mokoena, ubekwe njengaSihlalo weMlawuli Wavelonkhe Wetemandla waseNingizimu Afrika.2. Dkt. Margaret Mkhosi-Motsaathebe ubekwe njengeSisebenti Lesikhulu Lesiphetse Savelonkhe seSikhungo Sekulahlwa Kwenkhukhuma Leyingoti Lekhipha Imisebe. Imibuto: Mk. Phumla Williams   Lokhulumela IkhabhinethiMakhalekhikhini: 083 709 0139"
"Sitatimende Semhlangano Wekhabhinethi Wakuvidiyo-inthanethi WangaLesitsatfu, Mhla tinge-29 Inyoni 2021",30 Sep 2021,https://www.gov.za/speeches/statement-virtual-cabinet-meeting-wednesday-29-september-2021-30-sep-2021-0000,https://www.gov.za/ss/speeches/statement-virtual-cabinet-meeting-wednesday-29-september-2021-30-sep-2021-0000,"A.    Tindzaba Letibalulekile Talelive1.    Kukhishwa kwemijovo yekugoma Sifo Seligciwane Lekhorona (i-COVID-19) 1.1.    Ikhabhinethi itfola kukhutsateka ngesizatfu sekutsi bantfu baseNingizimu Afrika labatigidzi bakhetse kugomela i-COVID-19, futsi kute kube ngumanje seyitigidzi letinge-17 imijovo leseyisetjentisiwe. 1.2.    Ikhabhinethi ibonge emacembu etenkholo, kanye nemikhakha yetemidlalo netebuciko, kutsi bachube imikhankhaso yekukhutsata kutsi bantfu bagome.   1.3.    Uma ngabe bantfu labanyenti bagoma, ngulapho khona-ke lelive litawushesha kucekisa imikhawulo yaleSigaba Sekucaphelisa Lesilungisiwe Sesibili  lesikhona kwamanje. Loku kutawugcina kwente kutsi kuvulwe umnotfo ngalokuphelele kute kutsi ukwati kukhula kanye nekwakha imisebenti ledzingeka kakhulu.  1.4.    Ikhabhinethi igcizelela simemo sekutsi kute kutsi kunciphe kwesuleleka lokusha, sifanele kutsi sonkhe sichubeke nekugcoka tifonyo uma sisetindzaweni temmango,  kugeza tandla ngemanti nensipho noma-ke ngesibulalamagciwane lesine-alkhoholi lenge-70%, kanye nekukhweshelana ngemgamu lophephile kuyachubeka nekucinisa indlela lelive lelinciphisa ngayo kwesuleleka.2.    Umkhankhaso Wemphelansontfo We-Vooma Vaccination Weekend Wekugoma lotawucala mhla lu-1 kuya kumhla ti-2 Imphala 2021.2.1.    Ikhabhinethi icela bantfu baseNingizimu Afrika nebantfu labahlala eNingizimu Afrika kutsi balisebentise lelitfuba leMkhankhanso Wemphelansontfo We-Vooma Vaccination Weekend Wekugoma lotawube uchubeka kulo lonkhe lelive kusukela ngaLesihlanu, mhla lu-1 nangeMgcibelo, mhla ti-2 Imphala 2021. 2.2.    LoMkhankhaso Wemphelansontfo We-Vooma Vaccination Weekend Wekugoma ngumkhankhanso lofaka ekhatsi  konkhe lokwesekelwa ngubo bonkhe balingani betenhlalo, kufaka ekhatsi emacembu etenkholo, baholi bendzabuko, labahlelekile kanye nemabhizinisi. Inhloso yalemphelansotfo kutsi kugonywe lokungenani bantfu labasigamu sesigidzi.2.3.    Leli litfuba labo bonkhe bantfu labadzala kutsi bagonywe mahhala futsi ngaphandle kwekuhlela phambilini sikhatsi sekugoma etindzaweni tahulumende, tangasese kanye netindzawo tekugoma letimane-nje tivulwe.2.4.    Awudzingi kutsi ube nemshwalensi wetemphilo noma lusito lwetekwelashwa kute kutsi utfole kugonywa. Baholi bahulumende, emabhizinisi kanye netinhlangano temmango batawuhlanganisa imimango kuto tonkhe tincenye talelive itimisele mayelana nekuvikela lokuta nekugoma.   2.5.    Lomkhankhaso Wemphelansontfo Wekugoma We-Vooma Vaccination Weekend ungasisita kutsi sincobe leligciwane leselisipokele sikhatsi lesingetulu kwemnyaka.  Kute lofanele kutsi endlulwe ngulelitfuba. Sonkhe Asihlale Siphephile.3.    Luvakasho Lwelihhovisi LwaMengameli Lwekuya Ebhulohweni LaseMsikaba3.1.    Mengameli Cyril Ramaphosa uhambe wayohlola kwakhiwa kwesakhiwonchanti seLibhuloho eMsikaba eLusikisiki eMphumalanga Kapa ngaLesine, mhla tinge-23 Inyoni 2021. Lomklamo wesakhiwonchanti lesibita tigidzigidzi leti-R1.65 wenta incenye yemklamo wemgwaco u-N2 lose-Wild Coast. Ngaphandle kwekutsi kwekwenta kutsi bantfu bahambe kalula ngekutsi lichumanise imimango yasemaphandleni netikhungo tasemadolobheni kulo lonkhe lelive, lelibhuloho litawuphindze futsi livuse lutjalomali nekukhula. 3.2.    Lomgwaco i-N2 lose-Wild Coast ungulomunye weMiklamo Lehlanganisiwe Yelisubuciko yahulumende kukhutsata kukhula kwemnotfo ezingeni lahulumende wavelonkhe, wesifundza newasekhaya.  Ikhabhinethi iyitfokotele inchubekelembili yalomkhankhaso wayo welutjalomali, lochubeka nekuba yinsika yeLisu Lekuvusa Nekwakha Kabusha Umnotfo (i-ERRP), lolunemiklamo letako lenge-88 lebita ngetulu kwetigidzigidzi tetigidzigidzi leti-R2.3.   4.    Budlelwane bemave emhlaba, luhwebelwano netekuvakasha4.1.    Ikhabhinethi isemukele sincumo seJalimane sekukhipha iNingizimu Afrika eluhlwini lwayo lwetindzawo letingoti lenkhulu kutsi tingavakashelwa kanye nemasu eMelika ekwemukela tivakashi letigome ngalokuphelele.4.2.    Nanoma kunjalo, Ikhabhinethi ivakalise kujabha ngesincumo se-United Kingdom (i-UK) sekugcina iNingizimu Afrika eluhlwini lwayo lwemave layingoti kutsi angavakashelwa. Kute sisekelo lesicinile sekugcina iNingizimu Afrika eluhlwini uma kubukwa inchubekelembili yetfu leseyentiwe mayelana nekulwa nelubhubhane lwe-COVID-19 nekwehla ngemandla kwelizinga lekwesuleleka kanye neluhlelo lwetfu lwekugoma lolukhulu.4.3.    Ikhabhinethi iphindze futsi yatiswa ngeLitiko Letebudlelwane Bemave Emhlaba Nekubambisana mayelana nenchubekelembili leseyentiwe yekukhipha iNingizimu Afrika kuloluhlu lwemave layingoti. Ikhabhinethi inelitsemba kakhulu lekutsi hulumende wase-UK itawusibuyeketa lesincumo sayo lesingasihle, lesingeke sitsintse kabi imboni yetekuvakasha kuphela kepha nemabhizinisi alamave omabili, imindeni kanye naleminye imikhakha yemnotfo.5.    Kuvuswa Kwemnotfo 5.1.    Ikhabhinethi ikwemukele kwetfulwa kwePhothali Yekubhalisa Kulahlekelwa Kwemabhizinisi kutsi kubhalise emabhizinisi latsintfwe buyaluyalu lobube khona emkhatsini wamhla ti-9 namhla ti-19 Kholwane 2021 KwaZulu-Natal, eGauteng nakuletinye tindzawo letitsintsekile.5.2.    Lephothali yekubhalisa igcogca imininingwane yemabhizinisi latsintsekile kute kutsi kuchunyaniswe kancono tinyatselo yekuhhamuleka kanye nekuniketa lwati ngetingenelelo tesikhatsi lesitako. Isebenta njengengoni yinye yahulumende yekungena yekutsi emabhizinisi akhombise umgamu wekulahlekelwa kwawo.   5.3.    Ikhabhinethi icele bonkhe bosomabhizinisi labatsintsekile kutsi babhalise kulephothali ku:www.relief4sa.co.za. Noma-ke, bangashayela ku: 080 006 00850 mayelana nelusito emkhatsini wensimbi ye-08:00 ekuseni kuya kuye-17:00 emkhatsini weliviki.5.4.    Ngekusebentisa Litiko Letekutfutfukiswa Kwemabhizinisi Lamancane, sekutfolwe samba seticelo letinge-192 temabhizinisi kusuka kubanikati bemabhizinisi lamancane kuya kulasemkhatsini labatsintfwa ngulobuyaluyalu. Ikhabhinethi iyatfokota kutsi samba setigidzi letinge-R54.2 sesivunyiwe kutsi sinikwe labosomabhizinisi. 6.    Kucala Kusebenta Kwenkampani Yetindizamshini YaseNingizimu Afrika i-South African Airways (i-SAA)6.1.    Ikhabhinethi ikwemukele kucala kusebenta kwetindizamshini taka-SAA, letihamba tindlela letimbalwa emkhatsini weJozi naseKapa. Lesitfutsi savelonkhe naso sitawundiza siye emadolobheni lamakhulu ase-Afrika njenge-Accra (eGhana), eKinshasa (eDemocratic Republic of the Congo), eHarare (eZimbabwe), eLusaka (eZambia) kanye naseMaputo (eMozambique), kanye naletinye tindlela letinyenti titawengetwa lapho timo temakethe ticala kuba ncono. 6.2.    Ikhabhinethi icele bonkhe bantfu baseNingizimu Afrika kutsi besekele i-SAA lehlelwe kabusha, lekhombisa kucala kwesikhatsi lesisha kutekundiza taseNingizimu Afrika. 7.    Luphiko Lwemihambo Yekulawulwa Kwemmango, Isitfunti kanye Nelusito Lwetekucondzisa Tigwegwe (i-PA-EID-TAU)7.1.    Ikhabhinethi ikwemukele kwetfulwa kwe-PA-EID-TAU,  lokutawucinisa imitamo yahulumende ekulweni nenkhohlakalo Emisebentini Yahulumende. 7.2.    I-PA-EID-TAU itawengamela kuphunyeleliswa kwenkhambo yetemisebenti yahulumende kanye netinchubomgomo tekulwa nenkhohlakalo njengekwenta ibhizinisi neMbuso, kwenta leminye imisebenti leholelanako, kulawula tekucondziswa tigwegwe kanye nekuphunyeleliswa kwekuhlatiywa kwetindlela tekuphila.7.3.    Ikhabhinethi imeme tonkhe tikhulu kutsi tichubeke nekutimisela ekulweni nenkhohlakalo.  Ngekuhamba embili ekubukeni yonkhe imisebenti lephatselene nenkhohlakalo etikhungweni tahulumende, singacinisekisa likusasa lelincono siphindze futsi sishiye umshiyalifa wetitukulwane letitako. 8.    Lukhetfo Lwahulumende Wasekhaya Lwanga-2021 (i-LGE)8.1.    Ikhabhinethi ikhutsata labo labacala kuvota labatigidzi leti-1.7 lababhalise ngemphelansontfo yekubhalisa mhla ti-18 namhla ti-19 Inyoni. Lena bekuyindlela yebantfu labasha yekutsi bafuna kudlala indzima yabo kutsandvo yetfu yelinyenti ngekutsi bakhetse baholi basekhaya.8.2.    Njengoba bantfu labasha benta incenye lenkhulu yelinani lebantfu bakitsi, lomdlandla webantfu labasha wekuba yincenye yetinchubo tetfu tekuvota kuyintfo lesiyemukelako nalesiyihloniphako.   8.3.    I-LGE yanga-2021 lehlelelwe kuba mhla lu-1 Lweti 2021 inika bantfu baseNingizimu Afrika litfuba lekusebentisa lilungelo labo lemtsetfosisekelo kutsi bakhetse labo labatabamelela.8.4.    Bavoti labangeke bakhone kuvota ngeLilanga Lekuvota kanye nalabo labangeke bakhone kuhamba baye etiteshini tekuvota ngenca yekungaphili emtimbeni noma labanekukhubateka bangaVota Ngalokukhetsekile emalangeni lamabili lendvulela Lilanga Lekuvota. Ticelo tekuvota lokukhetsekile kuvule mhla tinge-20 Inyoni 2021 futsi kutawuvalwa mhla ti-4 Imphala 2021 ngensimbi ye-17:00 entsambama. 9.    Budlova lobucondziswe kubulili lobutsite nekubulawa kwebesifazane (i-GBVF)9.1.    Ikhabhinethi isemukele sigwebo sadzilikajele lesiphindvwe kabili lesinikwe Mnu. Sbusiso Nkosi (36) lesikhishwe Luphiko Lwenkantolo Lephakeme yaseMpumalanga ngeMsombuluko, mhla ti-13 Inyoni 2021, sekudlwengula nekubulala Mk. Nomcebo Simelane (23) mhla ti-5 Inyoni 2020. 9.2.    Inkantolo igwebe lomdlwenguli nembulali dzilikajele lababili kanye neminyaka lemitsatfu leyengetiwe yekweba, lokutawuhambisana kanyakanye.9.3.    Loku kusicapheliso lesicinile sabo bonkhe babhebhetseli be-GBVF sekutsi batawuboshwa baphindze futsi babukane nemtsetfo ngalokuphelele. Ngekusebentisana nemaphoyisa kanye nema-ejensi ekucinisekisa kutfotjelwa kwemtsetfo, singenta titaladi nemimango yetfu kuphephe kuwonkhe wonkhe. 9.4.    Bika tonkhe tehlakalo letiphatselene ne-GBVF emaphoyiseni noma ushayele Sikhungo Sekulawulwa Kwete-GBVF: 0800 428 428 noma Lucingo Lwe-STOP Gender Violence ku: 0800 428 428/* *120*7867#10.    Kubhaliswa kwemishado yesintfu10.1.    Ikhabhinethi ikucaphele kutsi Inkantolo Lephakeme, sincumo seLuphiko lweKwaZulu-Natal eludzabeni lolufaka ekhatsi ummangali, Mk. Phumza Ethel Mankayi kanye nebamangalelwa, Indvuna yeLitiko Letasekhaya, Mk. Ntombizakhe Portia Miya kanye neNkhosi yeNkantolo Lephakeme yaseNingizimu Afrika. Lesehlulelo sicinisekisa emalungelo ebantfu labashadile ngaphansi kweMtsetfo Wemishado Wekwemukelwa Kwemishado Yesintfu, 1998 (Umtsetfo-120 wanga-1998).10.2.    Ikhabhinethi imema labashadile kutsi babhalise imishado yabo yesintfu eTiko Letasekhaya kungakapheli tinyanga letintsatfu bashadile. Indvuna yeLitiko Letasekhaya seyelule sikhatsi sekubhalisa saya kumhla tinge-30 Inhlaba 2024.   Loku kwentelwa kufaka ekhatsi labo imishado yabo lengazange ibhaliswe kungakapheli tinyanga letintsatfu. Mayelana nekubhalisa, bantfu badzinga kutsi bete nebufakazi betingcoco temalobolo noma incwadzi yekukhokhwa kwemalobolo ne-afidavithi yebantfu labashadako kanye nabofakazi babo, lekhombisa kutsi bashadile noma bakubungata.10.3.    Kute kube ngulamuhla, kubhaliswe imishado yesintfu le-99 491 kuphela kuLitiko Letasekhaya kusukela lomtsetfo wacala kusebenta ngeLweti 2000.B.    Tincumo TeKhabhinethi1.    Inkhomfa Yelutjalomali YaseNingizimu Afrika (i-SAIC)1.1.    Ikhabhinethi ikuvumile kuhlelwa kwe-SAIC lelandzelako letawubanjwa  ngeNdlovulenkhulu 2022. Lenkhomfa isemnyakeni wayo wesitsatfu futsi ihlose kuheha lutjalomali lolutigidzigidzi tetigidzigidzi leti-R1.2 eminyakeni lesihlanu. Lomkhankhaso welutjalomali uyachubeka nekwakhela kuma-SAIC lamabili labe yimphumelelo. Imininingwane yalenkhomfa nelusuku kutawumenyetelwa ekuhambeni kwesikhatsi. 2.    Luhlelo Lwekutfutsa Tekusakata Tiye Ekusakateni Ngekwedijithali (i-BMD) 2.1.    Ikhabhinethi yadvunyiswa ngeluhlelo lwe-BDM lwalelive. Sekwentiwe inchubekelembili lenkhulu ekutfutseni letinye tincenye talelive kusuka etinkhundleni te-analogi kuya kutedijithali.  2.2.    Ikhabhinethi ilivumile lisu lekuphunyeleliswa kwekucishwa kwe-analogi lokubuyeketiwe, lokuhlelelwe kucedzela letindzawo letisele ngeNdlovulenkhulu 2022.  INingizimu Afrika ingulelinye lemave lamanyenti emhlabeni latinikele kusheshisa lomklamo wekutfutsela kutedijithali, lokutawuholela ekucisheni i-analogi ngalokuphelele  nga-2022.2.3.    Ikhabhinethi iyivumile indlela yekusebentisana lesetjentiswe ekusheshiseni kuphetfwa kwekutfutfwa kwalo lonkhe lelive lisuke enkhundleni ye-analogi liye kutedijithali. 3.    Inchubomgomo Yavelonkhe lemayelana Nekuvikelwa Nekulawula Kukhulelwa Kwebafundzi Etikolweni      3.1.    Ikhabhinethi iyivumile Inchubomgomo Yavelonkhe lemayelana Nekuvikelwa Nekulawula Kukhulelwa Kwebafundzi Etikolweni. Lenchubomgomo iphendvula Sehlulelo seNkantolo sanga-2012 lesasimelene neLitiko Letemfundvo Lesisekelo  mayelana nemabintana latsite labenta kutsi bafundzi bashiye sikolwa iminyaka lemibili ngemuva kwekubeleka.3.2.    Lenchubomgomo yenta kutsi kube nesimondzawo lesivumako lesesekela bafundzi futsi lesivikela kubandlululwa kwebafundzi labakhulelwe. Iphindze futsi yenta kutsi kufinyelele lwatiso lolukhulu lwekuvikela kukhulelwa; kwelulekwa kanye netinkhombandlela tekunakekelwa, kanye nekuhlelwa kwetinhlaka tekuchumanisa nenchubomgomo yekulawula.3.3.    Lenchubomgomo sekuboniswene ngayo kakhulu nebadlalindzima labafanele futsi ihambisana nayo yonkhe imitsetfo. 4.    Kungena kuSivumelwane eNhlanganweni Yetemfundvo, Tesayensi kanye Nemasiko YaMhlabuhlangene (i-UNESCO) yanga-2003 yeKugadza Lifa Lemasiko Lelingabambeki (i-ICH) 4.1.    Ikhabhinethi ikuvumile kungena kweNingizimu Afrika kuSivumelwane ye-UNESCO sekugadza i-ICH.  Lesivumelwane senta kutsi kugadvwe, kuvikelwe futsi kukhutsatwe i-ICH ngemalunga emave lafanele. 4.2.    I-ICH ifaka ekhatsi emkhatsini walokunye tindzawo temmango temasiko, lwati, tintfo kanye nemihlobiso emimangweni. 4.3.    Lesivumelwane sibophelela emave langemalunga kutsi akhombe, achaze aphindze futsi akhe tinyatselo letifanele tekuwavikela. Siphindze futsi sikhutsate emave kutsi asebentise tinyatselo temtsetfo, kulawulwa kwetebucwepheshe netetimali kugadza nekukhutsata i-ICH. Lokungena kutawetfulwa ePhalamende kute kutsi kusayinwe.5.    Sivumelwane se-UN lesimelene neNkhohlakalo (i-UNCAC)5.1.    Ikhabhinethi ikuvumile kushicilelwa kweMbiko Welubuyeketo lomayelana nekuphunyeleliswa kwaleSivumelwane. INingizimu Afrika yasayina i-UNCAC nga-2004. Emave langemalunga abuyeketwa balingani mayelana nekuphunyeleliswa kwalesivumelwane. 5.2.    INingizimu Afrika yabuyeketwa kwekucala nga-2012 mayelana nekuphunyeleliswa kwetingenelelo tetebugebengu nekucinisekiswa kutfotjelwa kwemtsetfo, kanye nekulandzelwa kwelubanjiswano lwetekubambisana lwavelonkhe. Umbiko welubuyeketo lwanga-2019/20 wamanje ugcile etinyatselweni tekuvikela nekutfola imphahla lebeyinyamalele.5.3.    Lenchubo yelubuyeketo ikhutsata lubanjiswano lolwakhako lolwentiwa, emkhatsini walokunye, kuniketa tinhlelo tekwesekela ngekwebucwepheshe kumave langemalunga.  6.    Kuhlehliswa kwekutsi iNingizimu Afrika kutsi ingenise Umcimbi Lohambisana neLilanga Lemhlaba Letaselwandle (i-WMDPE) 6.1.    Inhlangano Yemave Emhlaba Yetaselwandle iphindze futsi yanika iNingizimu Afrika kutsi ihlehlise kungenisa i-WMDPE ngesizatfu se-COVID-19. Lokuhlehliswa kususwe enyangeni yeMphala 2021 kwayiswa enyangeni yeMphala 2022, lilandzela lekucala langa-2020 ngesizatfu salolubhubhane. C.    Imitsetfosivivinyo 1.    Umtsetfosivivinyo wanga-2021 weMkhandlu Wavelonkhe mayelana ne-GBV neKubulawa Kwebantfu Besifazane (i-GBVF)  1.1.    Ikhabhinethi ikuvumile kushicilelwa kweMtsetfosivivinyo wanga-2021 weMkhandlu Wavelonkhe we-GBVF kuGazethi yaHulumende kute kutsi ummango uphawule ngawo. 1.2.    LoMtsetfo uphendvula ticondziso teLisubuciko Lavelonkhe (i-NSP) mayelana ne-GBVF lowavunywa yiKhabhinethi ngeNdlovulenkhulu 2020. LoMtsetfosivivinyo uhlongota kusungula umkhandlu lotimele lomelele kutsi wengamele i-NSP ku-GBVF.2.    Umtsetfosivivinyo wanga-2021 Wekuchibela Temadlelo Avelonkhe Nemililo Yemahlatsi (i-NVFFA) 2.1.    Ikhabhinethi ikuvumile kwetfulwa ePhalamende kweMtsetfosivivinyo wanga-2021 weKuchibela Temadlelo Avelonkhe Nemililo Yemahlatsi. LoMtsetfosivivinyo wangeniswa kwekucala ePhalamende nga-2017 waphindze futsi wabuyiselwa emuva kute kutsi kuchutjekwe kuboniswane ngawo nemmango.2.2.    Emkhatsini yaleminye imigomo, loMtsetfosivivinyo usungula tinhlaka emkhakheni wahulumende nasezingeni lemmango letitawusebentisana tinciphise bungoti bekusha kwemadlelo, uphindze ukhutsate kuhambisana nemtsetfo nekuwutfobela lokusebentako.2.3.    Imililo yemadlelo lengalawulwa ibangela kuguguleka kwendzawo, kulahleka kwemisebenti, kuhlakateka kwemimango, kanye nekumosheka kwesakhiwonchanti lesetayelekile, imfuyo, tilwane nekwehlukahlukana kwetilwane netitjalo. D.    Imikhosi Letako1.    Ingcungcutsela Yetekutfutfukiswa Kwesakhiwonchanti Lesisimeme ENingizimu Afrika (i-SIDSSA)1.1.    Hulumende utawungenisa i-SIDSSA 2021 ngaLesitsatfu, mhla ti-6 nangaLesine, mhla ti-7 Imphala 2021. Lengcungcutsela itawube ingenelwe badlalindzima labanyenti kwenta kancono sakhiwonchanti.1.2.    Lesakhiwonchanti se-SIDSSA sihlose kufaka ligalelo ekutfutfukiseni timboni nasekwakheni imisebenti njengobe kucatjangiwe ku-ERRP kanye neLisubuciko Letetimboni Lelicatjangwe Kabusha. Tingenelelo letitfoliwe tihlose kufaka emandla ekufunwa kakhulu kanye nekucinisekisa luchumaniso lolusebentako lwabo bonkhe badlalindzima besakhiwonchanti. Kulindzeleke kutsi letingenelelo titawufaka ligalelo ekwakheni umnotfo locinile ngekutsi kusheshiswe kwakhiwa kwesakhiwonchanti. I-SIDSSA 2021 itawubanjwa ngaphansi kwengcikitsi letsi:  Sakhiwonchanti lesisezingeni lelifanele sekutfutfukisa, kuvusa kanye nekukhula lokufaka konkhe ekhatsi . 2.    Inyanga Yetekutfutsa yanga-2021 2.1.     Imphala ihlelelwe kuletsa kugcila lokukhulu etindzabeni tetitfutsi talelive. Lona ngumnyaka we-16 lelive lihlonipha Inyanga Yetekutfutsa. Ikhabhinethi iyivumile ingcikitsi yalomnyaka:  Sisonkhe, asilungise titfutsi . Sicubulo salomkhankhaso   Brika Bova: Sigibele ligagasi lelicondze kutitfutsi letincono takusasa .2.2.    Umkhakha wetitfutsi uyintfo lebaluleke kakhulu kutemnotfo netenhlalo. Umkhankhaso walonyaka utawugcila ekwenteni titfutsi tibe yinjini yekwenta tintfo tenteke ekubuyisweni kwemnotfo; kucaphelisa nekufundzisa ngetekuphepha kuto tonkhe tinhlobo tetitfutsi, uphindze futsi ukhombise buncono lobentiwe kutetitfutsi.2.3.    Litiko Letetitfutsi litawabelana imisebenti yalenyanga nemmango futsi lwatiso lolunyenti luyatfola ku-www.transport.gov.za.E.    Imilayeto1.    KuhalalisaIkhabhinethi yendlulisela kuhalalisa netilokotfo tayo letinhle ku: Licembu laseNingizimu Afrika le-Paralympic ngekuphakamisela umjeka waseNingizimu Afrika etulu ngekuwina tindondo letisiphohlongo setitonkhe   letine teligolide, yinye lelisiliva bese tiba timbili telitfusi lelibovu. Bosondondo beLicembu laseNingizimu Afrika eTokyo kube nguNtando Mahlangu (emagolide lamabili), Pieter du Preez (ligolide), Anrune Weyers (ligolide), Louzanne Coetzee (lisiliva nelitfusi lelibovu) kanye na-Sheryl James (litfusi lelibovu). Mk. Verity Price, sikhulumi lesiyingcweti kanye nemchubi, ngekuwina Indzebe Yemhlaba ye-Toastmasters World Champion of Public Speaking. Lona ngumake wesitfupha wekuwina iNdzebe Yemhlaba kuleminyaka lenge-80 leyendlulile yalomncintiswano futsi unguwekucala kuwina lovela e-Afrika.Licembu le-Springbok Sevens, ngekuwina i-HSBC yesine ye-World Rugby Sevens Series ngesikhatsi bacedza kuwina lokuphindzekile kwe-North America kumincintiswano lemibili ye-HSBC Canada Sevens e-Edmond.  2.    Kudvudvuta Ikhabhinethi ivakalise emavi ekulilela nekudvudvuta imindeni nebangani ba: Solwati Hlengiwe Buhle Mkhize (69), Lisekelandvuna eHhovisi Lamengameli laBomake, Lusha Nebantfu Labanekukhubateka. Emphilweni yakhe yonkhe utikhombise kuba sishikashiki lesingapheli mandla nalesinenshisekelo sekulwa nelubandlululo nesishikashiki lesilwela emalungelo ebantfu, nemkhankhasi wekucedza kungalingani ngekwebulili.Mnu. Karabo Gungubele (32), indvodzana yeNdvuna eHhovisi Lamengameli, Mnu. Mondli Gungubele. Mk. Zanele kaMagwaza-Msibi (59), umholi we-National Freedom Party neLisekelandvuna leSayensi neBucwepheshe, lowatinikela ekufakeni emagalelo lamanyenti langetulu kwalatayelekile entsandvweni yetfu yelinyenti nemmango.Mnu. Jolidee Matongo (46), Umphatsidolobha Lomkhulu weLidolobhakati laseJozi,  lobekatinikele ekwenteni kancono timo kanye nekwakha ematfuba abo bonkhe bantfu baseJozi nebadlalindzima emnotfweni welidolobhakati.F.    Kubekwa EtikhundleniIkhabhinethi ikuvumile kubekwa esikhundleni kwaKhomishina kanye neLisekelakhomishina we-Ejensi Lephetse Imincele; 1.    Dkt. Nakampe Michael Masiapato njengaKhomishina weSikhungo Lesiphetse Temincele (i-BMA).2.    Jenene Jikelele David Chilembe njengeLisekelakhomishina e-BMA. Ikhabhinethi ikuvumile kubekwa esikhundleni kwemalunga eBhodi ngekuya kwekucinisekiswa kweticu tetemfundvo nekuhlolelwa tekuphepha.3.    Ibhodi yebacondzisi beMapaki Avelonkhe aseNingizimu Afrika:(i)    Mk Pamela Bulelwa Yako;(ii)    Mk. Gertrude Bulelwa Koyana;(iii)    Mk. Nandi Nyameka Mayathula-Khoza;(iv)    Mk. Yolan Friedmann;(v)    Mk. Zukisa Millicent Ramasia;(vi)    Mnu. Jeoffrey Godfrey Mashele;(vii)    Inkhosi Livhuwani Lyborn Matsila;(viii)    Mnu. Lourence Bernad Mogakane;(ix)    Mnu. Fulufhelo Edgar Neluchalani;(x)    Mnu. Ntsako Brian Ngobeni; kanye(xi)    Mk. Hulisani Helen Mushiane.4.    Ibhodi yebacondzisi yeSikhungo Sekwehlukahlukana Kwetilwane Netitjalo yaseNingizimu Afrika:  (i)    Mk. Joanne Yawitch; (ii)    Mk. Beryl Delores Ferguson;(iii)    Dkt. Pulane Elsie Molokwane;(iv)    Dkt. Lesley Thulani Luthuli;(v)    Mnu. Paul Graeme Daphne;(vi)    Solwati Azwihangwisi Edward Nesamvuni;(vii)    Dkt. Mmaphaka Ephraim Tau; kanye(viii)    naDkt. Reginald Sethole Legoabe.5.    Umcondzisijikelele: Litiko Letemfundvo Lephakeme Nekucecesha    Dkt.  Nkosinathi  Sishi6.    Lisekela Lemcondzisijikelele: Titfutsi Taselwandle   Litiko Letekutfutsa   Mnu. Mthunzi Edmund d Madiya7.    Lisekela Lemcondzisijikelele: Titfutsi Letihamba Kujantji  Litiko Letekutfutsa   Mnu. Ngwako Wilson MakaepaeaImibuto: Mk. Phumla Williams   Lokhulumela Ikhabhinethi Makhalekhikhini: 083 501 0139"
"Sitatimende Semhlangano WeKhabhinethi Wevidiyo Ye-inthanethi WangaLesitsatfu, Mhla ti-3 Lweti 2021",4 Nov 2021,https://www.gov.za/speeches/statement-virtual-cabinet-meeting-wednesday-3-november-2021%C2%A0-4-nov-2021-0000,https://www.gov.za/ss/speeches/sitatimende-semhlangano-wekhabhinethi-wevidiyo-ye-inthanethi-wangalesitsatfu-mhla-ti-3,"A. Tindzaba Letibalulekile Talelive1. Lukhetfo Lwahulumende Wasekhaya Lwanga-2021 (i-LGE)1.1. Ikhabhinethi ibonge bonkhe bavoti labafanele labavotile ku-LGE yanga-2021 ngeMsombuluko, mhla lu-1 Lweti 2021. Lolukhetfo lwente iminyaka lenge-21 kusukela kwasungulwa inchubo yahulumende wasekhaya lwentsandvo yelinyenti eNingizimu Afrika.1.2. Sikudvumise kakhulu kubeketelelana, sizotsa kanye nekungaphelelwa sineke bavoti labebatiphetse ngako lonkhe Lilanga leLukhetfo. Lendlela lengenatihibe emacembu etepolitiki bekatiphetse ngayo nekacudzelana nge-LGE kanye nekuba khona kwebavoti labasesebasha, ikakhulu bomake, kubufakazi bentsandvo yetfu yelinyeti lenemdlandla nalesebentako.1.3. Ikhabhinethi income Ikhomishini Yelukhetfo yaseNingizimu Afrika, onkhe emacembu etepolitiki, emalunga emmango kanye nema-ejensi ekucinisekisa kutfotjelwa kwemtsetfo kulelive ngekubambisana kwabo kutekucinisekisa lukhetfo lolunekuthula. Ikhabhinethi iphindze futsi yancoma betindzaba mayelana neligalelo labo lelibalulekile mayelana nekunika bavoti lwatiso lolufanele kubelekelela kusebentisa lilungelo labo lentsandvo yelinyenti lekukhetsa baholi bahulumende wasekhaya lababatsandzako.1.4. Ikhabhinethi ikhumbute bonkhe bantfu baseNingizimu Afrika kutsi bacinise intsandvo yetfu yelinyenti ngekuhlanganyela ngalokunemdlandla kumaforamu nakutikhungo letenta labo labakhetsiwe kutsi batiphendvulele ngemisebenti yabo. Yente tikhulu letisandza kukhetfwa kutsi tigcine tetsembiso tato telukhetfo, kanye nekusebentela bonkhe bantfu ngalokulinganako nalokulungile.2.  Umdlandla Wekugoma2.1. Ikhabhinethi idvumise bantfu baseNingizimu Afrika labakhetse kutisindzisa bona kanye netihlobo tabo ngekutsi bagomele kungangenwa lubhubhane lweSifo seKhorona (i-COVID-19)  Live lakitsi seligome ngemitsi yekuvikela lengetulu kwetigidzi letinge-22.2.2. Bantfu labatsatfu kulabasihlanu labangetulu kweminyaka lenge-50 lapha eveni lakitsi manje sebagomile. Sidzinga kutfola labasihlanu kulabasihlanu labanjalo lasebagomile balomunyaka webudzala ngasekupheleni kwalomnyaka kute kutsi kucedvwe emandla ekubhedvuka kwesine lokulindzelekile.2.3. Lemphelansontfo letako i-Vooma Vaccination Weekend letawucala mhla ti-12 kuya kumhla ti-14 Lweti 2021 litfuba lekutsi bantfu labangakagomi kutsi babambisane nesive sakitsi kutsi bangenele kulwa kwetfu kwavelonkhe ne-COVID-19 ngekutsi bajove ngalomjovo wekugoma wamahhala kunoma nguyiphi indzawo yekugoma kulo lonkhe lelive.2.4. Ikhabhinethi ikhumbute bonkhe bantfu kutsi bacinisekise bajove umjovo wesibili we-Pfizer kute kutsi bagome ngalokuphelele. Imigomo isita kuvikela kugula lokunemandla kabi, kulaliswa esibhedlela noma kufa ubulawe yi-COVID-19.3. Emandla Agezi3.1. Ikhabhinethi iyakwemukela kuphatamiseka ngekuphatseka kabi kwekusebentisa gezi ngekwabelana bantfu baseNingizimu Afrika lababukana nako kulamalanga.  Litiko Letemisebenti Yahulumende lisebentisana neBhodi yaka-Eskom kanye nebaphatsi kwenta siciniseko kutsi bacinisekise kutsi banciphisa sikhatsi selilanga sekucishwa kwagezi kanye nesikhatsi lolutawudzingeka ngaso lolungenelelo.3.2. Temafa Tavelonkhe tisebentisana ne-Eskom kutsi tinike i-Eskom kucolelwa lokufanele kute kutsi itfole letincenye letisipele letidzingeka ekulungiseni nasekugcineni tintfo tisesimeni lesifanele. I-Eskom nayo yenta inchubekelembili ekucasheni kabusha basebenti labanelikhono   kufaka ekhatsi baphatsi bemishini lemikhulu yekukhicita   kwelekelela lesikhicitigezi kutsi sichubekele etiteshini temandla agezi letingatinye kanye nakuko konkhe kusebenta lokwehlukahlukene kulo lonkhe leli.3.3. Kulesikhatsi lesisemkhatsini, hulumende ufezekisa tingenelelo letinyenti kusombulula tinsayeya temandla agezi futsi senta ngako konkhe lokusemandleni etfu kwenta kukhicitwa kwagezi lokusha kutsi kuhambe ngendlela lefanele ngesikhatsi lesincane-nje.3.4. Letingenelelo tifaka ekhatsi:kususa umkhawulo lobekelwe tinkampani kutsi titikhicitele wato gezi ngaphandle kwelayisense yemamegawatsi (ema-MW) la-100;kumenyentelwa kwetinkampani letiphumelele leti-11 teluLuhlelo Lwekutfola Bakhiciti Labatimele Betekunciphisa Bungoti Bagezi i-Risk Mitigation Independent Power Producer Procurement Programme; kanyeneluhlelo lwemandla agezi lavusetelelako i-Bid window Five kute kutfolakale i-2 600 MW yemandla agezi lokhicitwa ngekusebentisa imiklamo lemisha yemandla emoya nelilanga.3.5. Ikhabhinethi iyakubona kutsi letinsayeya tagezi letikhona kwamanje tiyakhungatsekisana futsi tibuyisela emuva kukhula kwemnotfo, iyatetsemba kutsi tinyatselo tekwenta mbamba letitsatfwa nguhulumende kuhlela kabusha nekucinisa inchubo yetfu yagezi ekugcineni kutawenta kancono umtsamo wagezi walelive lakitsi.4. Lutjalomali4.1. INingizimu Afrika iyachubeka nekuba yindzawo leheha lutjalomali longatikhetsela yona, leheha lamanye emabhizinisi emhlaba lasezingeni lelisetulu kutsi atjale emabhizinisi awo kulelive.4.2. I-Toyota South Africa seyetfule sakhiwonchanti sayo sekukhicita lesibita tigidzigidzi leti-R2,6 eThekwini leKwaZulu-Natal. Lesakhiwonchanti sitawukhicita lapha eNingizimu Afrika lizinga lekucala letimoto letisebenta ngako kokubili   phethiloli nagezi letibitwa ngekutsi pheceleti ngema-hybrid. Loku kuyincenye yekutinikela kwelisusibonelo lekutinikela kwemboni yekwakha timoto lokwentiwe ngulenkampani kutsi ikhuphule emazinga ayo elutjalomali.4.3. Lokwetfula kuhambisana nesimemetelo lesentiwe yinkampani yekudla nekwendlulisa lemkhakhaminyenti yaseSweden, i-Tetra Pak, sekutjala tigidzi letinge-R500 tekwenta kancono umtsamo wefekthri yekukhicita nekupakisha kwayo eThekwini.4.4. I-Aspen Pharmacare ivule luchungechunge lolusha lwesilalisimiva lolukhicita i-Diprivan kuleli njengencenye yelutjalomali lwetigidzigidzi le-R3,2 kwakha tisetjentiswa lesite emagciwane lesisezingeni lemhlaba, kanye nekwenta indzawo yaseGqeberha eMphumalanga Kapa kutsi ibe yindzawo lehamba embili yemkhakha wetekwakhiwa kwemitsi kuleLivekati lase-Afrika. Lesilalisimiva phambilini besitsengwa kulamanye emave futsi sisetjentiswa kutinchubo tetekwelashwa letisezingeni letinyenti etibhedlela talapha eNingizimu Afrika, futsi tisetjentiswa nasekwelapheni tigulane te-COVID-19 letifakwe emishinini yekutisita kutsi tiphefumule emawadini alabagula kakhulu.4.5. Ikhabhinethi iphindze futsi yemukela lutjalomali lolusandza kwentiwa yinkampani leyekwakha timoto, i-Isuzu Motors, emnotfweni walelive. I-Isuzu Motors yalapha eNingizimu Afrika ivule lendzawo yekukhicita eStruandale eGqeberha. I-Isuzu itjala tigidzigidzi le-R1.2 eluhlelweni lwetimoto letingemaveni lolulandzelako lapha eNingizimu Afrika kwentelwa timakethe talapha eNingizimu Afrika nasemaveni ase-Afrika aseNingizimu yelugwadvule i-Sahara.4.6. Lesikhiciti saka-Isuzu sitawakha imisebenti-ngco le-1 000 ekusebenteni kwaso eGqeberha, kanye nakutinkampani letitsengisa timoto kuvelonkhe nakumave emhlaba letingaphansi kwayo, naleminye imisebenti lelinganiselwa kule-25 000 kubatfulitinsita labangemakhulu kulo lonkhe lelive. 4.7. Lonkhe lolutjalomali lolutsatfu lutawuchubela embili loluhlelo lwekwenta kube kwakuleli lolwamenyetelwa kuLisu Lekwakha Kabusha Nekuvusa Umnotfo lolwetfulwa nguMhlonishwa Mengameli Cyril Ramaphosa ngeMphala 2020. Lutawengeta tigidzi tetigidzi temali tekukhicita ngemnyaka kulinanimkhicito walelive. Lubili lwalolutjalomali lwatsenjiswa eNkomfeni yaphambilini yeNingizimu Afrika, futsi emafemu manje asacalile ayakhicita, kwakha imisebenti leminyenti lebalulekile.5. Kufakwa Kweticelo KuSikimu Savelonkhe Sekusita Titjudeni Ngetimali (i-NSFAS) tanga-20225.1. Ikhabhinethi ikhumbute bafundzi nelusha leselucedzile kufundza lolubuya emakhaya laphuyile newelabasebentako kutsi bangenise ticelo tabo tekusitwa ngemali emnyakeni wekufundza lotako wanga-2022. Kungeniswa kweticelo tekusitwa nge-NSFAS kutawuvalwa ngaLesihlanu, mhla ti-7 Bhimbidvwane 2022.5.2. Lenchubo yekufaka ticelo ivulekele nebafundzi lasebavele babhalisiwe etikhungweni tekufundza, kepha bete lusito lwetimali futsi bayafaneleka kutfola selekelelo setimali te-NSFAS.5.3. Mayelana nekutfola lwatiso lolunyenti kutsi ungasifaka kanjani sicelo sakho sekusitwa ngetimali, shayela-08000 67327 noma uvakashele www.nsfas.org.6. Budlova lobucondziswe kubulili lobutsite nekubulawa kwebesifazane (i-GBVF)6.1. Ikhabhinethi isemukele sigwebo sadzilikajele lesiphindvwe katsatfu lesisandza kunikwa umdlwenguli nembulali Mfanasibili Cornelius Mnisi (loneminyaka lenge-29 budzala) luPhiko laseMpumalanga lweNkantolo Lephakeme eMbombela. Lesigwebo lesimatima kangaka sikhombisa kungabeketelelwa nakancane kwe-GBVF yinchubo yekulungisa tigebengu.6.2. Ngekusebentisana nemaphoyisa kanye nema-ejensi ekucinisekisa kutfotjelwa kwemtsetfo, singenta titaladi nemimango yetfu tiphephe kakhulu kuwonkhe wonkhe. Sifanele kutsi sonkhe sihlale sicaphele futsi sitibike emaphoyiseni tonkhe tehlakalo letiphatselene ne-GBVF noma-ke sishayele Sikhungo Savelonkhe Setekulawulwa Kwete-GBVF ku: 0800 428 428 noma Lucingo Lwete-KUVIMBA Budlova Lobucondziswe Kubulili Lobutsite ku: 0800 150 150/*120*7867#.6.3. Hulumende utawuhlanganyela kuMkhankhaso Wemalanga la-16 Ekulwa Nebudlova Lobentiwa Kubomake Nebantfwana   kusukela mhla tinge-25 Lweti (Lilanga Lemave Emhlaba LekuVimba Budlova lobentiwa kuBomake) kute kube ngumhla ti-10 Ingongoni (Lilanga Lemave Lemalungelo Eluntfu)   kucinisa kucaphelisa ngekuhlupheka kwe-GBVF kulelive.7. Bulungiswa bebahlukunyetwa  lababulawa ngesikhatsi selubandlululo7.1. Ikhabhinethi isemukele simemetelo lesisandza kwentiwa yiNdvuna yeTebulungiswa Nekucondziswa  Kwetimilo Ronald Lamola welicembu lebaphenyi labakhetsekile kanye nebashushisi bembuso labatawubukana ngalokukhetsekile nemacala lamabi kakhulu neKhomishini Yetebulungiswa.7.2. Lelitsimba lelikhetsekile litawunikwa umsebenti lowengetiwe wekubukana netekubulawa tetebulungiswa letengetiwe lokwentiwa ngemaphoyisa elubandlululo etekuvikela.  Kungenelela lokunjena kutawusheshisa inchubo yekutidzelisa nekutfola kuphumula emphefumlweni kwemindeni yebahlukunyetwa bangesikhatsi selubandlululo.8. Simo setepolitiki eSwatini8.1. Ikhambinethi ikubonile yaphindze futsi yekwemukela kungenelela kweMhlonishwa Mengameli Ramaphosa   esigabeni sakhe njengaSihlalo Wenhlangano Yetekutfutfukiswa Kwemave Langaseningizimu  (i-SADC) mayelana netePolitiki, Kubambisana kuteKuvikela Nekutekuphepha   esimeni setepolitiki Eswatini.8.2. Kuhlangana kwaMengameli Ramaphosa neSilo Inkhosi Mswati III ngaLesibili, mhla ti-2 Lweti 2021 lokulandzela kuvakashela eSwatini kweLitsimba Lelikhetsekile mhla tinge-21 nangamhla tinge-22 Imphala 2021. Mengameli   esigabeni sakhe njengaSihlalo we-SADC Organ Troika lokufaka ekhatsi iNamibia (engenako), iNingizimu Afrika (ingusihlalo) kanye neBotswana (lephumako)   wacondzisa leLitsimba Lelikhetsekile kutsi likhulumisane nebetekuvikela beLive laseSwatini kanye netintfo letentekako tetepolitiki kuleLive Leliphetfwe yiNkhosi. 8.3. Ikhabhinethi isemukele sivumelwane sekutsi Umbuso waseSwatini utawucala inchubo yekutsi kube nekukhulumisana kwavelonkhe. Ikhabhinethi imema bonkhe labatsintsekako labangeMaswati kutsi basebentisane kute kucedvwe lobudlova nekungcubutana, futsi kugcinwe kuthula nekutinta kulelive leBukhosi.B. Umtsetfosivivinyo1. Umtsetfosivivinyo Wekuchibela Umtsetfo Wetebugebengu (Tinchubo Tekuphenya Ngekwesayensi) wanga-20211.1. Ikhabhinethi ikuvumile kwetfulwa ePhalamende kweMtsetfosivivinyo Wekuchibela Umtsetfo Wetebugebengu (Tinchubo Tekuphenya Ngekwesayensi) wanga-2021 kute kutsi Iphalamende iwubuke. Letichibelo letiphakanyisiwe tenta kutsi kube nendlela yekucinisekisa kwesampuli yelufuto (emasampuli angekhatsi esihlatsini semuntfu) yalabo lababekwe emacala langaphansi kweShejuli 8.1.2. Emacala langaphansi kwaShejuli 8 afaka ekhatsi emacala etemacansi, kweba, kushushunjiswa kwebantfu kanye nekubulala ngalokungesiyo inhloso. Lamasampuli elufuto atawuchuba kushushiswa labo labenta lamanye emacala esikhatsini lesitako.1.3. LoMtsetfosivivinyo wenta kutsi kusungulwe  isizindzalwati lesibanti selufuto lesitawusetjentiswa ekuphenyeni emacala ngekwesayensi kucinisa kulwa nebugebengu ngekuhlomisa emaphoyisa ngebufakazi kutsi aphenye aphindze asombulule emacala lamabi kakhulu.C. Umkhosi Lotako1. Sitatimende Senchubomgomo Yelwabiwomali Lwesikhatsi Lesisemkhatsini (i-MTBPS)1.1. Indvuna yeTetimali Enoch Godongwana utawetfula i-MTBPS ePhalamende ngaLesine, mhla ti-11 Lweti 2021. Lesitatimende sitawubeka kabanti ngetilungiso letentiwe kulwabiwomali lwavelonkhe kucinisekisa kusimama kwetimali talelive. 1.2. I-MTBPS ibeka imitamo yalelive yekubuyisela emuva tinsayeya temnotfo letibangelwe yi-COVID-19 iphindze futsi ilungise tindzaba tesimiso tesikhatsi lesidze.1.3. I-MTBPS isimemo kuyo yonkhe imikhakha yemmango sekutsi iphakame isebente ngekubambisana kuchuba umnotfo nekutfutfukisa kwakhiwa kwemisebenti. Ikhabhinethi iyatetsemba kutsi i-MTBPS itawuphindza futsi ikhombise kutinikela kwahulumende ekwakheni umnotfo losimeme loneligalelo layo yonkhe imikhakha yemmango.D. Imilayeto1. KuhalalisaIkhabhinethi yendlulisela kuhalalisa netilokotfo letinhle ku:Mk. Lalela Mswane (24), ngekwetfweswa umchele wekuba nguLobuhle waseNingizimu Afrika wanga-2021 mhla ti-16 Imphala eKapa. Kuncoba kwakhe kusicinisekiso sekutsi imphumelelo ingatfolakala ngekutimisela nekusebenta ngekutikhandla.E. Kubekwa Etikhundleni1. Mnu. Robert Nkuna, lowelulelwe ikontileka yakhe ngeminyaka lesihlanu njengeMcondzisi Jikelele  kuLitiko Letekuhlela, Kulandzelela Nekuhlola. 2. Mnu. Robert Mooketsa Ramasodi njenga-DG kuLitiko Letekulima, Kuhlelwa Kwemhlaba Nekutfutfukiswa Kwetindzawo Tasemaphandleni.3. Mk. Mohlago Flora Mokgohloa njengeLisekela la-DG (i-DDG): Kuhlalisana kwetilwane netitjalo letehlukahlukene kanye neKutonga kuLitiko Letemahlatsi, Kudweba Netemvelo.4. Mk. Rirhandzu Sharon Mashava njenga-DDG: Kuhlelwa Kwetetitfutsi Letihlanganisile kuLitiko Letekutfutsa.5. Mk. Mameetse Primrose Masemola njenga-DDG: Kutekuhlela Lutjalomali Lwesakhiwonchanti   Sakhiwonchanti SaseNingizimu Afrika kuLitiko Letemisebenti Yesive Netakhiwonchanti (i-DPWI).6. Mk. Carmen Joy Abrahams njenga-DDG: Luhlelo lwelwati lwetemisebenti yemmango Leyengetiwe e-DPWI.Ikhabhinethi ikuvumile kubekwa esikhundleni kwemalunga eBhodi ngekuya kwekucinisekiswa kweticu tetemfundvo nekuhlolelwa tekuphepha.7. Emalunga eBhodi yebacondzisi yeNhlangano Yelutjalomali Lwahulumende:(i) Dkt. David Masondo (Sihlalo);(ii) Mnu. Frans Baleni;(iii) Mk. Ntombifuthi Mtoba;(iv) Mk. Tryphosa Ramano;(v) Solwati  Bonke Dumisa;(vi) Mk. Esther Barbara Watson;(vii) Mk. Beverly Bouwer;(viii) Mnu. Mongwena Mugwena Maluleke;(ix) Mnu. Walter Hlaise;(x) Mnu. Lufuno Mulaudzi;(xi) Mnu. Abel Sithole;(xii) Mnu. Brian Mavuka; kanye (xiii) naMk. Makano Mosidi.8. Ikhabhinethi ikhetse kutfobela sincumo senkantolo sekutsi kubuyiselwe emalunga eBhodi yebacondzisi ye-Umgeni Water.(i) Mk. Ziphozethu Mathenjwa (Sihlalo);(ii) Solwati Thandwa Mthembu;(iii) Mnu. Siboniso Shabalala;(iv) Mnu. Mduduzi Eric Zakwe;(v) Mk. Chamane Nompumelelo Beata;(vi) Mnu. Visvin Reddy;(vii) Mnu. William Mapena;(viii) Mnu. Teboho Nkhahle;(ix) Mk. Linda Ngcobo;(x) Mk. Bongekile Zulu;(xi) Mnu. Suleman Badat;(xii) Mk. Mbali Barbara Ndlovu; kanye (xiii) neMmeli Simosenkosi Chamane.Imibuto:Mk. Phumla Williams   Lokhulumela IkhabhinethiMakhalekhikhini: 083 501 0139"
"Sitatimende seMhlangano weKhabhinethi wangaLesitsatfu, mhla tinge-24 Lweti 2021",25 Nov 2021,https://www.gov.za/speeches/statement-cabinet-meeting-wednesday-24-november-2021-25-nov-2021-0000,https://www.gov.za/ss/speeches/statement-cabinet-meeting-wednesday-24-november-2021-25-nov-2021-0000,"A.    Tindzaba Letibalulekile Talelive1.    Kugomela Lubhubhane lweSifo seligciwane leKhorona (i-COVID-19) 1.1.    Ikhabhinethi ijabulile kutsi bantfu labangetulu kwe-260 000 bagomile ngesikhatsi seMkhankhaso wesibili weMphelasontfo yekugoma i-Vooma Vaccination Weekend lebewubanjwe eveni lonkhe kusukela mhla ti-12 kuya mhla ti-14 Lweti 2021.   1.2.    Kufanele kutsi sikhumbule kutsi leligciwane lisengakapheli nekutsi kugoma kusivikela kutsi singaguli kakhulu, singangeniswa esibhedlela nome singafi.1.3.    Kugoma kumahhala kuwo wonkhe umuntfu lohlala lapha eNingizimu Afrika, futsi nome ngubani loneminyaka le-12 budzala nangetulu uyagcugcutelwa kutsi agome. Asigome kute sicinisekise kutsi sinesikhatsi semaholideyi ekutijabulisa lesiphephile nalesinenjabulo sinemindeni yetfu nebangani betfu.2.    Luhlelo Lwekutfutfukisa Tigodzi (i-DDM) 2.1.    Ikhabhinethi ikwemukele kuvakasha kwaMengameli Cyril Ramaphosa eSigodzini Ugu KwaZulu-Natal ngaLesihlanu, mhla ti-12 Lweti 2021, lokugcamise intfutfuko ye-Eastern Seaboard lefaka ekhatsi emakhilomitha lange-600 elugu lolusemkhatsini we KwaZulu-Natal neMphumalanga Kapa.   2.2.    Intfutfuko ye-Eastern Seaboard umklamo losemcoka we-DDM, lokuhloswe ngawo kutsi kwakhiwe iminotfo yendzawo lefaka wonkhe wonkhe kute kuncotjwe umshiyandvuku welubandlululo wekuhlela kwetindzawo. Lomklamo kuhloswe ngawo kutsi kuvunjululwe emandla emitfombolusito yemvelo lamakhulu alendzawo kute kube nekukhula kutemnotfo. 3.    Sitatimende Senchubomgomo Yesabelomali Sethemu Lesemkhatsini (i-MTBPS)3.1.    Ikhabhinethi iyesekele ngalokuphelele indlela yetetimali lechazwe ku-MTBPS leyetfulwe yiNdvuna Yetetimali Enoch Godongwana ePhalamende, eKapa ngaLesine, mhla ti-11 Lweti 2021, lesiveta umlayeto locinile wekutinikela kwetfu ekutiphatseni ngekuhlakanipha timali tahulumende.3.2.    Njengencenye yekutinikela kwetfu kutenhlalo, 60% yesabelomali setfu sibekele eceleni kutfutfukisa tetindlu, tinsita letimcoka tamahhala, tinhlelo tekucashwa, temphilo, temfundvo kanye nesibonelelomali sahulumende.3.3.    Lemitamo lechazwe ku-MTBPS ikhombisa kutsi hulumende unelisu lelicacile lekukhomba indlela umnotfo lekumele kutsi uhambe ngayo kulesimo lesibi lesidalwe lubhubhane lwe-COVID-19 kanye nekubeka sive setfu endleleni yekukhula kwesikhatsi lesidze.4.    Umbukiso Wekuhweba Ekhatsi e-Afrika wanga-2021 (i-IATF2021)4.1.    Kuphumelela kwe-IATF2021   lebanjelwe lapha e-Inkosi Albert Luthuli International Convention Centre eThekwini kusukela mhla ti-15 kuya mhla tinge-21 Lweti 2021   kusite kujulisa kubambisana futsi kwakhutsata kuhweba ekhatsi e-Afrika kanye nelutjalomali.4.2.    I-IATF ihlanganise ndzawonye baholi betebhizinisi kute babelane ngekuhweba, lutjalomali, lwatiso lwetetimakethe kanye nekuvula kabanti ematfuba elutjalomali kulelivekati. Timphahla taseNingizimu Afrika kanye netinsita tiphindze futsi tagcanyiswa futsi takhangiswa kute kwakhiwe imigudvu yekutsengisa kanye nebudlelwane kute kwandziswe kutsengisela emave lakulelivekati. 5.    Tekuphepha emakhaya 5.1.    Ikhabhinethi ivakalise kukhatsateka kwayo macondza nekuphepha kwebantfwana ngemuva kwetehlakalo tekutfunjwa kwabo letisandza kwenteka njalo etincenyeni letehlukene talelive. Ngalesikhatsi semaholideyi ekutijabulisa letako, batali kanye nebanakekeli bebantfwana kufanele kutsi bacaphele kakhulu mayelana nekuphepha kanye nekutsi bantfwana lababanakekelako bakuphi.5.2.    Batali kanye nebanakekeli bebantfwana bayakhutsatwa kutsi bacocisane nebantfwana lababanakekelako mayelana netecwayiso jikelele tekuphepha, lokufaka ekhatsi bungoti be-COVID-19 netinchubo. Sigcugcutela batali kanye nebanakekeli bebantfwana kutsi babuke loko bantfwababo, ikakhulu lusha, labangatimbandzakanya kuko kukwenta ngekuphepha.5.3.    Imicimbi lefanana nemadzili amatekuletjeni kanye naleyo yekuvalelisana ngemuva kwematekuletjeni ngiyo lengabhebhetsekisa kakhulu i-COVID-19. Imihlangano lemkhulu, ikakhulu leyo lefaka ekhatsi kunatfwa kwetjwala, inebungoti lobukhulu futsi ibukela phasi imitamo yetfu yekuvimba kubhebhetseka kwaleligciwane.6.    Kwakhiwa kwekusebenta ngekuhlanganyela kwabohulumende bendzawo6.1.    Ikhabhinethi ibonge bonkhe bavoti labafanelekile labavotile kuLolukhetfo Lwabohulumende Bendzawo Lwanga-2021 (i-LGE) lolubanjwe ngeMsombuluko, mhla ti-01 Lweti 2021 kuncuma kutsi ngubani lekufanele kutsi abuse kuhulumende bendzawo. Iphindze futsi yatinaka tinhlelembiso tekuhlanganyela letisandza kumemetelwa kulabo bomasipala labalengisiwe labo kubete khona labaphumelele ngebunyenti.6.2.    Ikhabhinethi ihalalisele bonkhe bosodolobha labasha labakhetsiwe kanye nemakhansela, yabafisela imphumelelo emsebentini wabo lobalulekile wekunika bomasipala tinsita yonkhe imimango, nanome ngabe leyo mimango ihambisana naliphi licembu letepolitiki. Iphindze futsi yashayela lihlombe emacembu etepolitiki ngendlela lenhle latiphetse ngayo ngesikhatsi se-LGE kanye nangesikhatsi setinkhulumiswano tekubusa ngekuhlanganyela.7.    Kubumbana ngekwetenhlalo 7.1.    Ikhabhinethi itinakile tinkhulumo tekutondza bekufika nekubita labanye ngemaganyana etincenyeni letitsite talelive lokucondziswe kubekuchamuka.7.2.    Kuhlasela kwe-COVID-19 kutsintse bonkhe bantfu lapha eNingizimu Afrika kanye netinkhulumo letimbi letigcugcutelwa lidlanzana lebantfu ativeti simo sebudlelwane lobungibo emkhatsini webachamuki labasebenta baphindze futsi bahlale emimangweni yetfu netakhamiti tetfu.7.3.    Ikhabhinethi icela yonkhe imimango kutsi icaphele futsi igweme kucindzetelwa kutsi itondze labanye bantfu bakitsi. Kucelwa lowo nalowo muntfu kutsi ete tintfo ngekutibophelela futsi alandzele umtsetfo. Bika nome ngabe ngusiphi sento sekungalandzeli umtsetfo lesifanana nekwesabisa kanye nebudlova emmangweni kwabemtsetfo.B.    Tincumo Tekhabhinethi1.    Imiphumela yeseshini ye-26 Yenkhomfa Yemacembu (i-COP26) yeSivumelwano seLuhlakamsebenti Lemhlabuhlangene lesimayelana Nengucuko Yesimo Selitulu (i-UNFCCC)1.1.    Ikhabhinethi itjelwe ngalamafisha yiNdvuna Yetemahlatsi, Tekudoba Netemvelo, Mk. Barbara Creecy, mayelana nemiphumela yeseshini ye-26 Yenkhomfa Yemacembu ye-UNFCCC lebeyibanjelwe eGlasgow, eScotland, e-United Kingdom (e-UK) kusukela mhla tinge-31 Imphala kute kube mhla ti-13 Lweti 2021.1.2.    Kutimbandzakanya kweNingizimu Afrika bekususelwa ekutinikeleni kwayo eSivumelwaneni saseParis lesimayelana neNgucuko Yesimo Selitulu sanga-2015 kute kuncishiswe kukhishwa kwemagesi labamba kushisa kanye nekwakha simo selitulu lesicinile semmango waso kanye nemnotfo. Sinyatselo salelive sekuntjintjela ekusetjentisweni kwemandla lavusetelelekako kunetinzuzo letinyenti kuko kokubili temvelo kanye nakutemnotfo. 1.3.    Ikhabhinethi ilemukele lubambiswano i-Just Transition Partnership loluyinchophamlandvo lolungulwe yiNingizimu Afrika neFrance leJalimani, i-UK, i-United States ne-European Union, lolwamenyetelwa ku- COP26. 1.4.    Ikhabhinethi iyakwatisa lokuhloswe ngulobudlelwane kutsi kuhlanganisa emabhiliyoni la-R131 kuleminyaka lemitsatfu kuya kulesihlanu letako kute kusekelwe emasu e-Just Transition yaseNingizimu Afrika. Lenhloso ihambisana nekutinikela ngaphasi kweSivumelwane saseParis lesentiwe ngemave latfutfukile kute asekele tento temave lasatfutfukako tengucuko yesimo selitulu, lokufaka ekhatsi leto letentiwa live laseNingizimu Afrika.1.5.    Likomidi Lelihlanganisa Tindvuna sihlalo walo lokunguMengameli Ramaphosa litawuchumanisa umsebenti lochubekako lomayelana nelisu lalelive lelimayelana ne-Just Transition kanye nangeminikelo yetetimali leyentiwe eNingizimu Afrika ngekwendzikimba yalobudlelwane.1.6.    Ikhabhinethi iphindze futsi yachubeka yagunyata hulumende kutsi akhetse licembu letetimali lelakhiwa Temafa aVelonkhe, Ikoporasi Yekutfutfukisa Tetimboni, Litiko Letemahlatsi, Tekudoba Netemvelo, i-Eskom kanye naletinye tati tetetimali kute kucutjungulwe tinhlangotsi tekusebenta kwalobudlelwane kanye nalomnikelo.2.    Kwengetwa kweSimo Senhlekelele Savelonkhe2.1.    Ngekuhambisana netimiso teSigaba se-27(5) (c) seMtsetfo Wekulawula Tinhlekelele, wanga-2002 (Umtsetfo we-57 wanga-2002), Ikhabhinethi ikuvumle lokwengetwa kweSimo Senhlekelele Savelonkhe kute kube mhla ti-15 Ingongoni 2021. Letinyatselo tichubeka nekusita lelive ekulweni nekuvimba kubhebhetseka kwe-COVID-19. 3.    Inyanga Yekucaphelisa Ngemalungelo Ebantfu Labaphila Nekukhubateka 3.1.    Ikhabhinethi iwuvumile indlela-mcondvo wekugubha Inyanga Yekucaphelisa Ngemalungelo Ebantfu Labaphila Nekukhubateka lonyaka, legujwa ngalo ngemnyaka kusukela mhla ti-03 Lweti kuya mhla ti-03 Ingongoni. Ingcikitsi yemnyaka wa-2021 itsi:   Umnyaka wa-Charlotte Mannya Maxeke   Kudala Nekubona Ummango Lofaka Wonkhe Wonkhe Lohlonipha Emalungelo Ebantfu Labaphila Nekukhubateka.  3.2.    Lomkhankhaso ugcila ekucapheliseni ngekubakhona kwebantfu labaphila nekukhubateka emmangweni wetfu, kanye nekugubha inchubekelembili lesesiyentile njengelive ekwenteni kutsi kube nendzawo yekutimbandzakanya ngemfutfo kwebantfu labaphila nekukhubateka emkhankhasweni wetfu wekukhula kutemnotfo. Indvuna yaseHhovisi laMengameli yaBomake, Lusha Nebantfu Labaphila Nekukhubateka, Mk. Maite Nkoana-Mashabane, utawuchaza kabanti tinhlelo teliviki letinengcikitsi.  3.3.    LeNingizimu Afrika yayivuma Ingcungcutsela Yamhlabuhlangene lemayelana neMalungelo eBantfu Labaphila neKukhubateka.4.    Umbiko Wavelonkhe Wesimo Semalungelo Ebantfwana 4.1.    Ikhabhinethi yakuvuma kushicilelwa kweMbiko wemnyaka Wavelonkhe Wesimo Semalungelo Ebantfwana. Simo sekucala lesiphelele sembiko webantfwana walelive losewusunguliwe ngekusebentisa Lisu Lekwenta Lavelonkhe lalelive leBantfwana langa-2019 kuya ku-2024.4.2.    Lombiko uchaza inchubekelembili lemayelana nekucala kusebenta kwemtsetfo kanye netinchubomgomo lokuhloswe ngato kuvikela nekukhutsata emalungelo ebantfwana njengaloku abhaliwe kuLucwebu Lwemalungelo Eluntfu.5.    Umbiko Wemave Lasayine Sivumelwano loya eKomidini Lase-Afrika Letati mayelana neMalungelo neNhlalakahle yeBantfwana (i-ACERWC)5.1.    Ikhabhinethi iwuvumile Umbiko Wemave Lasayine Sivumelwano kutsi ungeniswe ku-ACERWC yeLubumbano lwase-Afrika (i-AU).5.2.    Lona ngumbiko wesitsatfu live laseNingizimu Afrika leliwungenisa ku-ACERWC, ngekuhambisana nekutsi lelive lisayinile etibopheni teLubumbano lwe-Afrika letimayelana nenhlalakahle kanye nekuvikelwa kwebantfwana kulelivekati. Lombiko wanyalo, lekufanele kutsi wetfulwe ngeNdlovulenkhulu 2022, uphendvula futsi kuloko lokucashelwe yi-ACERWC embikweni wetfu wanga-2016.6.    Imvume Lekhetsekile Yenkhululekokwenta yaseZimbabwe (i-ZEP)6.1.    Ikhabhinethi iyibukile le-ZEP lokukhulunywa ngayo kakhulu kanye futsi netindzaba letingasilo liciniso letisatjalaliswako ngaletimvume. Inkhululeko yekucala lekhetsekile yaseZimbabwe yekungalandzeli tincabekelwane yacala nga-2009 futsi yayibitwa ngekutsi Inkhululeko Yekungalandzeli Tincabekelwane yaseZimbabwe. Yenta kutsi kube nemadokhumenti labo baseZimbabwe labafanelekile sikhatsi seminyaka lesihlanu.6.2.    Ngemnyaka wa-2014, lenkhululeko yekungalandzeli tincabekelwane yangetwa ngeminyaka lemitsatfu yase ibitwa ngekutsi Imvume Lekhetsekile Yenkhululekokwenta yaseZimbabwe (i-ZEP). Le-ZEP lekhona njenganyalo yacalwa nga-2017 futsi iyaphela ngamhla tinge-31 Ingongoni 2021.6.3.    Ngekulandzela kucocisana kwayo, Ikhabhinethi income kutsi ingakwenti kwengetwa kwemvume lekhetsekile yenkhululekokwenta yaseZimbabwe. Nanome kunjalo, income kutsi kube nesikhatsi semusa setinyanga le-12 lena lekhona nyalo i-ZEP naseyiphelelwe sikhatsi.6.4.    Ngalesikhatsi, labo labanemvume kufanele kutsi bafake ticelo taletinye timvume letifanele simo sabo lesitsite. Nakuphela lesikhatsi setinyanga le-12, labo ticelo tabo letingakaphumeleli kutawudzingeka kutsi bahambe lapha eNingizimu Afrika nome batfwalwe bamukiswe eveni labo.7.    Kumiswa kabusha kweluhlelo lwelukhetfo eNingizimu Afrika kute kufakwe bangenelukhetfo labatimele7.1.    Ikhabhinethi iwuvumile umbiko weLikomidi Letindvuna Lekweluleka (i-MAC) lomayelana neTingucuko eLuhlelweni Lwelukhetfo kufanele kutsi ungeniswe ePhalamende. Letingucuko kutelukhetfo tacalwa ngemuva kwesahlulelo seNkantolo yeMtsetfosisekelo lesashiwo nga-2020 kutsi Umtsetfo Wetelukhetfo, wanga-1998 (Umtsetfo Nombolo 73 wanga-1998) bewungahambisani nemtsetfosisekelo ngobe bewenta kuphela kutsi kube nelukhetfo lwemalunga eLibandla Lavelonkhe netishayamtsetfo tetifundza kutsi lwentiwe ngekusebentisa emacembu etepolitiki. 7.2.    Umbiko we-MAC ubeka tindlela tenchubomgomo letingalungisa letinhlangotsi letingahambisani nemtsetfosiseelo kuloMtsetfo Wetelukhetfo wanga-1998.8.    Luhlelomsebenti Lwetinjongo Tekukhishwa Kwegesi Ngekwemikhakha (ema-SET)8.1.    Ikhabhinethi iluvumile Luhlelomsebenti lwema-SET ngekuhambisana kweNingizimu Afrika nekucala kusebentisa Sivumelwane saseParis lesasayinwa ngeMacembu eNkhomfa eNgcungcutseleni Yeluhlakamsebenti lwaMhlabuhlangene lolumayelana neTingucuko Tesimo Selitulu nga-2015. Loluhlelomsebenti lutawukhomba indlela litiko lahulumende lelihola embili indlela ekuchumaniseni lenchubo ekutseni kuphakelwe futsi kucale kusetjentiswe ema-SET kanye nematiko langephasi kwawo. 8.2.    Emathulusi ematiko avelonkhe ekuhlela nome Tinchubomgomo neTinyatselo (i-PAM) ahlose kuvikela kukhishwa kwegesi kulemikhakha lehambisana netinjongo tekukhishwa kwegesi ngekwemikhakha. Ema-PAM emikhakha amcoka kakhulu ekucaleni kwekusebenta kwetinjongo tekukhishwa kwegesi ngekwemikhakha. Atawuchazwa futsi aphakelwe ngekushesha nje Umtsetfosivivinyo Wetingucuko Kutesimo Selitulu uba ngumtsetfo. Titawuncunywa iminyaka lemitsatfu yesikhatsi seminyaka lesihlanu futsi tibuketwe njalo nje ngeminyaka lesihlanu yekutisebentisa.9.    Tabelomali tekhabhoni ezingeni lenkampani 9.1.    Ikhabhinethi isivumile sichamukelo seNdlelakwenta Yeluphakelo Lwesabelomali seKhabhoni eZingeni Lenkampani kutsi sicale sisetjentiswe. Luhlelo lolusemtsetfweni lwesabelomali sekhabhoni lokuhloswe ngalo tinkampani letikhipha ngalokusezingeni lelisetulu ikhabhoni lutawucala kusebenta nga-2023. Loluhlelo lwetabelomali tekhabhoni lutawucindzetela tinkampani letikhipha ikhabhoni ngalokusezingeni lelisetulu kutsi tihambisane netamba tekukhipha emagesi labamba kushisa njengeluphakelo lwekutinikela leminyaka lesihlanu.9.2.    Indlelakwenta yeluphakelo lwesabelomali sekhabhoni ibeka bungako bekucala kusebenta kwesabelomali sekhabhoni lesisemtsetfweni kanye nemininingwane yetinhlelo tekusebenta letisetjentiswako kubala kanye nekuphakela tabelomali tekhabhoni ezingeni lenkampani esigabeni lesisemtsetfweni sekucala kanye nangale kwaso.10.    Kulinganiswa kwetigodzi tamantji 10.1.    Ikhabhinethi ikwemukele kuphotfulwa kwekulinganiswa kwetigodzi tamantji letine tetifundza letisasilele (Imphumalanga Kapa, iFreyistata, iKwaZulu Natal kanye neNshonalanga Kapa). Lenchubo, inika emandla kutsi Umtsetfosisekelo waseRiphabhliki yaseNingizimu Afrika wanga-1996, yacala nga-2014 ngetigodzi tabomantji baseGauteng naseNyakatfo Mphumalanga talinganiswa. Sifundza saseLimppo nesaseMpumalanga taphotfulwa nga-2016 kwatsi iNyakatfo Kapa yona yaphotfulwa nga-2018.10.2.    Ngembikwa-1994, tigodzi tabomantji talelive betincunywa ngekulandzela tindlela tebuhlanga, letikhutsata kutsi kube netinsita tebulungiswa letisezingeni leliphasi kubantfu labamnyama labahlala etindzaweni tetabelo letingasasebenti, imibuso lebeyitiphetse kanye nemalokishi.10.3.    Lokwentiwa kabusha kwemandlaluphatfo kweminyele yetinkantolo lokuphakanyisiwe kucinisekisa kufinyelela ngekulingana kuluhlelo lwetebulungiswa kwabo bonkhe bantfu baseNingizimu Afrika. Lenchubo leyaveta leminyele ekugcineni, kwaba yinchubo lefaka wonkhe wonkhe leyafaka ekhatsi bumantji, Luphiko Lwetemaphoyisa aseNingizimu Afrika, Umtimba Wavelonkhe Wetekushushisa, Ibhodi Yelusito Lwetemtsetfo Ibhodi Lehlukanisa Bomasipala kanye nabo bonkhe labatsintsekako kuleto tifundza.11.    Inchubo yekuphatfwa kwemacala ekumangalelwa kwembuso, kulamula kanye netinchubomgomo tekumelelwa kwembuso ngekwetsetfo11.1.    Ikhabhinethi ivume tinchubomgomo letintsatfu letiphatselene nekulawula inchubo yelicala lembuso, kulamula kanye netinchubomgomo tekumelelwa kwembuso ngekwemtsetfo. Letinchubomgomo tihlose kukhutsata kutfutfukisa ngebungcweti kanye nangekulawula ngendlela lengabiti kwenchubo yemacala abekwe umbuso.11.2.    Letinchubomgomo tenta kutsi kube nemitsetfomgomo jikelele lekumele kutsi ihlonishwe kanye nedlela lekumele kutsi ilandzelwe Lihholisi Lemmeli Wembuso (i-OSA) nalibukene netindzaba nenchubo yelicala lelibekwe umbuso. Nekutsi, letinchubomgomo tenta kutsi kube netinchubo letifananako kanye nekwenta kutsi kube neluhlakamsebenti lwekusita i-OSA. Inchubomgomo yekulamula iphindze futsi yetfule tingenelelo letinye letimayelana nemacala langasonjululwa tindlela tetinkantolo letibita kancane.11.3.    Letinchubomgomo letivunyiwe titawusebenta njengendlela yesikhashana ngesikhatsi Umtsetfo Wemmeli Wembuso, wanga-1957 (Umtsetfo Nombolo 56 wanga-1957), njengaloku uchibelwe, usabuketwa. C.    Imitsetfosivivinyo1.    Umtsetfosivivinyo Wekuchibela Imitsetfo Yetemfundvo Lesisekelo1.1.    Ikhabhinethi ikuvumile kungeniswa ePhalamende kweMtsetfosivivinyo Wekuchibela Imitsetfo Yetemfundvo Lesisekelo. LoMtsetfosivivinyo uchibela Umtsetfo waseNingizimu Afrika Wetikolo, wanga-1996 (Umtsetfo Nombolo 84 wanga-1996) kanye neMtsetfo Wekuchashwa Kwebafundzisi, wanga-1998 (Umtsetfo Nombolo 76 wanga-1998).1.2.    Letichibelo letiphakanyisiwe kuhloswe ngato kucinisa tinhlelo tekufundza kutemfundvo njengaloku kusho Umtsetfosisekelo waseRiphabhliki yaseNingizimu Afrika wanga-1996. Letichibelo, emkhatsini walokunye, tinika mandla kutsi kufinyelele wonkhe wonkhe kuminyaka lemibili yekucala yekutfutfuka kwemntfwana.1.3.    LoMtsetfosivivinyo uphindze futsi wente kutsi kube nekutilandza emkhatsini wemitimba lelawula tikolo, futsi uchaza kwemukelwa, lulwimi kanye netinchubomgomo tenchubo yekutiphatsa etikolweni. Letichibelo letiphakanyisiwe titakwenta ncono kufinyelela kutfola imfundvo kwabo bonkhe bafundzi kulelive.1.4.    LoMtsetfosivivinyo sekubonisenwe ngawo nemmmango kanye futsi nabo bonkhe labatsintsekako labafanele.2.       Umtsetfosivivinyo Wentsela Yemkhakha Yetetimali wanga-20212.1. Ikhabhinethi ikuvumile kungeniswa ePhalamende kweMtsetfosivivinyo Wentsela Yemkhakha Yetetimali wanga-2021. LoMtsetfosivivinyo unika emandla Umtsetfo Wekulawula Intsela Yemkhakha Yetetimali (i-FSR), wanga-2017 (Umtsetfo Nombolo 9 wanga-2017)2.2. LoMtsetfosivivinyo uphocelela intsela kumkhakha wetetimali kutsi isetjentiselwe kusita ngetimali tekusebenta nekusebenta kwemitimba yetemkhakha yetetimali lesungulwe ngekulandzela Umtsetfo we-FSR wanga-2017. Uphindze futsi uphocelele kutsi kube nediphozithi yemali lekhokhwako yemshwalense lephocelelekile kulawo malunga labhalisile ekoporasi kute kutsi kube nemali yekuphepha yalabo labayidiphozithile nangabe kubakhona kwehluleka kwelibhange.2.3. LoMtsetfosivivinyo uphindze futsi uchibele Umtsetfo Wetimali Temphesheni, wanga-1956 (Umtsetfo Nombolo 24 wanga-1956) Umtsetfo Wetemabhange, wanga-1990 Umtsetfo Nombolo 94 wanga-1990); Umtsetfo Wemabhange Lasebentisanako (Mutual Banks), wanga-1993 (Umtsetfo Nombolo 124 wanga-1993) kanye neMtsetfo Wekweluleka Ngekwetimali Newetinsita Letisemkhatsini, wanga-2002 (Umtsetfo Nombolo 37 wanga-2002) kanye nekuyenta kutsi ihambisane neMtsetfo we-FSR wanga-2017 lomayelana nemitimba yemkhakha yetetimali.3.    Umtsetfosivivinyo Wekuchibela Telukhetfo 3.1.    Ikhabhinethi iwemukele Umtsetfosivivinyo Wekuchibela Telukhetfo lebewulindzelwe ngalabovu kutsi ungeniswe ePhalamende. LoMtsetfosivivinyo uchibela Umtsetfo Wetelukhetfo wanga-1998 kwenta kutsi kube nekukhetfwa kwebangenelilukhetfo labatimele kuLibandla Lavelonkhe kanye nakutishayamtsetfo tetifundza.3.2.    Ngenyanga yeNhlaba 2020 Inkantolo Yemtsetfosisekelo yakhipha umyalo yawucondzisa ePhalamende kutsi ilungise lokungahambi kahle kuMtsetfo Wetelukhetfo lokhona wanga-1998 kucinisekisa kutsi bangenelilukhetfo labatimele bangakhona kungenela lukhetfo kutsi bangene kuLibandla Lavelonkhe kanye nakutishayamtsetfo tetifundza.3.3.    Ikhabhinethi iphindze futsi yachubeka yakuvuma kungeniswa kwembiko we-MAC lochaza letinye tindlela tekulungisa letinhlangotsi teMtsetfo Wetelukhetfo letitfolakale kutsi atihambisani nemtsetfosisekelo. A.    Umcimbi Lotako1.    Umkhankhaso we-16 Days of Activism Wekulwa Nebudlova Lobucondziswe Kubomake Nakubantfwana nga-20211.1.    Ikhabhinethi iwuvumile lomcondvo wemkhankhaso We-16 Days of Activism Wekulwa Nebudlova Lobucondziswe Kubomake Nakubantfwana. Umkhankhaso wekucaphelisa ummango utawube uchutjwa ngaphasi kwengcikitsi letsi:  Umnyaka wa-Charlotte Mnnya Maxeke: Inshukumo Yetinsuku le-16   kusuka ekucapheliseni kuyiwe ekutilandzeni.  Lomkhankhaso wakha incenye lephelele yahulumende yeNshukumo Yetinsuku letinge-365 tekucaphelisa nekugcugcutela umsebenti wekuvimba budlova lobucondziswe kubomake nakubantfwana.1.2.    Ikhabhinethi isicela sonkhe kutsi sihlabe kakhulu futsi sitinikele ekucedzeni budlova lobucondziswe kubomake nakubantfwana kulelive. Lubalobalo lwebugebengu bebudlova lobucondziswe kubulili lobutsite nekubulawa kwalabasikati lolusandza kukhishwa Litiko Letemaphoyisa kufanele kutsi lukhatsate wonkhe umuntfu waseNingizimu Afrika lotsandza kuthula.1.3.    Ikhabhinethi icela bonkhe bantfu baseNingizimu Afrika kutsi basebentisane kucinisekisa kutsi lomkhankhaso utsatsa lelive ulibeka dvute nasekufezekiseni lilungelo lekuphepha labomake nebantfwana. Indvuna Nkoana-Mashabane lamuhla mhla tinge-25 Lweti, utawukwetfula kucala kwalomkhankhaso.D.    Imilayeto 2.    KuhalalisaIkhabhinethi ivakalisa kuhalalisa kwayo netilokotfo letinhle: KuMnu. Damon Galgut, umbhali lophumelele umklomelo lohlonishwako we-Booker Prize nga-2021 ngenoveli yakhe letsi, The Promise, futsi uwesitsatfu walapha eNingizimu Afrika kuklonyeliswa ngalomklomelo we-Booker Prize. KuMantfombatana e-Mamelodi Sundowns ngekuphumelela kwekucala i-Confederation of African Football Women s Champions League lebeyibanjelwe eCairo, eGibhithe.  Lokuphumelela kwabo lokuyingcayizivele kutawucinisekisa kutsi kuvusa intfutfuko lechubekako elibholeni letinyawo labomake lapha eNingizimu Afrika.3.    Kudzabuka Ikhabhinethi ivakalisa kudzabuka kwayo emndenini kanye nakubangani: BaMnu. FW de Klerk (85), Mengameli waphambilini ngembikwekutsi kucala intsandvo yelinyenti eNingizimu Afrika lophindze futsi wasebenta njengeLisekelamengameli kuHulumende Wavelonkhe Welubumbano nga-1994. Wabelana naMengameli Nelson Mandela umklomelo we-Nobel Peace Prize nga-1993 naMengameli waphambilini ngemisebenti yabo yekucedza ngekuthula umbuso welubandlululo, kanye nekubeka sisekelo sentsandvo yelinyenti lensha yaseNingizimu Afrika.BaMnu. Wilbur Smith (88), umbhali lowatiwa emaveni emhlaba lowatsengisa tincwadzi letingetulu kwetigidzi leti-140. Bekangumbhali lohlonishwako futsi angumteki wendzaba lobalwa nebabhali labakhulu besive setfu.BaMnu. Tubby Reddy (62), Sisebenti Lesikhulu (i-CEO) ye-South African Sports Confederation and Olympic Committee, losebente ngekutikhandla ekwenteni ncono temdlalo lapha eNingizimu Afrika.  E.    Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.1.    Umnu. Lucky Charles Mohalaba njenge-CEO ye-Inkomati-Usuthu Catchment Management Agency. 2.    Prof Azwihangwisi Edward Nesamvuni njengaSihlalo we-Board of the South African National Biodiversity Institute. 3.    Umnu. Lemogang Pitsoe njenge-CEO we-African Exploration Mining and Finance Corporation. 4.    Umnu. Nasele Nathan Mehlomakulu njengeLisekela Lemcondzisi Jikelele: we-Food Security and Agrarian Reform kuLitiko Letekulima, Tingucuko Temhlaba Nekutfutfukisa Tindzawo Tasemaphandleni.5.    Ibhodi Yebacondzisi beSikhwama Sesincephetelo:(i)    Umnu. Paul Serote (Sihlalo);(ii)    Umnu. Gerald Boitumelo Mokgoro;(iii)    Umnu. Tibor Szana;(iv)    Mk. Valerie Manamane Rennie;(v)    Dkt. Zukiswa Pinini;(vi)    Mk. Ndivhuwo Manyonga;(vii)    Mk. Gys Myburgh McIntosh;(viii)    Umnu. Mandla Shezi; (ix)    Umnu. Adam Letshele;(x)    Dkt. Sethole Reginald Legoabe;(xi)    Mk. Elma Mary Burger; (xii)    Umf. Ntombizine Madyibi;(xiii)    Mk. Vuyiswa Miya;(xiv)    Umnu. Fani Xaba;(xv)    Mk. Sumaya Hoosen;(xvi)    Umnu. Kevin Cowley;(xvii)    Dkt. Hilko Johannsmeier; (xviii)    Umnu. Jan Mahlangu;(xix)    Mk. Naledi Tsipane;(xx)     Umnu. Janek Wilimiec;(xxi)    Umnu. Edward Malometje Thobejana; kanye(xxii)    NaMk. Desugee Pillai.6.    Ibhodi Yebacondzisi Betinsita Tesimo Selitulu saseNingizimu Afrika:(i)    Mk. Feziwe Yolanda Renqe;(ii)    Mk. Mmapula Moreen Kgari;(iii)    Mk. Sandika Daya;(iv)    Mk. Moipone Edith Magomola;(v)    Umnu. Mmaphaka Ephraim Tau;(vi)    Umnu. Itani Phaduli;(vii)    Solwati Ndivhudzannyi Sylvester Mpandeli; kanye (viii)    NaDkt. Grant Reagon Son. 7.    Ibhodi Yebacondzisi Bekutfutfukisa Imboni Yetekwakha: (i)    Umnu. Khulile Vuyisile Nzo (Sihlalo);(ii)    Solwati Susanna Gertruida Bouillon (Lisekela Lasihlalo);(iii)    Mk. Yvonne Deliwe Mbane;(iv)    Umnu. Tumelo Gopane;(v)    Umnu. Sibusiso Makhanya;(vi)    Mk. Karabo Joyce Siyila;(vii)    Mk. Moloko Benadette Rabosiwana;(viii)    Mk. Ertia Boitumelo Mokgatle;(ix)    Mk. Celeste Margo le Roux;(x)    Umnu. Danny Lesiba Masimene;(xi)    Mk. Thuthuka Siphumezile Songelwa;(xii)    Mk. Bongekile Zulu; kanye(xiii)    NaMnu. Khuliso Kennedy Maimela.8.    Ibhodi Yebacondzisi Bebaphenyi Betikhalo Tetikimu Temmango: (i)    Mk. Marvellous Phindile Mthethwa (Sihlalo);(ii)    Umnu. Sediko Rakolote;(iii)    Mk. Julia Ramataboe;(iv)    Mk. Deshni Subbiah;(v)    Umnu. Mthokozisi Daluxolo Xulu;(vi)    Umnu. Donovan Vincent Goliath; kanye (vii)    NaMk. Ntombikayise Sithole.9.    Ibhodi Yebacondzisi Be-Property Practitioners Regulatory Authority:(i)    Umnu. Steven Piet Ngubeni (Sihlalo); (ii)    Mk. Pamela Nonkululeko Makhubela;(iii)    Mmeli Mxolisi Sphamandla Nene;(iv)    Umnu. Terry Kevin Johnson;(v)    Umnu. Thato Ramaili;(vi)    Mk. Thokozani Radebe;(vii)    Mk. Thuthuka Siphumezile Songelwa;(viii)    Umnu. Shaheed Peters;(ix)    Mk. Nokulunga Makopo; (x)    Mk. Pamela Beatrice Snyman; kanye (xi)    NaMk. Veruska Gilbert (Lomelele lovela eTikweni Letekuhweba, Timboni Nekuchudzelana)10.    Ibhodi Yebacondzisi Bemkhandlu Wavelonkhe Wekubhalisa Bakhi Betindlu temakhaya: (i)    Mk. Nomusa Mufamadi (Sihlalo);(ii)    Umnu. Francois Beukman;(iii)    Umnu. Kganki Matabane;(iv)    Mk. Nontuthuko Chiluvane;(v)    Mk. Mandy Jayakody;(vi)    Umnu. Refilwe Lediga;(vii)    Mk. Morwesi Ramonyai;(viii)    Mk. Siphindile Memela;(ix)    Mk. Nomthandazo Lucia Ncalane-Ngcobo;(x)    Mk. Kedibone Tsiloane;(xi)    Umnu. Roy Mnisi;(xii)    Mk. Shelly Huntley;(xiii)    Mk. Sasa Subaban; kanye(xiv)    NaMk. Zodwa Matiwane. 11.    Emalunga Emkhandlu Wemtimba Lolawula Tetindlu Tenhlalo: (i)    Mk. Busisiwe Nzo (Sihlalo);(ii)    Mk. Pulani Thobejane-Mogotsi(iii)    Mk. Lahlane Malema;(iv)    Mk. Sanele Masiza;(v)    Mk. Yvonne Deliwe Mbane;(vi)    Mk. Lebogang Shole;(vii)    Mk. Ayanda Olifant;(viii)    Mk. Zimbini Hill;(ix)    Mk. Confidence Tshilande;(x)    Umnu. Kevin Kiewitz;(xi)    Umnu. Ashley Latchu; kanye(xii)    NeMnu. Mashukudu Maboa.12.    Ibhodi Yebacondzisi Be-ejensi Yekutfutfukisa Tindlu:(i)    Dkt Tshilidzi Ratshitanga (Sihlalo);(ii)    Mk. Marina Dumakude (Lisekela Lasihlalo);(iii)    Dkt. Manqoba Soni;(iv)    Mk. Nalini Maharaj;(v)    Umnu. Rajesh Makan; kanye(vi)    NaMk. Magdeline Tshabalala.  Imibuto ingacondziswa ku: Mk. Phumla Williams   Lokhulumela Ikhabhinethi Makhalekhikhini: 083 501 0139"
"Sitatimende Semhlangano Wekhabhinethi Wevidiyo WangaLesitfatfu, ti-8 Ingongoni 2021",9 Dec 2021,https://www.gov.za/speeches/statement-cabinet-meeting-08-december-2021-9-dec-2021-0000,https://www.gov.za/ss/speeches/statement-cabinet-meeting-08-december-2021-9-dec-2021-0000,"A.    Tindzaba Talelive 1.    Lusuku Lwemhlabawonkhe Lekulwa Nenkhohlakalo1.1.    Iningizimu Afrika ihlangana nalamanye emave emhlaba ekubungateni Lusuku Lwemhlabawonkhe Lekulwa Nenkhohlakalo ngaLesine, mhla ti-9 Ingongoni 2021 ngaphasi kwalesihloko lesitsi  Likusasa lelingenankhohlakalo Licala namuhla, licala ngami . Sihloko Samhlabuhlangene Selusuku Lekulwa Nenkhohlakalo Lwemnyaka we-2021 sitsi:  Lilungelo lakho, umsebenti wakho: Tsani cha kunkhohlakalo .1.2.    Inkhohlakalo, noma kungaba ngulenkhulu noma lencane, itawuhlala ingulenye yetinseyeya letibukene nalelive futsi letivimbela kukhula kwemnotfo nekutfutfuka kutenhlalo. 1.3.    Ikhabhinethi itawuhlala igcugcutelekile ngalokutsi luhlelo lwetfu lwetebulungiswa luyachubeka kutsatsa tincumo letibonakalako kwenta kutsi labo labatfolakala benta inkhohlakalo baphendvule. Ikhomishana Yekuphenya Tinsolo Tekubamba Hulumende Ngabhongwane, Inkhohlakalo neKukhwabanisa Kumkhakha Wahulumende, lekufaka ekhatsi Tinhlaka Tembuso, ihlele kutsi itfumele umbiko wayo wekugcina kuMengameli Cyril Ramaphosa ngeMgcibelo, mhla lu-1 Bhimbidvwane 2022. 1.4.    Kwengeta kulokuveta ebaleni labo lababhebhetsekisa inkhohlakalo, ikhabhinethi ilindzele kutsi lombiko uphindze usinike tiphakamiso letingatfutfukisa tinhlelo tetfu tekuvikela inkhohlakalo.1.5.    Njengencenye yetfu lechubekako yekulwa nenkhohlakalo, Luphiko Lekuphenya Lolukhetsekile (i-SIU) ifake emacala lamanengi eNkhantolo Lephakeme naseNkhantolo Lekhetsekile futsi lamacala lalandzelako asengakaphotfulwa kusuka mhla ti-31 Indlovulenkhulu 2021.Emacala la-56 laseNkhantolo Lephakeme lafaka tinkhontileka letilingana linali lelimabhiliyoni la-R62;Emacala la-64 laseNkhantolo Lekhetsekile lafaka tinkhontileka letimabhiliyoni la-R6.99. Lamanani noma letilinganiso timanani etinkhontileka letaniketwa tikhungo tahulumende ngendlela lengasiyo noma letingekho emtsetfweni futsi tiyincenye yemacala laphenywa yi-SIU. Kumnyakatimali we-2021/22, i-SIU seyivele ivale kukhokhelwa kwetimali temphesheni yebasebenti lebebasebentela hulumende, ema-akhawunti asebhange nemphahla yemuntfu ngamunye neyemabhizinisi lelingana emabhiliyoni la-R43. Mengameli usayine timemetelo temyalo leti-9 setitonkhe leticondziswe ku-SIU kulomnyakatimali lobuyeketwako.1.6.    Ikhabhinethi iphindze yasho futsi kutsi kuphumelela kwetfu ekulweni nenkhohlakalo kuncike ekutsini bonkhe bantfu baseNingizimu Afrika bangenelele. Uma ubona lokutsite, khuluma; bika inkhohlakalo ngekushayela inombolo Yavelonkhe Lephutfumako Yekulwa Nenkhohlakalo letsi-0800 701 701.1.7.    Ikhabhinethi iphindze yakucinisekisa kutibophelela kwayo ekuvikeleni labo lababika ngenkhohlakalo, futsi ikushayela tandla lokuba nesibindzi kwebasebenti bahulumende labatsembekile labaveta kukhwabanisa nenkhohlakalo, lesinye sikhatsi loku kungahle kube nebungoti etimphilweni tabo nakutindlela tabo tekuphila.2.    Kukhula ngemandla kwekutseleleka ngeSifo Sekhorona (i-COVID-19) 2.1.    Ikhabhinethi iyakubona lokukhula ngemandla kwekutselelalana nge-COVID-19 etindzaweni letehlukene teNingizimu Afrika futsi icela bonkhe bantfu labakulelive kutsi batsatse tinyatselo letinemandla tekulwa nalesifo kanye netinhlotjana taso. Kutseleleka ngale-COVID-19 lokutfolwe kulamahora la-24 lengcile kume ku-19 842, lokusho kutsi kunelizinga leli-26.8% lebantfu labatfolakale baneleligciwane. Silahlekelwe futsi bantfu laba-36 ngenca yetinkinga tekugula lokumayelana ne-COVID-19 kulamahora la-24 lengcile. 2.2.    Kugoma akusincedzi kuphela kuvikela kugula lokunemandla, kulaliswa esibhedlela noma ekufeni ekulweni nalobhubhane lonemandla, kodvwa kuphindze kunciphise bungoti kutemphilo lobungeta naletinye tinhlotjana esikhatsini lesitako. 2.3.    Kufuneka sichubeke kulandzela letindlela tekuvikela letingasito tetekulashwa tekufaka sifonyo lesivala imphumulo nemlomo; sichelelane emmangweni, futsi sihlale sigeza tandla njalo ngensipho nemanti noma ngekusebentisa isibulalamagciwane lesine-alkhoholi lema-70%.2.4.    Singaphindza futsi sivikele kusabalala kweleligciwane ngekugwema kuya emicimbini lenekutselelana kakhulu lefana nemafestivali kanye nemaphathi. Sisonkhe singalwa nayo ngekwenta lokufanele futsi sihlale senta loko sikwentele kuvikela imphilo yalabo lesibatsandzako neyesive setfu ku-COVID-19.   2.5.    Ikhabhinethi ihlanganyele naMengameli kuhalalisela bososayensi betfu ngekwatisa umhlaba mayelana nalenhlotjana yeligciwane i-Omicron lebesevele isabalala emhlabeni wonkhe. Ikhabhinethi iyachubeka kusekela lubito lwekutsi kususwe masinyane kuvinjelwa kuhamba lokubekwelwe iNingizimu Afrika. 3.    Liviki Lekugoma i-Vooma Vaccination Week3.1.    Sisebentise imitsamo yemutsi wekugoma le-26 781 642 kute kube kunamuhla.  Ngesikhatsi semkhankhaso Weliviki Lekugoma i-Vooma Vaccination Week kusukela mhla ti-3 kuya kumhla ti-10 Ingongoni 2021, tinkhulungwane tebantfu tagonywa etindzaweni letehlukahlukene tekugoma lebetivulwe eveni lonkhe. Ikhabhinethi icela kutsi bantfu labaneminyaka le-12 nangetulu bagome ngaphandle kwekucitsa sikhatsi.  3.2.    Tigcine wena nalabo lobatsandzako nivikelekile kulesikhatsi semaholide ngekutsi uvele uye endzaweni yangakini yekugoma, nanoma ungakanikwa sikhatsi sekutsi ute, ufike ubhalise bese uyagoma mahhala.3.3.    Tinzuzo tetemphilo tekutsi ugomile tifaka kuncipha lokukhulu kwebungoti bekulaliswa esibhedlela emva kwekutseleleka nge-COVID-19. Ikhabhinethi igcugcutela bonkhe bantfu labaseNingizimu Afrika kutsi basabele kulolubito lolucacile lwekutsi bagome ngoba tibalobalo tikhomba kutsi linyenti lebantfu labalaliswa etibhedlela ngilabangakagomi.4.    Lucwaningo Lebasebenti Lekota (i-QLFS)4.1.    Ikhabhinethi isatibophelele kubukana nekuswelakala kwematfuba emisebenti njengalenye yetinseyeya letimcoka letibukene nalelive. Imiphumela yakamuva ye-QLFS leyentiwe Telubalobalo TaseNingizimu Afrika ikhombise kutsi emazinga ekuswelakala kwematfuba emsebenti kukhule nga-0,5% kusuka ku-34,4% kukota yesibili kwaya kuma-34,9% kukota yesitsatfu yemnyaka we-2021 lekuyintfo lengasiphatsi kahle.  4.2.    Hulumende uyachubeka ngemsebenti wakhe lawuhlosile wekubuyisela litsemba kutemabhizinisi ngekubukana nesimo lesivimbela kukhula kwemnotfo, kwakha ematfuba emsebenti nesekucedza buphuya. Ngekusebentisa tindlela tekungenelela letitsite letifana nekutjala timali kakhulu kusakhiwonchanti, hulumende unemsebenti wekusekela tingucuko tesimo, kukhulisa umnotfo nekwakha ematfuba emsebenti. 4.3.    Ngekusebentisa Litiko Letekuhweba, Letetimboni Nelekuchudzelana hulumende uyachubeka kusekela imikhicito yasekhaya, kufaka ekhatsi kuvuselela imboni yekukhicita yaseNingizimu Afrika. Inkhofa Yelutjalotimali YaseNingizimu Afrika (i-SAIC) yeminyaka yonkhe iyachubeka kuheha labo labangahle babe batjalitimali. Kusukela kumnyaka wayo wekucala ngemnyaka we-2018, i-SAIC kute kube kunyalo itfole kutibophelela kwelutjalotimali lokungetulu kwemabhiliyoni la-R770 kumikhakha lebanti leyehlukahlukene yetemnotfo.4.4.    Ikhabhinethi isatibophelele kusebentisana nayo yonkhe imikhakha kute ibukane nalenseyeya lemikhakha mitsatfu yekuswelekala kwemisebenti, buphuya neyekungalingani. Hulumende utawenta noma ngabe yini lesemandleni kwakha simo lesikahle sekutjala timali kulelive. Ikhabhinethi itawuphindze ichubekise tingucuko temnotfo kute yente kutsi kube nematfuba lamakhulu etemnotfo kulawo macembu bewancishwe ematfuba ngaphambilini. 5.    Kuvakasha KwaMengameli Emaveni Lamane AseNshonalanga Ye-Afrika.5.1.    Muva nje Mengameli Ramaphosa uhole litsimba leTindvuna nelebaholi bemabhizinisi ngenhloso yekukhulisa budlelwane kutemabhizinisi kanye nekucocisana kwaloyo naloyo muntfu emkhatsini kweNingizimu Afrika neNigeria, iCote d Ivoire, iGhana kanye neSenegal. 5.2.    Lokuvakashela lamave lamane kusuka mhla ti-30 Lweti kuya kumhla ti-7 Ingongoni 2021 kwacinisekisa budlelwane beNingizimu Afrika nalelo nalelo live lobutawukhulisa kusebentisana lokucondze kutfutfukisa i-Afrika kanye nasekusebentisaneni etinkhundleni letehlukahlukene. 5.3.    Iningizimu Afrika ikanye netive lesebentisana nato yabuka tindlela lengatisebentisa kulamatfuba latfulwe Yindzawo Yekutsengiselana Mahhala Yelivekati Le-Afrika kute emave omabili azuze, futsi abe asekela kakhulu emabhizinisi lahwebelanako nalatjala timali emkhatsini kwemave ase-Afrika.6.    Umkhankhaso We-16 Days of Activism Wekulwa Nebudlova lobucondziswe Kubomake nasebantfwaneni  6.1.    Njengoba Lomkhankhaso We-16 Days of Activism Wekulwa Nebudlova Lobucondziswe Kubomake Nasebantfwaneni sewuphela, kusatawuhlala kuliciniso lelingasimnandzi kutsi kunengi lekusafuneka kwentiwe kucedza budlova lobucondziswe kutebulili nasekubulaweni kwebesifazane (i-GBVF) emmangweni wetfu.  6.2.    Tindzaba letinyenti letikhatsatako letimayelana ne-GBVF, letifaka kuphuma kwemphefumulo, tibikiwe ngalesikhatsi futsi nangaso sonkhe sikhatsi lesengetiwe seMkhankhaso we-365 Days of Activism.6.3.    Siyahluleka sisive uma ngabe sichubeka singakulaleli noma singakunaki kukhala kwalabo lababutsakatsaka emmangweni. Lemikhuba yemmango lengenangcondvo levumela kutiphatsa ngebudlova kwemadvodza nalomkhuba wekuhlukumeta bomake lababikako ngaloku kufuneka uphele.6.4.    Ikhabhinethi icela wonkhe umuntfu, kakhulu emadvodza, kutsi atsatse sincumo futsi adlale indzima lenemandla ekucedzeni lomkhuba lomubi wekuba neludlame kubomake nasebantfwaneni. Emadvodza kufuneka ahambe embili akhulume ngekulwa ne-GBVF nangekubika ngayo kubetemtsetfo. Kufuneka ente i-GBVF yatiwe, futsi abe yincenye yekufundzisana neyekwenta imitamo yekuvikela kutsi i-GBVF ingenteki.6.5.    Kute sente ncono indlela lesiphendvula ngayo kumacala etemacansi newebudlova lobucondziswe kutebulili, hulumende uneTinkhantolo Temacala Etemacansi leti-106 futsi nyalo uphokophele kwetfula Tinkhantolo Temacala Etemacansi Ebantfwaneni. 6.6.    Ngenyanga yeNdlovana 2020, sigaba 55A Semtsetfo Wekuchibiyela Umtsetfo Wetebugebengu (Emacala Etemacansi Naletinye Tintfo Letimayelana Naloko) wasayinwa kute usetjentiswe lokusho kutsi kutawuba kwekucala ngca kutsi kusungulwe Tinkhantolo Temacala Etemacala tihambisane nemtsetfo lotsite. Sigaba 55A saloMtsetfo sinika Indvuna Yetebulungiswa Netemisebenti Yekulungiswa Kwesimilo kutsi iniketwe emandla ekutsi ingakhetsa, hhayi kuphela inkhantolo yesigodzi, kodvwa futsi noma ngabe nguyiphi iNkhantolo Lephakeme, ibe Yinkhantolo Yemacala Etemacansi.6.7.    Ikhabhinethi Icele yonkhe imikhakha yemmango kutsi isebentisane nahulumende kute kwakhiwe imimango lephephile futsi kuvikelwe labo labahlukumeteka. Kutawuba netingucuko uma sonkhe senta lokutsite, futsi sikhatsi sekwenta lokutsi ngiso lesi! B.    Tincumo Tekhabhinethi1.    Kwelulwa Kwesikhatsi Savelonkhe Sesimo Senhlekelele  1.1.    Ikhabhinethi isivumile sincomo Semkhandlu Wavelonkhe Wekulawula Ligciwane LeKhorona sekutsi siphindze selulwe sikhatsi Sesimo Savelonkhe Senhlekelele siyofika kumhla ti-15 Bhimbidvwane 2022, ngekulandzela Sigaba (27) (c) Semtsetfo Wekulawula Inhlekelele, we-2002 (Umtsetfo 57 we-2002).1.2.    Lesimo Savelonkhe Sesimo Senhlekelele sihlose kuphendvula kuletimo letikhetsekile letiletfwe ngulobhubhane we-COVID-19. 2.    Kuphepha Ngalesikhatsi Semaholide 2.1.    Ngalesikhatsi linyenti letfu litawube litsatse likhefu lelidzingekako kulesikhatsi semaholide, kufuneka sikhumbule kutsi i-COVID-19 yona ayilitsatsi liholide. Sikhatsi seliholide leliphephile kuwe nalabo lobatsandzako singacinisekiswa ngekutsatsa umtsamo wemutsi wekugoma endzaweni yangakini yekugoma. 2.2.    Ikhabhinethi yenta lubito kuwo wonkhe umuntfu kutsi achubeke nekuhlala acaphele futsi agweme kuya emicimbini yemmango lemikhulu. Ngekusebentisana singenta lesikhatsi semaholide sibe ngulesijabulisako nalesiphephile kuwo wonkhe umuntfu ngekutsi singashayeli sidzakiwe. Kufuneka sihloniphe yonkhe imitsetfo yemgwaco, lefaka kushayela ngesivinini lesinemkhawulo lobekiwe. Asenteni sonkhe umtamo Wekufika Siphephile. 2.3.    Ikhabhinethi yenta lubito kubo bonkhe batali nebanakekeli bebantfwana kutsi bahlale bacaphele kakhulu bantfwana lebabanakekelako, kakhulu emadamini ekubhukuda, emabhishi noma etindzaweni letisedvutane nemanti. Kucinisekisa kutsi siba nesikhatsi semaholide lesiphephile, kufuneka uhlale ucaphele sonkhe sikhatsi uma useholideyini noma ngetikhatsi tekutijabulisa. Bika noma ngutiphi tinsolo temisebenti yetebugebengu leso sikhatsi emaphoyiseni ngekushayela inombolo letsi-10111 noma ngekwatisa bonogadza labasedvutane nawe.C.    Imilayeto1.    Kuhalalisa Ikhabhinethi indlulisa kuhalalisela netilokotfo letinhle ku:Mengameli Ramaphosa ngekutfweswa Ticu Tebudokotela te-Honoris Causa letivela eCheikh Anta Diop University eDakar, eSenegal, letsatfwa njengalenye yemanyuvesi lavelele e-Afrika nesemhlabeni wonkhe. Eminyakeni lemashumi amabili nemfica leyengca, Mengameli wakucala Nelson Mandela waniketwa leticu tebudokotela letifana naleti ngesikhatsi sive sakitsi sisengakayitfoli inkhululeko. Kufanelekile kutsi Mengameli Ramaphosa atfweswe leticu teludvumo loluphakeme ngemnyaka lapho sibungata iminyaka lema-25 uMtsetfosisekelo wetfu wasayinwa waba nguMtsetfo. Ema-Blitzboks ngekuwina kabili ngetimphelasontfo letimbili kulomcudzelwano weludvumo webhola yembhoco i-Dubai Sevens.2.    Emavi EkudvudvutaIkhabhinethi indlulisa emavi ekudvudvuta kumndeni nakubangani ba:Mnu. Ebrahim Ismail Ebrahim (84), lowake waba Lisekela Lendvuna YeLitiko Letebudlelwano Nekusebentisana Nemave Emhlaba. Ebie, lekuligama bekateketiswa ngalo bangani nebalingani bakhe, wanikela ngemphilo yakhe kumzabalazo wentsandvo yelinyenti nenkhululeko, futsi wasebenta ngemandla kwakha iNingizimu Afrika lencono kuwo wonkhe umuntfu.Lincusa Lindiwe Mabuza (83), lincusa lebelingumakadze abona, sonkhondlo, lobekalwela bomake futsi angumfanekiso Wemzabalazo lowatfunywa waba lincusa etindzaweni letehlukene. Ngemnyaka we-2014 waklonyeliswa ngendondo i-Order of Ikhamanga yeSiliva  ngeligalelo lakhe lelihamba embili ekugcugcuteleni kusetjentiswa kwebuciko nekusebentisa buhlakani kute kutfolakale intsandvo yelinyenti   akhombisa kutsi kuba sishoshovu setemasiko kwadlala indzima lemcoka ekutfoleni intsandvo yelinyenti . D.    Kubekwa EtikhundleniBonkhe labacashiwe kufuneka bayohlolisiswa ticu tabo futsi batfole kuvumeleka lokufanelekile.1.    Dkt, Sean Douglas Philips   Umcondzisi Jikelele (i-DG) WeLitiko Letemanti Nekutfutswa Kwendle.2.    Ummeli Alison Gay Bengtson   Lisekela Lemcondzisi Jikelele (i-DDG) Kusekela Umtsetfomgomo Wekharikhulamu Nekugadza kuLitiko Letemfundo Lesisekelo.3.    Mk. Busisiwe Iris Letompa   Lisekela Lemcondzisi Jikelele: Kusebenta Netifundza kuLitiko Letekulima, Letetingucuko Temhlaba Nekutfutfukiswa Kwetindzawo Tasemakhaya. 4.    Kululwa kwesikhatsi semalunga emkhandlu weteLubalobalo taseNingizimu Afrika: a.    Solw. David Everatt (Sihlalo);b.    Mnu. Ian Assam (Lisekela Lasihlalo);c.    Mnu Faldie Esau d.    Mk. Reshoketswe Mokobane;e.    Mk. Blanche Motsosi;f.    Dkt. Jacky Galpin;g.    Dkt. Ariane Neethling;h.    Dkt. Thabi Leoka;i.    Mnu. Ettiene le Roux;j.    Mnu. Wandile Sihlobo;k.    Mk. Nompumelelo Nzimande;l.    Mk. Vuyelwa Mantyi (Lomelele iMphumalanga Kapa);m.    Mk. Zeenat Ishamial (Lomelele iNshonalanga Kapa);n.    Mnu. Kuberin Packirisamy (Lomelele iNyakatfo Kapa);o.    Mnu. Thulani Bhengu (Lomelele iKwaZulu-Natali);p.    Solw. Andries Monyeki (Lomelele iNyakatfo Nshonalanga);q.    Dkt. Nomusa Mlondo (Lomelele iMpumalanga); na-r.    Dkt. Modjadji Malahlela (Lomelele iLimpopo).5.    Emalunga Ebhodi YaseNingizimu Afrika Yekutfutfukisa Sikhungo Savelonkhe Setemandla: a.    Mnu. Sicelo Goodwill Xulu (Sihlalo);b.    Mk. Lungile Mtiya (Lisekela Lasihlalo);c.    Mk. Abegail Boikhutso; d.    Mk Mary Tumelo Mashabela;e.    Mnu Jongikhaya Witi (Lilunga leliyinhloko lelibuya kuLitiko Letemahlatsi,Tekudvweba Netesimondzawo (i-DFFE));f.    Mk. Olga Chauke (Lonebulunga besikhashana   DFFE);g.    Mk. Lize Baron (Lilunga Leliyinhloko lelibuya kuLitiko Letekuhwebelana, Letetimboni netekuchudzelana ( i-dtic));h.    Mnu. Gerhard Fourie (Lonebulunga besikhashana   i-dtic);i.    Mnu Mthokozisi Mpofu (Lolilunga leliyinhloko kuLitiko Letetimbiwa Netemandla (i-DMRE); na-j.    Mk. Nomawethu Qase (Lolilunga lesikhashana   DMRE).6.    Libhangi Letemhlaba i-Land Bank(a)    Mk. Khensani Mukhari   Mcondzisi weSigungu Lesikhulu Selibhangi Letemhlaba.Bacondzisi Labangasiwo Emalunga Esigungu Lesikhulu Bebhodi Yelibhangi Letemhlaba: (b)    Mk. Nyane Rethabile Nkosi (Sihlalo);(c)    Mnu. Lehlogonolo Andrew Makenete (Lisekela Lasihlalo); (d)    Mathane Makgatho;(e)    Mk. Dineo Maithufi;(f)    Dkt. Johann Frederick Kirsten;(g)    Mk. Thulisile Njapa Mashanda;(h)    Mk. Nonthuthuzelo Pinkie Motshegoa;(i)    Mk Egashnee Pillay;(j)    Dkt. Monde Mbovu Tom; na-(k)    Mnu. Dimitri Wilhem van der Westhuizen;7.    Ibhodi Yesikhashana Ye-Sentecha.    Mk. Sedzani Faith Mudau (Sihlalo);b.    Mk. Veronica Mmakoma Motloutsi;c.    Mk. Mapuleng Moropa;d.    Mk. Tshavhuyo Sesani;e.    Mnu. Themba Phiri;f.    Ummeli Nkhumeleni Anderson Mudunungu; na-g.    Mnu. Metusa Mbasa.Imibuto: Mk. Phumla Williams   Sikhulumi Sekhabhinethi Makhalekhikhini: 083 501 0139 "
"Sitatimende se-Lekgotla leKhabhinethi neSitatimende Semhlangano Lokhetsekile lobanjwe ngekwevidiyo-inthanethi ngaLesine, mhla tinge-27 nangaLesihlanu, mhla tinge-28 Bhimbidvwane 2022",28 Jan 2022,https://www.gov.za/speeches/statement-cabinet-lekgotla-cabinet-meeting-27-28-jan-2022,https://www.gov.za/ss/speeches/statement-cabinet-lekgotla-cabinet-meeting-27-28-jan-2022,"A.  LEKGOTLA LEKHABHINETHI 1.1.  Mengameli Cyril Ramaphosa ubite Lekgotla leKhabhinethi ngaLesine, mhla tinge-27 Bhimbidvwane 2022. Bewuhanjelwe baholi labamelele yonkhe imikhakha yahulumende. Bebafaka ekhatsi Tindvuna, Emasekelatindvuna, Baphatsitifundza, Bacondzisijikelele kanye nebaholi beNhlangano yaseNingizimu Afrika Yahulumende Wasekhaya.  1.2.  Mengameli umeme baholi bahulumende njengencenye yekuhlanganisa nekwenta kuphendvula kwahulumende kuhambisane  netinsayeya lelive lelibukene nato, ikakhulu kusombulula tinsayeya letimkhakhamitsatfu tebuphuya, kweswelakala kwemisebenti nekungalingani. Ucela labaholi kutsi bente tingucuko letibalulekile kuvusa kukhula kwemnotfo kanye nekwakha ngesivinini lesikhulu ematfuba emisebenti ledzingeka kakhulu. 1.3.  Mengameli ugcizelele bunkhaba nekubaluleka kweMbononchanti wa-2030 weLuhlelo Lwekutfutfukisa Lwavelonkhe kanye neLuhlelo Lwavelonkhe Lwekutfutfukisa neLuhlelo Lwekwakha Kabusha Nekubuyisa Umnotfo kusheshisa imitamo yekwenta kancono timo tebantfu baseNingizimu Afrika.1.4.  Kwengeta kulesimo setemnotfo nekuhlela kabusha tinhlaka, i-Lekgotla yeKhabhinethi iphindze futsi yakhuluma ngekutfutfukiswa kwetakhiwonchanti, kuciniseka kwemandla agezi, kwentiwa kutfutfukiswa kwetimboni kufanele simo saleli, kuhlelwa kwabusha kwemhlaba netekulima, kanye nekuhlelwa kabusha kwetinkampani tahulumende.1.5.  Imitamo yekunciphisa kweswelakala kwemisebenti nebuphuya kutawufaka ekhatsi inhlanganisela yemisebenti yemkhakha lotimele, imisebenti leyesekelwa nguhulumende  ngetimali kanye nekwelulwa kwetibonelelo tahulumende tekusita  bantfu labangakacashwa, 1.6.  Kulomhlangano kuphindze kwadzingidvwa tinsayeya kanye nenchubekelembili ekulweni nebugebengu nenkhohlakalo, kanye nemitamo yekwenta kancono tekuphepha nekuvikeleka kwesive. Kuphindze futsi kwadzingidvwa tinsita letetfulwa nguhulumende wasekhaya   kufaka ekhatsi kuphakelwa kwagezi, emanti kanye nekuhanjiswa kwendle   njengencenye lebalulekile yekwakha emakhono aHulumende.1.7.  Tingcoco te-Lekgotla leKhabhinethi kutawumiselwa kuto loko hulumende lafanele kutsi acale ngako kukwenta kulomnyaka lesikuwo lokutawuncunywa nguMengameli Ramaphosa naketfula Inkhulumo YaMengameli Yebunjalo Belive ngaLesine, mhla ti-10 Indlovana 2022.B.  TINCUMO TEKHABHINETHI1.  Luhlelo Lwesigaba Lesibili le-SA Connect1.1.  Ikhabhinethi ikuvumile kucala kwesigaba sesibili semklamo we-SA Connect. Loluhlelo lutawenta Inchubomgomo ye-Inthanethi lesheshako yalelive isebente lekuyintfo leyavunywa yiKhabhinethi nga-2013.  Sigaba Sekucala sisebente njengemklamo wekuvisela wekunika tikhungo tahulumende letibalulekile letinge-970 tinsita te-inthanethi lesheshako te-10 Megabits (i-Mbps). 1.2.  Lesigaba sesibili lesivunyiwe sitawetfulwa ngekusebentisa tikhungo tahulumende (Ejensi yeTebucwepheshe beteLwatiso lweMbuso [i-SITA]); i-Broadband Infraco ne-Sentech) kanye nemboni ye-inthanethi lesheshako. Kuletinyanga letinge-36 letitako, lomklamo utawuchumanisa letikhungo tahulumende letisele, imimango kanye nemakhaya lasele.1.3.  Lomklamo uyincenye yekutinikela kwahulumende kuvala ligebe letedijithali, ikakhulu emimangweni yasemaphandleni, kanye nekuchubela embili temnotfo wetedijithali. Kuhlanganyela kwemkhakha lotimele nako kutawulungisa lokuhlelwa kabusha kwalomkhakha ngekufaka ekhatsi bonkhe bandlalindzima labafanele kulomkhakha wekuchumana ngetebucwepheshe. . 1.4.  Lomklamo we-SA Connect uhlose kutsi i-inthanethi lesheshako ifinyelele imimango netikhungo tahulumende nge-80% kuleminyaka lemitsatfu letako ngesivinini selizingancane lesingu-10Mbps ngelisekhondi kanye ne-100 Mbps yetikhungo letidzinga kakhulu i-inthanethi.C.  KUBEKWA ETIKHUNDLENI Kutawuhlolwa ticu tabo bonkhe lababekwe etikhundleni kubuye futsi kucinisekiswe kufaneleka kwabo mayelana netekuphepha.1.  Mk. Nomthandazo Lichie Moyo njengeLisekela Lemcondzisi Jikelele (i-DDG): Kutfutfukiswa Kwetindzawo Tasemaphandleni kuLitiko Letekulima, Kuhlelwa kabusha Kwemhlaba Nekutfutfukiswa Kwetindzawo Tasemaphandleni (i-DALRRD). 2.  Mnu. Clinton Rossouw Heimann njenga-DDG: Umtsetfo Wekuhlela Indzawo Nekulawula Kusetjentiswa Kwemhlaba e-DALRRD.3.  Mnu. Michael Currin njenga-DDG. Kuchumanisa Budlelwane Bangekhatsi Kuhulumende neKulawula Labatsintsekako kuTekuchumana Tahulumende Nekwatisa (e-GCIS). 4.  Mk. Regomoditswe Dorcas Mavimbela njenga-DDG: Kucubungula neKusabalalisa Lwatiso e-GCIS. 5.  Mk Nomonde Mnukwa njenga-DDG: Temisebenti Yekwesekela e-GCIS. 6.  Mnu. Nhlanhla Edgar Sishi njenga-DDG: Lihhovisi Letelwabiwomali kuMgcinimafa Wavelonkhe.7.  Dkt. Litha Magingxa njengeMphatsihhovisi Lomkhulu (i-CEO) kanye naMengameli weMkhandlu Welucwaningo Lwetekulima.  Ikhabhinethi ikuvumile nekubekwa esikhundleni kuka-Dkt Litha Magingxa nguMkhandlu.8.  Mk. Rofhiwa Irene Singo njengeMphatsi Lomkhulu Wetetimali kuLitiko Letebulungiswa Nekutfutfukiswa Kwemtsetfosisekelo. 9.  Mnu. Luvuyo Keyise njenga-CEO we-SITA wesikhashana (Uyaphindvwa kukhetfwa).Emalunga ebhodi ye-SITA SOC:1.  Mk. Makano Mosidi (Sihlalo);2.  Dkt. Stella Bvuma (Sekelasihlalo);3.  Mk. Shery-Lee Moonsamy;4.  Mk. Nolitha Pieterson;5.  Mk. Zimbini Hill;6.  Mk. Olwethu Ketsekile;7.  Dkt. Tshilidzi Ratshitanga;8.  Dkt. Rendani Ramabulana;9.  Mk. Jeanette Morwane (ummeleli weLitiko Letekuchumana Nebucwepheshe Betedijithali);10.  Mk. Laura Mseme (ummeleli weMgcinimafa Wavelonkhe); kanye11.  neMnu. William Vukela  (ummeleli weLitiko Letemisebenti Yahulumende Nekuphatsa)Imibuto: Mk. Phumla Williams   Lokhulumela Ikhabhinethi Makhalekhikhini: 083 501 0139 "
"Sitatimende Semhlangano Wekhabhinethi Wevidiyo-inthanethi WangaLesitsatfu, Mhla ti-09 Indlovana 2022",11 Feb 2022,https://www.gov.za/speeches/statement-cabinet-meeting-9-february-2022-11-feb-2022-0000,https://www.gov.za/ss/speeches/sitatimende-semhlangano-wekhabhinethi-wevidiyo-inthanethi-wangalesitsatfu-mhla-ti-09-0,"A.       Tindzaba Talelive1.       Inkhulumo yaMengameli Yebunjalo BaleLive (i-SoNA)1.1.    Ikhabhinethi ikwemukele kwetfulwa kwe-SoNA yanga-2022 nguMengameli Cyril Ramaphosa Emhlanganweni weTindlu Totimbili Libandla Lavelonkhe kanye neMkhandlu Wetifundza Wavelonkhe eHholeni Lelidolobhakati laseKapa ngaLesine, mhla ti-10 Indlovana 2022, lekuyintfo lehlanganisa sonkhe sive ndzawonye. 1.2.    I-SoNA ngumkhosi wavelonkhe lobalulekile kukhalenda wahulumende wentsandvo yelinyenti njengobe yenta Sigungu Lesiphetse litfuba lekubuyeketa simo salelive setenhlalo, temnotfo netepolitiki, kanye nekwetfula luhlelo lwahulumende lwemnyaka lolandzelako nekwendlula lapho kubameleli betepolitiki bebantfu kanye nesive sonkhe ngebubanti baso.  1.3.    Emavikini lalandzelako Tindvuna ngekufanana kwato titawubese tihlatiya Luhlelo Lwahulumende lwekusebenta lwanga-2022, lolutawube lwesekeleke eNkhulumeni Yavelonkhe Yelwabiwomali lolutawetfulwa ngaLesitsatfu, mhla tinge-23 Indlovana 2022 kanye nemavoti awo onkhe ematiko ahulumende.2.       Kuhlanganyela kuLubalo lwanga-20222.1.    Ikhabhinethi icele tonkhe takhamuti nebantfu labahlala kulelive kutsi bahlanganyele eLubalweni lwanga-2022, lolucale ngaLesine, mhla ti-03 Indlovana 2022 futsi lutawuchubeka kute kube nguMsombuluko, mhla tinge-28 Indlovana 2022. 2.2.    Lolu lubalo lwebantfu lwesine lwangemuva kwentsandvo yelinyenti futsi lwekugcina lwentiwa nga-2011. Imiphumela yeLubalo idlala indzima lebalulekile ekwabiweni kwemitfombotinsita kutsi tihlangabetane nelwetfulotinsita kanye netidzingo letisisekelo temimango yetfu.2.3.    Bantfu baseNingizimu Afrika bangakhetsa kuhlanganyela eLubalweni lwanga-2022 ngekusebentisa lucingo, kubala ngekwelekelelwa ngungcondvomshini ngekwedijithali noma-ke ngekutsi kube khona labahambela likhaya ngelikhaya.  Kubalwa ngekwelekelelwa ngcondvomshini ngekwedijithali kutawentiwa kulabo lababhalisa ngembi kwamhla ti-05 Indlovana.3.       Takamuva mayelana neLigciwane leSifo seKhorona (i-COVID-19) 3.1.    Ikhabhinethi ibonge bantfu baseNingizimu Afrika ngekuchubeka kwabo nekutimisela ekulweni ne-COVID-19, lokusite kwehlisa kubhebhetseka kwalesifo nanoma-nje  kwabakhona kukhatsatwa kucubuka kwesine.3.2.    I-COVID-19 ichubeka nekuba yincenye yalesihlangabetene nako emphilweni, futsi kufanele kutsi kutfotjelwe tonkhe tinchubomgomo tetekuphepha ngaso sonkhe sikhatsi, kufaka ekhatsi kukhweshelana, kugeza tandla nekutigeza ngesibulalamagciwane, kanye nekugcoka tifonyo letivala umlomo nemphumulo uma sisetindzaweni temmango. Lapho leligciwane leliyingoti lichubeka nekubulala bantfu, kugoma kuchubeka nekuba sivikelo setfu lesihamba embili. Uma sigoma ngemandla, sitawuphepha bantfu bato tonkhe tive.3.3.    Lapho lelive letfu selihamba kancanekancane libuyela esimeni lesetayelekile ngesizatfu sekuvuleka kwemnotfo kanye nekufundza etikolweni onkhe emalanga futsi ngalokuphelele, Ikhabhinethi icele bonkhe bantfu labangakagomi kutsi labangetulu kweminyaka le-12 kutsi bagome masinyane.  Udzinga-nje kutsi uye esiteshini sekugoma, ngisho noma ngabe awukabatisi phambilini kutsi uyeta, uyobhalisa noma-ke uyogoma mahhala.3.4.    Ikhabhinethi iphindze futsi yakhutsata labo lasebagome ngalokuphelele kutsi bahambe bayotfola umgomo lowesekelako, losita kukhuphula lizinga lemasotja emtimba kudzambisa tinhlotjana temagciwane e-COVID-19 ngemphumelelo. Imigomo yekwesekela ikhona, itfolwa nanoma bobani labatfola imigomo yabo yekugcina kanye nemgomo losisekelo lokungenani tinyanga letisitfupha letengcile. Ngekugoma ngalokufanele, asinciphisi-nje kuphela bungoti bekugula lokubucayi, kulaliswa esibhedlela kanye nekufa, kepha siphindze futsi sinciphise letinye tinhlotjana tesikhatsi lesitako. 4.       Umbiko Wekhomishini Yetebulungiswa Lephenya Ngekubanjwa Kwembuso Ngabhongwane 4.1.    Ikhabhinethi ikucaphele kutsi kukhishwa kwetincenye yekucala neyesibili yeMbiko Wekhomishini Yetebulungiswa Lephenya Ngekubanjwa Kwembuso Ngabhongwane inikwe Mengameli Ramaphosa njengeligcatsi lelibalulekile ekulweni nenkhohlakalo. 4.2.    Ikhabhinethi iyesekela ngemandla lenchubo letawenta Mengameli akhiphe tingenelelo tekufezekisa tincomo teKhabhinethi uma etfula umbiko lophelele ePhalamende mhla tinge-30 Inhlaba 2022. 5.       Umbiko weluphenyo lomayelana neBuyaluyalu Bangekhatsi BangaKholwane 2021  5.1.    Ikhabhinethi ibe mdzibimunye naMengameli Ramaphosa ekwemukeleni kukhishwa kwembiko weLitsimba Letingcweti lamiselwa kubuyeketa imphendvulo yahulumende lemayelana nekuvumbuka kweluchungechunge lwebuhlova  bemmango lobuhleliwe, lobubhubhisako nekwentela phasi ngaKholwane 2021. Mengameli wetfule umbiko weLitsimba Letingcweti emhlanganweni weMkhandlu Wetekuvikeleka Kwavelonkhe ngaLesihlanu, mhla ti-04 Indlovana 2022 wagcina futsi agunyata kutsi wentiwe utfolwe ngummango.5.2.   Sihlalo waleLitsimba bekunguSolwati Sandy Africa beliphindze futsi lifake ekhatsi Ummeli Mojanku Gumbi kanye neMnu. Silumko Sokupa njengemalunga, lapho khona Mnu. Michael Sarjoo bekasebenta njengamabhalane walelitsimba.5.3.    Lelitsimba lagunyatwa kucinisa tonkhe tihlangotsi tekuphendvula kwetekuvikela kulobuyaluyalu lobenteka KwaZulu-Natal naseGauteng kanye nekuphakamisa tincomo mayelana nekutsi angaciniswa kanjani emakhono etekuvikela. Lombiko kanye nelwati loluniketako mayelana nemsebenti kanye netinsayeya tinsita tetekuvikela, ema-ejensi ekucinisekisa kutfotjelwa kwemtsetfo kanye netinhlaka tahulumende letifanele titawukhombindlela yekuphendvula kwahulumende. 6.       Budlova lobucondziswe kubulili lobutsite nekubulawa kwebesifazane (i-GBVF)6.1.    Njengencenye yalelive yekulwa ne-GBVF, Mengameli Ramaphosa usandza kusayina Imitsetfo lemitsatfu lecinisa imitamo yekucedza i-GBVF   Umtsetfo Wekuchibela Wetebugebengu Nemacala Laphathelene Nawo, Umtsetfo Wekuchibela Wetebugebengu (Emacala Etemacansi Netindzaba Letiphatelene Nawo) kanye neMtsetfo Wekuchibela Tebudlova Basekhaya.6.2.    Ikhabhinethi ikholelwa ekutsini lokusayinwa kwalemitsetfo lemisha sinyatselo lesikhulu sekuncoba i-GBVF futsi icela Umtimba Wavelonkhe Wetekushushisa waseNingizimu Afrika ufukule lemitsetfomgomo lemisha kutsi unikete labo labalahlekelwa tihlobo tabo, bangani noma balingani ngekwemsebenti bulungiswa kulokuhlupheka loku.   6.3.    Ikhabhinethi ilindzele kucinisekisa kutfotjelwa kwalemitsetfo lena kute kutsi kukhonwe kuvikela kakhulu bahlukunyetwa bebudlova nekuhlukunyetwa. 6,4.    Khumbula kubika tehlakalo te-GBVF esiteshini semaphoyisa sendzawo, ngekusebentisa inombolo yamahhala yeKuvimba Bugebengu: 086 00 10111 noma lucingo loluphutfumako lolusebenta busuku nemini (ema-awa lange-24) lweSikhungo Sekulawula i-GBV: 0800 428 428. 7.       Luhambomsebenti lwekuvakashela eMozambique7.1.    Ikhabhinethi iyakwemukela kuphetfwa ngemphumelelo kweLuvakashomsebenti lwekuya eMozambique lwaMengameli Ramaphosa ngaLesine, mhla ti-03 Indlovana 2022, ngekwesimemo saMengameli Filipe Nyusi, Mengameli weRiphabhliki yaseMozambique. 7.2.    Ngekwesikhundla sakhe njengaSihlalo weNhlangano Yetekutfutfukiswa Kwemave Langaseningizimu (i-SADC) mayelana neTepolitiki, Tekuvikela kanye neKoporasi Yetekuvikela, Mengameli Ramaphosa uvakashele emasotja layincenye yeMsebenti we-SADC eMozambique waphindze futsi wahlanganyela kumcimbi we-53 wekuKhumbula kubulawa kwaDkt. Eduardo Mondlane, umsunguli lophindze futsi abe ngeMengameli we-Mozambique Liberation Front (i-FRELIMO). 7.3.    Mengameli Ramaphosa nemlingani wakhe waseMozambique bakhulumisene ngetindzaba talamave omabili, tindzaba telivekati netemave emhlaba, baphindze futsi bacinisa kabusha kutinikela kwabo kucinisa kuchubeka nekubambisana etindzabeni temave lemanyenti. 8.       Ingcungcutsela yeBunye be-Afrika (ye-AU) 8.1.    Ikhabhinethi iwemukele umphumela weNgcungcutsela ye-AU ye-35 e-Addis Ababa, e-Ethiopia mhla ti-05 namhla namhla ti-06 Indlovana 2022, lebeyinenjongo yekuchubela embili kuthula nekuphepha kulelivekati futsi itigceke ngemandla tingucuko letingekho ngaphasi kwemtsetfosisekelo kubohulumende base-Afrika.8.2.    INingizimu Afrika yetfule Umbiko Wekwengamela Wase-Afrika wanga-2021 eMhlanganweni we-AU, lophawule ngenchubekelembili ekuhlanganiseni umnotfo ngekusebentisa Indzawo Yelivekati Lase-Afrika Yekuhwebelana Ngalokukhululekile. Iphindze futsi yancoma  kutsi baholi batsatse tinyatselo letiphutfumako kulungisa babhebhetseli bekutsi kungabi nelutinto njengekundlondlobala kwekweswelakala kwemisebenti kulabasha, kubambelela entfweni ngalokwendlulele, kutfutseteleka ngebunyenti kanye nekujulisa kungalingani. 8.3.    Ekubekeni sicondziso lesisha setemphilo yemmango selivekati, lengcungcutsela icinisekise umcondvo weNingizimu Afrika wekusungula sikhwamamali sekubukana nalolubhubhane kanye netiphakamiso mayelana nekutsi lelivekati lingatilungiselela kanjani kubukana nalokunye kwetfuswa kwetemphilo kwesikhatsi lesitako. 8.4.    Ikhabhinethi yaphindze futsi yemukela kukhetfwa kweNingizimu Afrika kuMkhandlu Wetekuthula Nekuvikeleka we-AU (i-AUPSC). I-AUPSC ingumtimba walomphelo wekutsatsa tincumo te-AU tekuvikeleka, kuphatsa nekusombulula tincabano. Kuvikeleka lokwentiwa nguwonkhewonkhe kanye nemalungiselelo ekucaphelisa masinyane lekuhloswe ngawo kuchuba ngesikhatsi lesifanele nangalokwenele kubukana nekungcubutana netinhlekelele e-Afrika. Uphindze futsi ube yinsika lebalulekile yeTekuthula Nebucikokwakheka Kwetekuvikeleka, lokuluhlakamsebenti lwekukhutsata kuthula, kuvikeleka kanye nekutinta e-Afrika. I-AUPSC yakheke ngemalunga la-15 lanemandla ekuvota lalinganako. 8.5.  Baholi base-Afrika batawuhlangana eBrussels, eBelgium mayelana neNgcungcutsela yeNhlangano Ye-Yurophu neye-AU yesitfupha mhla ti-17 namhla ti-18 Indlovana 2022, letawugcila ekukhatsatekeni emave emhlaba labukene nako njengekugucuka kwesimo selitulu, kanye nekuvusetelwa kwetekuthula netekuvikeleka.9.       Inchubo Yekubuyeketana Kwebalingani Yase-Afrika (i-APRM)9.1.    INingizimu Afrika seyifike ekupheleni kwesikhatsi sayo sekuba ngusihlalo bayo beminyaka lemibili yeForamu Ye-Afrika Yekubuyeketana, sikhungo se-APRM, lesihlose kukhutsata emalungelo eluntfu, kuhlanganisa intsandvo yelinyenti nebuholi lobukahle kanye nekulawula kwemtsetfo emaveni ase-Afrika.9.2.    Eluhlolweni lwelubuyeketo kwayo kwanga-2022, iNingizimu Afrika itfole kubuyeketwa lokuhle mayelana nemtsetfo, imitimba yetekwengamela lekuSahluko 9, kutfutfukiswa kwemalungelo ebantfu besifazane, kuvikelwa lokucinile kwebakhoseli kanye nekutfutfuka kweluhlelo lwetfu lwelukhetfo, kwengamela ngekubambisana lokucinile, tinchubo tetabelomali letivulekile kanye nemitamo yesibopho setenhlalo nekwandziswa kwetinhlelo tekubopheleleka emmangweni. Lelive nalo lishayelwe lihlombe ngebuholi balo nekulawulwa kwelubhubhane lwe-COVID-19 . 9.3.    Intfo labakhatsateke ngayo kuloluhlolo   njengekuphakama kwelizinga lekungalingani kanye nekweswelakala kwemisebenti, inkhohlakalo, tehlakalo tentondvo nebudlova lobucondziswe kubekuchamuka kanye nekwetfulwa kwetinsita lokufadabele   kukhulunywa ngako ekuhleni kwetfu netinhlelo tahulumende. 10.     Imiklomelo Yebetindzaba ye-SADC10.1.   Ikhabhinethi imema yonkhe imikhakha yebetindzaba yaseNingizimu Afrika kutsi ingenise emagama alabo labafanele kutfola imiklomelo yemncintiswano weMiklomelo Yemkhakha Webetindzaba ye-SADC wanga-2022. Lemiklomelo ikhutsata kuhlangana nekusebentisana kwesigodzi, kanye nekubona kusebenta ngalokusecophelweni lelisetulu kutetindzaba emkhakheni walokubhaliwe, wetitfombe, wamabonakudze newemsakato wemoya, kanye nekukhutsata basebenti betetindzaba emaveni langemalunga kutsi bacophe tindzaba letiphatselene nalesifundza.10.2.   Imiklomelo yekucala itawumenyetelwa emaphetselweni eNgcungcutsela ye-SADC yeBaholi Bemibuso naHulumende ye-42. Emafomu emncintiswane wanga-2022 atfolakala ku-www.gcis.gov.za/newsroom/media-releases/launch-2022-sadc-media-awards-co....11.     Temfundvo 11.1.   Ikhabhinethi income Liklasi langa-2021 yaphindze futsi yabonga wonkhewonkhe lofake sandla ekuphumeleleni lokutfolwe bafundzi nanoma-nje bebabukene netinsayeya letiletfwe yi-COVID-19. Basamba lesi-897 163 bafundzi lababhale nga-2021 luhlolo lweSitifiketi Savelonkhe Lesiphakeme saMatikuletjeni  (i-NSC), kukhula nge-23.6% nga-2020.11,2.   Silinganiso sekuphasa i-NSC sanga-2021 se-76.4%, lapho khona bafundzi labange-256 000 bebafanekile kuyofundza enyuvesi, kwenta kancono kwa-0.2% kusuka kusilinganiso sekuphasa lesi-76.2% seLiklasi langa-2020.11.3.   Ikhabhinethi ifisele bonkhe bafundzi imphumelelo lapha bacala iminyaka yetemfundvo lephakeme ngekwehlukana kwabo. Ngekusebentisa Sikimu Savelonkhe Sekusita Titjudeni Ngetimali, hulumende usita ngetimali tekufundza titjudeni letifanelekako letibuya emakhaya laphuyile kanye nebemindeni yalabasebentako belizinga lelisemkhatsini labafisa kufundza enyuvesi noma eMakolishi Etemfundvo Yetebuciko Nekucecesha.B. Tincumo Tekhabhinethi1.    Umbiko wenchubekelembili wekusebenta lowetfulwa kabili ngemnyaka 1.1.    Ikhabhinethi iwuvumile umbiko wenchubekelembili wekusebenta lowetfulwa kabili ngemnyaka wekucala mhla lu-1 Mabasa kute kube ngumhla tinge-30 Inyoni 2021. Lemibiko yenta incenye yeLuhlakamsebenti Lwelisubuciko Lwesikhatsi Lesisemkhatsini 2019-2024. Imibiko yemaklasta ematiko igcila kubomabekwembili labasikhombisa kanye netingenelelo letiphatselene naloko nelulawulo lwesitfupha.1.2.    Ikhabhinethi itemukele tindzawo lapho bekunenchubekelembili khona kumigomo lebeyibekiwe yesikhatsi lesibuyeketwako. Iphindze futsi yemukela netenhlalo kulungisa kubambeleleka ekuzuzeni leminye yalemigomo.  1.3.    Tinkhulumo letinyenti  teMaklasta eTindvuna nebetindzaba titawuhlelwa ngekusebentisa i-GCIS kutsi ivumele ematiko kutsi ahlatiye imibiko yekusebenta. 2.       Kwetfulwa kwetindzawo letinesikhatsi lesidze (ema-Pleistocene Occupation sites) taseNingizimu Afrika kutsi tenyulwe njengetindzawo teMafa neMagugu  letisezingeni lemhlaba2.1.    Ikhabhinethi ivumile kutsi kungeniswe Tindzawo Letinesikhatsi Lesidze letisitfupha teMvelaphi Yebantfu Balamuhla kutsi ticutjungulwe tiphindze tibhalwe njengetindzawo teMafa Nemagugu teMhlaba. Letintsatfu tato tiseNshonalanga Kapa (i-Diepkloof Rock Shelter; i-Pinnacle Point Site Complex kanye neMhume we-Blombos); yinye iseMphumalanga Kapa (Imihume yase-Klasies River) naletimbili KwaZulu-Natal (Umhume Sibhudu neMhume we-Border).Letindzawo leti, lekutsi setitonkhe tifaka ligalelo ekuvisiseni kugucuka kwemuntfu, setivele timenyetelwe tindzawo teMafa Nemagugu taVelonkhe ngekwemibandzela Yemitfombolusito, 1999 (Umtsetfo 25 wanga-1999). Tikhombisa kulandzelana kwesikhatsi lesidze tekuhlala kwebantfu iminyaka lengetulu kwaleyinkhulungwane yebufakazi kusukela ngesikhatsi sekuvela kwebantfu balamuhla. 2.2.    Kwetfulwa kwaletindzawo kuhambisana neMtsetfo weMhlaba Wetemafa Netemagugu, 1999 (Umtsetfo 49  wanga-1999), lobeka kutsi lamave ente tetfulo njengencenye yemhlaba yekuvisisa kugucuka kwebantfu.3.       Kwelulwa Kwesikhatsi Sesimo Senhlekelele Savelonkhe 3.1.    Ikhabhinethi idvunyisiwe ngalomsebenti leyiwentile ngeKusebentisa Luhlaka Lwavelonkhe Ngekubambisana kanye neSikhungo Sebunhloli kutfola kutsi kulawulwa kwelubhubhane lwe-COVID-19 kusadzinga kutsi  kube khona simo Savelonkhe Senhlekelele. Kutfolwe imibono levela kumatiko ahulumende lehlukene kute kutsi kutfolwe tindzawo labasebentela kuto lesetisedvute nekuphotfulwa.3.2.    Nanoma kunjalo, ngemuva kwekubona kutsi lamanye alamatiko labukene ne-COVID-19 bekasengakalucedzi luhlatiyo lwawo, Ikhabhinethi ikuvumile kwelulwa kwekugcina Kwesikhatsi Sesimo Senhlekelele Savelonkhe  saya kumhla ti-15 Indlovulenkhulu 2022, ngekwemibandzela yeSigaba se-27(5)(c) seMtsetfo Wekulawulwa Kwesimo Senhlekelele, 2002 (Umtsetfo 57 wanga-2002).4.       Inchubomgomo Yentsengo Yagezi Leluhlaka (i-EPP)4.1.  Ikhabhinethi ikuvumile kushicilelwa kwelubuyeketo lwe-EPP kute kutsi sive siphawule ngalo. I-EPP lebuyeketiwe ihlose kwenta kutsi kube nekulingana ekuniketeni emanani agezi lakhokhekako ebatsengi labahola kancane kanye nentsela yagezi lekhombisa tindleko tabo bonkhe labanye batsengi.  4.2.  Inchubomgomo iniketa imitsetfonchubo yemanani letayelekile, emandla agesi ehholiseyi nesakhiwo sentsengo yekuhanjiswa, kanye nekusabalalisa kanye nesakhiwo sentsengo yekudayisa. I-EPP itawushicilela Igazethi yaHulumende futsi iyatfolakala kuwebhusayithi yeLitiko Letimbiwa Nemandla (i-DMRE): www.dmr.gov.za.C. Imitsetfosivivinyo1.       Umtsetfosivivinyo Wekuchibela Te-ejensi yeKutfutfukisa Lusha Yavelonkhe wanga-20221.1.    Ikhabhinethi ikuvumile kwetfulwa ePhalamende kweMtsetfosivivinyo Wekuchibela te-NYDA wanga-2020. LoMtsetfosivivinyo lohlongotwako uchibela Umtsetfo we-NYDA lokhona kwamanje, 2008 (Umtsetfo-54 wanga-2008). LoMtsetfo lokhona kwamanje uniketa luhlakamsebenti  lwekuniketa  Luphiko Lwetemisebenti yeLusha, kwesekelwa mayelana nekuhlanganyela kwelusha kutemnotfo, kwelulekwa kwelusha kanye netinsita. 1.2.    Letichibelo letiphakanyiswako ticinisa tindzawo letitsite tekungenelela kuletinsayeya letiphakanyiswe lusha lolubukene nayo; kucacisa imigudvu yekubika yetepolitiki yalesikhungo kanye nekuhlongota kukhulisa bukhulu beBhodi ye-NYDA kusuka kumalunga lasikhombisa aye kulalishumi. Ibeka kutsi kube netinsita te-NYDA ezingeni lendzawo, ikakhulu kulusha lolusemaphandleni lolungakhoni kufinyelela kalula tinsita te-NYDA.1.3.    Letichibelo letiphakanyiswako tibe ngumphumela wekubonisana kabanti nabo bonkhe labatsintsekako kuto letifundza letiyimfica.2.    Umtsetfosivivinyo weKungcoliseka kweLwandle Nge-oyili (Kulungela, Kuphendvula neKubambisana) (i-OPRC) wanga-20222.1.    Ikhabhinethi ikuvumile kwetfulwa ePhalamende kweMtsetfosivivinyo we-OPRC  wanga-2022, lowavunywa kutsi ummango ubonisane ngawo ngeMphala 2019. KuloMtsetfosivivinyo kufakwe emagalelo lamakhulu latfolwe kulabatsintsekako labehlukene.2.2.    Uma sewushayiwe waba ngumtsetfo, loMtsetfosivivinyo utawenta kutsi kube nekulawulwa nekuphatfwa kwemphendvulo yalelive etehlakalweni letinkhulu tekungcoliseka kwelwandle nge-oyili elwandle lwalelive loluselugwini.2.3.  INingizimu Afrika iselwandle lapho khona kumatasatasa kakhulu futsi tindlela temikhumbi lencamula lwandle lwaseNdiya kanye ne-Atlantic neLwandle lolungaseNingizimu, kwenaba ngalokuyihhafu kuyofika esigodzini se-Antarctic. Lelive liphindze futsi libe ngulelinye lelasayina sivumelwane se-OPRC.3.       Luhlaka Lwenchubomgomo Yavelonkhe Lwekutfutseleka Kwebasebenti (i-NLMP) kanye neMtsetfosivivinyo Wekuchibela Wetinsita (i-ESAB)3.1.    Ikhabhinethi ikuvumile kucala kwetinkhulumo tekubonisana tahulumende nalabatsintsekako mayelana neluhlaka loluphakanyiswako lwenchubomgomo yavelonkhe yekutfutseleka kwebasebenti kanye nale-ESAB lephakanyisiwe. Lenchubomgomo iniketa kusimama emkhatsini wekuvikeleka kwemisebenti yebantfu baseNingizimu Afrika kube kucatjangwa emakhono etemnotfo ladzingwa ngulelive. Iphindze futsi icabange ngetibopho talelive lenato mayelana ne-SADC, i-AU kanye neletinye tindlelanchubo tekutfutseleka kwebasebenti bemave emhlaba.3.2.  I-NLMP iniketa  luhlaka kanye nesisekelo semtsetfo sekulawula lizinga lebacashi labangacasha ngalo basebenti bangaphandle etikhungweni tabo kungulapho bavikela emalungelo ebantfu bekufika. Lenchubomgomo iniketa siseko se-ESAB lehlongotwako.3.3. Ikhabhinethi igunyate kutsi Litiko Letekucashwa Nemisebenti lingakwati kucala ngekubonisana nemmango ngalenchubomgomo, lokutawuniketa takhamuti kanye nalabatsintsekako labafanele litfuba lekubeka imibono yabo ku-NLMP yalelive.4.       Umtsetfosivivinyo Wekuchibela Tekulawulwa Kwetagezi 4.1.  Ikhabhinethi ikuvumile kushicilelwa kweMtsetfosivivinyo Wekuchibela Tekulawulwa Kwagezi. LoMtsetfosivivinyo uphakamisa kuchitjelwa kweMtsetfo weTekulawulwa Kwagezi, 2007 (Umtsetfo 28 wanga-2007). Letichibelo letiphakanyisiwe tikhulisa luhlakamsebenti lwekulawula lwavelonkhe lwembono wetekuphakelwa kwagezi. Tenta lelive lihambisane netindlela letikahle kakhulu emave emhlaba lenta ngato kugezi tiphindze futsi tente kutsi kube nemisebenti yeMsebenti Wenchubo Yekwendlulisa, kanye neluhlakamsebenti lwekuniketa ilayisense yekukhicita emandla agezi, kuwendlulisa, kuwasabalalisa kanye nekuhwebelana.4.2.  Letichibelo letiphakanyisiwe tenta incenye yetinyatselo letinyenti letitsatfwa ngulelive kuhlela kabusha lomkhakha wagezi mayelana nekuzuza kuphakelwa kwagezi lokusimeme nalokuvikelekile. Kutawuphindze futsi kucinise kusebenta kwemboni yagezi kugcine sekwakhe simondzawo lesivumako mayelana nekukhulisa umnotfo.4.3.    Lomtsetfosivivinyo utawushicilelwa kuGazethi yaHulumende futsi ungatfolwa kuwebhusayithi ye-DMRE: www.dmr.gov.za.D.      Umlayeto1.       KuhalalisaIkhabhinethi indlulisela kuhalalisa netilokotfo letinhle ku: 1.1.    Mhlonishwa Inkhosikati Nomandla Dorothy Mhlauli, Sihlalo losandza kubekwa weNdlu Yavelonkhe Yetendzabuko yeBaholi bema-Khoi-San. Inkhosikati Mhlauli ngumake wekucala kuhola lomtimba webaholi bendzabuko. Wakhetfwa ngemuva kwekushona kwasihlalo waphambilini Inkhosi Sipho Mahlangu.F.     Kubekwa Etikhundleni Kutawuhlolwa ticu tabo bonkhe lababekwe etikhundleni kubuye futsi kucinisekiswe kufaneleka kwabo mayelana netekuphepha. 1.       Emalunga Emkhandlu Wavelonkhe Wetekweluleka Ngemahlatsi (i-NFAC).Ikhabhinethi ivumelene neNdvuna yeTemahlatsi, Kudweba Netemvelo kutsi kukhetfwe lamalunga eBhodi lalandzelako e-NFAC iminyaka lemitsatfu:a.       Mk. Nosisa Euticus Nzuza (Sihlalo); b.       Dkt. Pulane Elsie Molokwane (Lisekelasihlalo);c.       Mk. Getrude Mathithwa Nonginzi; d.       Mk. Maropeng Dipitseng Manamela;e.       Mnu. Bhutinyana Calvin Chirwa;f.        Mk. Phindiwe Keletso Mokoena;g.       Mk. Manushka Moodley;h.       Mnu. Bishop Ngobeli;i.        Mk. Nombuso Mlambo;j.        Mnu. Mzwandile Roy Mendu;k.       Mnu. Sikhumbuzo Sipho Masuku;l.        Mnu. Thabo Simon Moloi;m.      Mk. Felicity Blakeway;n.       Mnu. Jim Matsho;o.       Mk. Fefekazi Sefara;p.       Mnu. Phemelo Sebitlo;q.       Mnu. Goodman Gcaba;r.        Mnu. Nkosipendule Quvile;s.       Mnu. Sixolile Msayi; kanyet.        neMnu. Makale Ngwenya.2.       Dkt. Jennifer Molwantwa   Umphatsihhovisi Lomkhulu (i-CEO) weKhomishini Yelucwaningo Lwetemanti. 3.       Mnu. Petrus Maselaganye Matji   i-CEO ye-Amatola Water. 4.       Mnu. Frans Moatshe   Sisebenti Lesikhulu Setetimali kuLitiko Lwemanti Nekuhanjiswa kwendle.5.       Brig Mokgadi Bertha Bokaba  Inhlokosifundza  yeLuphiko Lwelitiko Lwekuphenywa Kwebugebengu Loluhamba Embili (i-DPCI) eFreyistata.6.       Brig Mathipha Solomon Makgato   Inhlokosifundza ye-DPCI eNshonalanga Kapa.Imibuto:Mk. Phumla WilliamsLokhulumela Ikhabhinethi 083 501 0139"
"Sitatimende Semhlangano Wekhabhinethi WangaLesitsatfu, mhla ti-23 Indlovana 2022",23 Feb 2022,https://www.gov.za/speeches/statement-cabinet-meeting-23-february-2022-23-feb-2022-0000,https://www.gov.za/ss/speeches/23-feb-2022-0000,"A. Tindzaba Letibalulekile Talelive1. Inkhulumo Yesabelomali Savelonkhe1.1. Ikhabhinethi isemukele Sabelomali Savelonkhe sanga-2022 lesetfulwe yiNdvuna Yetetimali Enoch Godongwana ePhalamende, eKapa ngaLesitsatfu, mhla tinge-23 Indlovana 2022.1.2. Lesabelomali sicinisekise kutinikela kwaMengameli Cyril Ramaphosa eNkhulumeni yakhe yeBunjalo baleLive (i-SoNA) yanga-2022 layetfule ngaLesine, mhla ti-10 Indlovana 2022.1.3. Lesabelomali sikhombisa kutinikela kwahulumende ekutiphatseni kahle mayelana nemalingena kanye nekuphatsa temnotfo ngalokungagucugucuki, kanye nenjongo yakhe layitsandza kakhulu yekwelekelela ngetimali loko lokubomacalangaye lokwelekelela ngetenhlalo netemnotfo bantfu baseNingizimu Afrika labahlaseleka kalula.  1.4. Letingenelelo letibalulekile naletihamba umgamu lomudze letimenyetelwe eNkhulumeni Yesabelomali Savelonkhe leticondze kwakha simondzawo lesivuma kukhula lokufaka konkhe ekhatsi kanye nentfutfuko lesimeme. 2. Tinkhulumo temacembu nebetindzaba tangemuva kwe-SoNA 2.1. Tindvuna Temacembu tibamba tinkhulumo nebetindzaba ngemuva kwe-SoNA kulandzisa nekucacisa kabanti Luhlelo Lwekusebenta lwahulumende lwemnyaka lotako nekwendlula lapho, njengobe Mengameli Ramaphosa abeke emabalengwe kule-SoNA yanga-2022 lesandza kwendlula. 2.2. Letinkhulumo nebetindzaba tigcamisa kutinikela kwahulumende ekufezekiseni loko lokubomabekwembili lokuhloswe ngako kwenta kancono timphilo tebantfu ngekutsi, emkhatsini waletinye tintfo, kwakha simondzawo lesivuma kubakhona kwemisebenti ledzingeka kakhulu.3. Takamuva mayelana neLigciwane leSifo seKhorona (i-COVID-19) 3.1. Ikhabhinethi ibonge bantfu baseNingizimu Afrika kakhulu ngekutinikela kwabo ekulweni ne-COVID-19, yaphindze futsi yabacilikisa ngekutsi lamazinga laphasi elwesuleleko nekufa akafaneli kutsi adukise bantfu kutsi babe ngemadlabha. INingizimu Afrika seyisebentise imijovo yekugoma lengetulu kwetigidzi letinge-31, leholele ekutsini bantfu labadzala labacishe babe tigidzi leti-17 bagome ngalokuphelele.3.2. Ikhabhinethi igcizelele kutsi i-COVID-19 isengakancotjwa futsi njengobe-nje busika sebusondzela, bantfu bafanele kutsi bacaphele futsi bachubeke nekusebentisa tindlela tekungenelela letingasito tetekwelashwa tekugeza tandla noma kutigeza ngesibulalamagciwane njalo-nje, kugcoka sifonyo lesivala umlomo netimphumulo etindzaweni temmango, kukhweshelana kanye nekuvula emafasitelo kute kungene kahle umoya lohlobile.3.3. Ngetulu kwako konkhe lokunye, kugoma kuchubeka nekuba yindlela lehamba embili yekutivikela ku-COVID-19 kanye netinhlotjana tayo, ngoba inciphisa kakhulu bungoti bekugula lokubucayi, kulaliswa esibhedlela kanye nekufa lucobo lwako.  3.4. Ikhabhinethi iphindze futsi yemukela simemetelo setingucuko letengetiwe kuloluhlelo lwekugoma lwamanje, nato futsi letihlose kucinisekisa kufinyelelwa kwemigomo. Kusukela ngaLesitsatfu, mhla tinge-23 Indlovana 2022, imigamu yekulindza emkhatsini wemgomo wekucala newesibili sekuncishisiwe kwesuka emalangeni lange-42 kwaya kulange-21. 3.5. Lokunye futsi, kutsi bantfu manje batawukhona kusebentisa umgomo losigcwaliseli lowehlukile kunalona losisekelo losetjentisiwe noma-ke bakwati kusebentisa wona lowo mgomo losisekelo wemgomo losigcwaliseli.  3.6. Kubuyela emuva emphilweni leyetayelekile kanye nekuhlanganyela ngalokuphelele emisebentini yetenhlalo netemnotfo kweyeme kakhulu kulinani lebantfu lasebagomile. Umkhankhaso lowetfulwe muva-nje we-#KeReady noma-ke  I am ready  uhlose kukhutsata bantfu labasha labanyenti labasemkhatsini weminyaka le-18 nalenge-34 budzala kutsi bagome.4. Kubumbana kwemmango nekwakhiwa kwesive4.1. Ikhabhinethi isigcekile sehlakalo selubandlululo lesiphatamisako lesisandza kwenteka kuletinye tikolwa talelive, letiyintfo lengahambisani nemagugu lavikeleke kuMtsetfosisekelo weRiphabhliki yaseNingizimu Afrika wanga-1996. 4.2. Ikhabhinethi imemetele kutsi lubandlululo angeke lubeketelwe emmangweni wetfu wentsandvo yelinyenti lesapholisa tilondza telubandlululo. Icele tonkhe tikolwa kutsi tilwe nelubandlululo ngekutsi tilukhiphele ebaleni ngaso sonkhe sikhatsi uma lucala kuveta inhloko yalo lembi kute kutsi lugotjwe lusesemanti ngekushesha. 4.3. Ikhabhinethi icele batali nabothishela kutsi bebeke embili timfuno tebantfwana baphindze futsi basebentisane ekwakheni ummango longabandlululani ngekwelibala kanye nangekwebulili.5. Kuvinjwa kweluphango lwemoto letfutsa imali eGauteng5.1. Ikhabhinethi income kakhulu licembu lema-ejensi lelimkhakhaminyenti letekucinisekisa kutfotjelwa kwemtsetfo leLuphiko Lwetemisebenti Yemaphoyisa LwaseNingizimu Afrika kanye neLuphiko Lwetebunhloli Lwetebugebengu loluvimbe licembu letigelekece tebasolwa labebahlome baphelele, besabeka baseRosettenville, eJozi ngeMsombuluko, mhla tinge-21 Indlovana 2022. Letigelekece betisolwa mayelana nekuhlela kuphanga imoto letfutsa imali.5.2. Kuboshwe basolwa labalishumi kwatsi labasiphohlongo badutjulwa bafa ngenca yekudubulana lokube khona. Labasolwa batfolakale banetibhamu netinhlavu, tichumane letingekho emtsetfweni kanye netimoto letihlwitsiwe.   Kuneluphenyo loluchubekako lwekutfola kutsi letikhali tivela kuphi.  5.3. Ikhabhinethi ifisele liphoyisa lelilimele kuloludubulwano kwelulama lokuphutfumako. Iphindze yagcizelela kummango lesimemo lesivakala ngalokucacile sekutsi ummango awuchubeke usebentisane nema-ejensi lacinisekisa kutfotjelwa kwemtsetfo kutsi acinisekise kuphepha kwemimango yetfu.6. Kutfutseteleka6.1. Ikhabhinethi ikhumbute wonkhe muntfu kutsi ema-ejensi ekucinisekisa kutfotjelwa kwemtsetfo kanye nalamanye lafanele anikwe umsebenti wekubukana netindzaba tekutfutseteleka kanye nebachamuki labangakabhalisi. 6.2. Kute tento letivumelekile letiphambene nemtsetfo  njengekwesabisa, kubhubhisa imphahla kanye nebudlova. Sicela bonkhe labo labanekukhatsateka lokungiko kutsi batibike kutiphatsimandla letifanele kute kutsi tilungiswe kahle ngalokwakhako.  6.3. Kwenta siciniseko sekutsi tindzaba tekutfutseteleka tilungiswa ngendlela lehlelekile, hulumende usandza kukhipha Inchubomgomo Yavelonkhe Yekutfutseteleka Kwebasebenti kutsi ummango uphawule ngayo, leniketa luhlakamsebenti kanye nesisekelo setemtsetfo sekulawula bubanti bekutsi bacashi bangacasha bantfu betive tekuchamuka etindzaweni tabo temsebenti babe futsi bavikela emalungelo ebatfutseteleki. 7. Ingcungcutsela yeNhlangano yeBunye Be-Afrika (i-AU) neNhlangano Yebunye Bemave AseYurophu (i-EU) 7.1. Mengameli Ramaphosa utsamele Ingcungcutsela ye-AU-EU Yesitfupha lebeyibanjelwe eBrussels, eBelgium mhla tinge-17 kanye namhla ti-18 Indlovana 2022, ngemuva kwekumenywa nguSihlalo weKhomishini ye-AU, Umhlonishwa  Moussa Faki Mahamat.7.2. Mengameli uhlanganyele kumihlangano mayelana netingucuko tesimo selitulu, kwendluliswa kwetemandla, tebucwepheshe tedijithali kanye netitfutsi. Uphindze futsi waba ngusihlalo walemihlangano lemayelana netinchubo tetemphilo nekukhicitwa kwemigomo.7.3. Ikhabhinethi iyemukele imiphumela yengcungcutsela, leyakhe sisekelo sebudlelwane lobakhiwe kabusha futsi sekubambisana lokunemandla emkhatsini we-AU ne-EU.B. Tincumo TeKhabhinethi1. Luhlaka Lwelisubuciko Lwavelonkhe Lwemtfombo Wemanti-Lushicilelo Lwesitsatfu (i-NWRS-3) 1.1. Ikhabhinethi ikuvumile kushicilelwa kwe-NWRS-3 kute kutsi sive siphawule ngayo.  Loluhlaka lwelisubuciko lwendvulelwa lubuyeketo lwe-NWRS-2 lweminyaka lemitsatfu lolwavunywa yiKhabhinethi nga-2013. Lolubuyeketo lwatfola timphumelelo letentiwe kanye netindzawo letichubela nekuba yinsayeya. 1.2. Lelisubuciko lihlongota kulawulwa kwelizinga lelifanele lemanti lokuhlanganisiwe. Lwenta kutsi kube nekucamba lokusha  kanye netebucwepheshe letifanele mayelana nemanti nekuhanjiswa kwendle. Lungenisa tidzingo letincane leticinile tekuhlantwa kwemanti langcolile. Lelisubuciko liphindze futsi libukane neLisubuciko Lavelonkhe Lekubukana Netingucuko Tesimo Selitulu. 1.3. Emanti achubeka ngulenye yetinjini letibalulekile ekuchubeni kutfutfukiswa kwemnotfo netenhlalo talelive futsi lifaka ligalelo lelikhulu eluhlelweni lwahulumende lwekuvusa umnotfo. 2. Sivumelwane Sanga-2005 Setekuvikeleka Nekukhutsatwa  Kukhombisa Temasiko Lahlukahlukene (i-CPPDCE)2.1. Ikhabhinethi ikuvumile kungeniswa kweMbiko Wesibili Lophuma Njalo Ngeminyaka Lemine eNhlanganweni Yamhlabuhlangene, Temfundvo, Tesayensi kanye Netemasiko (e-UNESCO). Lomtimba wengamela kufezekiswa kwe-CPPDCE yanga-2005. 2.2. Emave langemalunga alindzeleke kutsi angenise imibiko yawo njalo ngeminyaka lemine. Lemibiko ifanele kutsi inikete takamuva mayelana netinchubomgomo netinyatselo letitsetfwe kuvikela nekukhutsata kukhombisa kwehlukahlukana kwemasiko ngekhatsi emaveni awo. 2.3. Lombiko utawakha incenye yeMbiko Wemhlaba we-UNESCO loshicilelwa njalo ngemnyaka. INingizimu Afrika yaba ngulomunye walabasayinako ku-CPPDCE nga-2006. 3. Umbiko Welucwaningo mayelana neMklamo Wavelonkhe Wemjeka Wesikhumbuto   3.1. Ikhabhinethi iwuvumile umbiko welucwaningo lwetekukhoneka lolwentelwa kwehlwaya kwakhiwa kweMklamo Wemjeka WaseNingizimu Afrika Wesikhumbuto.3.2. Imijeka yesikhumbuto ifakwa ngemave kukhombisa kutatisa Itawutsi ingakhiwa bese iba sikhonkhwane savelonkhe lesibekiwe, naso lesitawuba yindzawo yekuheha tivakashi letawuba yindzawo yekukhombisa umfanekiso walelive. 3.3. Lomklamo utawuholwa Litiko Letemidlalo, Tebuciko Nemasiko njengencenye yeligunyakwenta layo lekukhutsata kwakhiwa kwesive nekubumbana kwemmango.4. Inkampani Yetindizamshini yaseNingizimu Afrika (i-SAA)4.1. Ikhabhinethi yatisiwe kutsi lenye inchubekelembili leseyentiwe mayelana nekutsengiswa kwemasheya lange-51% e-SAA ku-Takatso Consortium, Umlingani Lolinganako Welisubuciko lokhetfwako we-SAA. Ihlanganisa i-Harieth General Partners, batjalimali labahamba embili kusakhiwonchanti sase-Afrika netikhumulo tetindizamshini, kanye nefemu yekuphatsa tindiza i-Global Airways. 4.2. Inchubo yekutsenga nekutsengisa manje seyiphetsiwe yaphindze futsi yasayinwa Litiko Letemisebenti Yahulumende kanye ne-Takatso Consortium. Sinyatselo lesilandzelako sifaka ekhatsi kuvunywa kwalomsebenti yimitimba lelawulako leyehlukene. Sive sitawatiswa ngetinchubekelembili mayelana naloku. C. Imikhosi Letako1. Inyanga Yemalungelo Eluntfu1.1. Iningizimu Afrika ikhumbula Lusuku Lwemalungelo Eluntfu ngeMsombuluko, mhla tinge-21 Indlovulenkhulu 2022 ngaphasi kwalengcikitsi:  Umnyaka welubumbano lwavelonkhe nekuvusetela kabusha: kukhutsata kanye nekuvikela emalungelo etfu eluntfu . 1.2. Ikhabhinethi icele bonkhe bantfu baseNingizimu Afrika kutsi basebentise Lenyanga Yemalungelo Eluntfu kwakha lubumbano lolukhulu lwenhlalo, kwakha sive kanye kutatisa lokwabelwanako.  1.3. Kungumsebenti wetfu njengesive kwenta siciniseko sekutsi silwa nelubandlululo lwelibala, kukhetsa, kutondza bekuchamuka kanye nako konkhe kungabeketelelani. Ngekwehlukahlukana kwetfu, singalucinisa lubumbano lwetfu siphindze futsi sakhe ummango lovanako.2. Imbizo Yelitiko laMengameli   2.1. Mengameli Ramaphosa utawuchuba Imbizo yeLitiko eNyakatfonshonalanga ngeMgcibelo, mhla tinge-12 Indlovulenkhulu 2022. Lomkhosi unika Mengameli litfuba lekukhulumisana nemimango aphindze futsi engamele luhlelo lwekwetfulwa kwetinsita ezingeni lasekhaya. D. Imilayeto1. Kudvudvuta Ikhabhinethi ivakalise emavi ekulilela nekudvudvuta imindeni nebangani ba:Mk. Nomakula  Kuli  Roberts (49), lobekasebentela betindzaba kanye nelichawekati lemphilo yebukhatikhati besimanje lobekasebenta angumetfuliluhlelo kumabonakudze nasemsakatweni wemoya. Bekaphindze futsi abe ngumbhali weticephu teliphephabhuku neliphephandzaba.Mnu. Ebrahim Patel (70), lowaba ngumengameli wekucala we-South African Rugby Football Union. Njengashampeni lobekayinjini lenkhulu lenhlose kube netelibhola lembhoco letingabandlululi ngekwelibala, wasebenta kuBhodi Yemave Emhlaba Yelibhola Lembhoco (manje leseyatiwa ngekutsi Libhola Lembhoco Lemave Emhlaba i-World Rugby). Nkosi Ngangomhlaba Matanzima (79), lowaba lilunga lelasungula Indlu Yebaholi Bendzabuko YaseMphumalanga Kapa waphindze futsi waba ngusihlalo wayo iminyaka leminyenti.Mnu. Rikhado Muziwendlovu Makhado, lophindze futsi atiwe ngekutsi nguRiky Rick (34), lobekayirepha, umbhalitingoma, umhlabeleli, umsunguli, umdlali aphindze futsi nalodizayina ifashini. Tingoma takhe te-hip-hop letadla lubhedvu tifaka ekhatsi Amantombazane, Boss Zonke, Sidlukotini kanye nalena letsi Ungazincishi.   Imibuto: Mk. Phumla Williams   Lokhulumela Ikhabhinethi Makhalekhikhini: 083 501 0139"
"Sitatimende Semhlangano Wekhabhinethi WangaLesitfsatfu, Mhla ti-9 Indlovulenkhulu 2022",10 Mar 2022,https://www.gov.za/speeches/statement-cabinet-meeting-wednesday-9-march-2022-10-mar-2022-0000,https://www.gov.za/ss/speeches/statement-cabinet-meeting-wednesday-9-march-2022-10-mar-2022-0000,"A.    Tindzaba Talelive1.    Kungcubutana kwe-Russia ne-Ukraine1.1.    Ikhabhinethi isatsintsekile kakhulu ngalokungcubutana lokuchubekako emkhatsini kwe-Russia ne-Ukraine. Tindleko tetenhlalo netemnotfo talokungcubutana tiyalimata futsi umtselela wato utawuviwa ngumhlaba wonkhe.  1.2.    Ikhabhinethi yenta lubito lwekutsi kube nekucocisana lokunebudlelwano lobuhle lobutawuta nesisombululo futsi incusa onkhe emacembu kutsi awatsetsele etulu emalungelo eluntfu futsi awavikele, futsi alandzele tibopho letimayelana nemtsetfo wemave ngemave kanye newemtsetfo webuntfu wemave ngemave.  1.3.    Hulumende uyachubeka kusita bantfu baseNingizimu Afrika  kute bakhone kuphuma e-Ukraine futsi linyenti labo selikhonile kubuya ekhaya. Siphindze savakalisa kutsintseka kwetfu mayelana nendlela baphatfwa kabi ngayo bantfu base-Afrika labatama kweca imincele yemave ngemave ngalesikhatsi. 1.4.    Siyatsemba kutsi emave lasatfutfuka kufuneka aniketwe sigaba lesikhulu sekuba nelivi lelivakalako nalelitawuba nemtselela ekuphatfweni kwetikhungo tekuphatsa temave emhlaba. Ngaloko iNingizimu Afrika isekela kutsi kube neluhlelo lwekulingana lolwengetiwe lwemave ngemave kanye nelekuvuselela tikhungo temave ngemave kute kugcugcutelwe kulingana lokukhulu. 2.    Inkhofa Yekutjala Timali yaseNingizimu Afrika (SAIC) 2.1.    INingizimu Afrika itawubamba i-SAIC yayo yesine ngaLesine, mhla ti-24 Indlovulenkhulu 2022 e-Sandton Convention Centre eJozi. Lenkhofa iyincenye yemkhankhaso wahulumende wekuheha lutjalo timali lolumathriliyoni la-R1.2 ngesikhatsi lesiminyaka lesihlanu, futsi itawuhanjelwa malunga lavela eNingizimu Afrika newemave ngemave kute kucociswane ngematfuba ekutjala timali.  2.2.    Kusukela kunkhofa yekucala yangemnyaka we-2018, iNingizimu Afrika ikhonile kuheha kutibophelela lokumabhiliyoni la-R774 lafaka imikhakha lehlukahlukene yetemnotfo. Lolutjalo timali lolusha lutasisita ekutseni sikhulise umnotfo, sakhe ematfuba emisebenti ledzingekako kakhulu nasekutfutfukiseni timphilo tebantfu. 3.    Lokusha Mayelana Nesifo Seligciwane  Lekhorona (i-COVID-19)   3.1.    Ikhabhinethi iyayibonga lemitamo yalelive yekulwa ne-COVID-19 kodvwa iyacwayisa kutsi lemphi isengakapheli, futsi icela bonkhe bantfu eNingizimu Afrika kutsi bahlale bacaphele nekutsi bachubeke bativikele kute bacedze lokusabalala kwaleligciwane lelibulalako. 3.2.    Ikhabhinethi iyanetiseka ngekutsi cishe kusetjentiswe imitsamo yemutsi wekugomela i-COVID-19 letigidzi leti-32 nangekutsi bantfu labadzala labangetulu kwemaphesenti la-42 bagome ngalokuphelele.3.3.    Kodvwa-ke, bantfu labangakagomi solo abakavikeleki ku-COVID-19 futsi imphilo yabo isebungotini betemphilo kubo nakulabo labasedvute kwabo. Kugoma kutawuhlala kuyindlela lencono kakhulu yekulwa ne-COVID-19, futsi Ikhabhinethi yenta lubito kubo bonkhe labaneminyaka le-12 nalengetulu kutsi bagome ngaphandle kwekuchubeka bacitse sikhatsi. 3.4.    Imitsamo yemitsi yekugoma letikhutsati nyalo seyiyatfolakala mahhala kubantfu labanengi futsi Ikhabhinethi yenta lubito kulabo labavumelekile kutsi baye kuyotfola letikhutsati masinyane. Kufuneka futsi kutsi sichubeke kufaka tifonyo letivala kokubili umlomo nemphumulo, sihlale sigeze noma sisebentise sibulali-magciwane njalo,  sihlale ngekuchelelana nangekucinisekisa kutsi sihlala sivule emafasitelo kute kungene umoya ngalokufanelekile. 4.    Inkhofa Yase-Afrika Yetemandla4.1.    Ikhabhinethi iyakwamukela lokuphutfula ngemphumelelo Inkhofa Yase-Afrika Yetemandla lebeyibanjwe ngevidiyo nangekuhanjelwa ngebantfu eKapa kusuka mhla lu-1 kuya kumhla ti-3 Indlovulenkhulu 2022 ngaphansi kwalesihloko: Umhlangano Wetemabizinisi Lokhetsekile Wemkhakha Wetemandla We-Afrika . Lomhlangano uhlanganise  bantfu labadlala indzima bemave emhlaba nebalapha ekhaya lababuya kumkhakha wetemandla kute bacocisane mayelana nekutsi livekati i-Afrika ingawasebentisa njani emandla njengesisombululo sekukhulisa umnotfo nesekutfutfukisa timphilo tebantfu. 4.2.    INingizimu Afrika isatibophelele ekutfoleni kusebentisa emandla agezi lohlukahlukene lohambisana nemigomo yentfutfuko kanye nemigomo yayo yetesimo selitulu ibe icinisekisa kuvikeleka kwekuphakelwa kwawo.  5.    Kucashwa kulitsimba letekuvikela5.1.    Ikhabhinethi yamukela lokucashwa lokusezingeni lelisetulu lokusandza kwenteka Kuloluphiko Lwavelonkhe Lwetekushushiswa (i-NPA) naku-Ejensi Yahulumende Yetekuvikela (i-SSA). Mengameli Ramaphosa ucoke Ummeli Andrea Johnson kutsi ahole Luphiko Lwetekuphenya lwe-NPA Nelincusa Thembisile Majola abe nguMcondzisi-Jikelele (i-DG) we-SSA.  5.2.    Mengameli futsi ucoke Ummeli Navill Somaru kutsi abe nguMphatsi Webashushisi Bahulumende (i-DPP) eFree State; Ummeli Matodzi Rachel Makhari-Sekhaolelo abe ngu-DPP eNyakatfo Nshonalanga neMmeli Nicolette Bell abe ngu-DPP eNshonalanga Kapa. 5.3.    Laba labacashiwe batawukhulisa emandla ekuphenya nekushushisa tonkhe tehlakalo tebugebengu netenkhohlakalo. 6.    Kuvakashela kuyohlola kwetfulwa kwetinsita6.1.    Ikhabhinethi iyakwemukela lokuvakasha kwekuyohlola lokube nemphumelelo lokwentiwe Indvuna Yetemisebenti Yahulumende Neyesakhiwonchanti, Mk Patricia De lille kanye neNdvuna Yelihhovisi Lamengameli, Mnu Mondli Gungubele, ku-N2 Nodal Project KuMasipala we-Nelson Mandela Bay eMpumalanga Kapa ngalesibili, mhla ti-8 Indlovulenkhulu 2022.6.2.     Lokuvakasha kuyincenye yemitamo yahulumende yekutsi ekuhambeni kwesikhatsi kube neluhlolo-ngco lwahulumende lwenchubelekembili leyentiwe mayelana nekufezekisa Lisu Lwesakhiwonchanti Lwekutjala timali lwekuvusa umnotfo kabusha kanye nekwakha imisebenti. 6.3.    Lomklamo ufaka ekhatsi ematfuba ekwakhiwa kwetindlu letinsha leti-12 100  lonendzawo le-500 000 m  yetitolo, yemabhizinisi, yemahhovisi kanye neyetikhungo tetimboni, kanye nemgamu lophelele wetikhungo temmango netenhlalo.7.    Lilanga Labomake Lemave Emhlaba 7.1.    INingizimu Afrika ihlanganyela kanye nemmango wemave emhlaba ekukhumbuleni Lilanga Lemhlaba Labomake ngaLesibili, mhla tinge-8 Indlovulenkhulu 2022. Lelilanga leli lekubuyeketa kutsi sesihambe libanga lelingakanani ekutfutfukiseni tekulingana ngekwebulili nekutsi yini ledzinga kwentiwa kute kutsi sibe sive lesilingana kakhulu ngekwebulili.  7.2.    Kuyayijabulisa Ikhabhinethi lokuphumelela lokunyenti lokufanele kutsi kubungatwe kusukela kwacala intsandvo yelinyenti. INingizimu Afrika yente inchubekelembili ekukhutsateni kulingana kwabomake etindzaweni letifanana nahulumende, tinhlangano temmango, ekulawulweni kwetebulungiswa, kutemidlalo netemasiko. Nanoma kunjalo, Ikhabhinethi iyagcizelela kutsi kusesekunyenti lokufanele kutsi kwentiwe kucinisekisa kuhlanganyela kwabomake emnotfweni wase Ningizimu Afrika ngalokuphelele nalokulinganako.7.3.    Ikhabhinethi iphindze futsi yemukela kubekwa esikhundleni kweNingizimu Afrika kutsi ibe nguSihlalo weseshini yemashumi lasitfupha nesitfupha wekhomishini yeNhlangano Yamhlabuhlangene lemayelana neSimo Sabomake letakubanjwa kusukela ngeMsombuluko, mhla ti-14   Indlovulenkhulu kuya kuLesihlanu, mhla tinge-25 Indlovulenkhulu 2022.8.    Kuvikeleka kwembuso 8.1.    Ikhabhinethi ikwemukele kuboshwa kwebantfu nguMgcinimafa waseMelika labasolakala kutsi bayabandzakanyeka ekushushumbiseni imali. Siyachubeka nekusebentisana nebalingani betfu bemave emhlaba kutsi silwe sicedze kuhanjiswa kwetimali ngalokungekho emtsetfweni. 8.2.    Imibutfo yetfu lebukene netekuvikela igadze ngalokusezingeni lelisetulu futsi ihlala njalo ibonisana nebetinsita tetinhloli, tangekhatsi kweNingizimu Afrika netangaphandle.  Umsebenti wabo ufaka ekhatsi kuntjintjiselana ngelwatiso mayelana nekwesatjiswa lokwentiwa ngebudlova nebuphekula lobubi kakhulu.9.    Budlova bemmango9.1.    Ikhabhinethi iyatigceka tehlakalo tebudlova netekungcubutana kwemmango lokusandza kwenteka e-Alexandra dvutane neSandton. Kute lizinga lekungenetiseki lelingatsetselelwa ekubeni yimbangela yekunyatsela emalungelo ebantfu kulelive.9.2.    Ikhabhinethi ikwemukele kungenelela ngekushesha kwema-ejensi ekucinisekisa kutfotjelwa kwemtsetfo, lokuholele ekutsini kubuyiselwe letintfo esimeni lesifanele kulendzawo kanye nekuboshwa kwalabanye labanyenti labasolwa ngekubhebhetsela lobudlova bemmango.  9.3.    Imimango icelwa kutsi isebentise tindlela letikhutsata kuthula kusombulula kungcubutana kanye nekubika kuma-ejensi ekucinisekisa kutfotjelwa kwemtsetfo yonkhe imisebenti lengekho emtsetfweni.   10.    Temnotfo 10.1    Ikhabhinethi iyatibona letinombolo talemikhicito yalelive seyiyonkhe (i-GDP) letisandza kukhishwa Telubalobalo TaseNingizimu Afrika letikhomba kutsi i-GDP ikhule ngemaphesenti la-1.2 kukota yesine yemnyaka we-2021, emva kwekuncipha ngemaphesenti la-1.7 kukota yesitsatfu yemnyaka we-2021. Loku kwenta kutsi lizinga lemnyaka lekukhula kwemnotfo lemnyaka we-2021 libe maphesenti la-4.9. Tintfo letibangele lokukhula kwalomnotfo kwatfolakala kutsi tekulima, tekukhicita, tinsita, netekutfutsa. 10.3 Ikhabhinethi isatibophelele ekuchubekeni kusebentisana nebalingani bayo kute ikhulise umnotfo lofaka wonkhe wonkhe nasekwenteni simo lesingakhona kubukana netinseyeya tekuswelekala kwemisebenti, tebuphuya netekungalingani. 11.    Kufakwa endalini kwebuchwepheshe bekuchumana ngemagagasi emoya lafunwa kakhulu 11.1.    Ikhabhinethi ihalalisele Umtimba Lotimele Wetekuchumana waseNingizimu Afrika  ngekucala kwendali yekutsengisa kwebucwepheshe bekuchumana  ngemagagasi emoya lafunwa kakhulu.  11.2.    Iphindze futsi yahalalisela bafakiticelo labebahlanganyele kulendali ngaLesibili, mhla ti-8 nangaLesine, mhla ti-10 Indlovulenkhulu 2022, lokukhombisa inhloso yemboni yetekuchumana ngemakhebuli yekuchubeka nekutjalimali kusakhiwonchanti setedijithali salapha eNingizimu Afrika. 11.3.    Hulumende uyachubeka nekutinikela ekwakheni simondzawo lesivumelako sekusetjentiswa ngalokuphelele sebucwepheshe bekuchumana ngemagagasi emoya, hhayi-nje kutsi kube timboni tetekuchumana ngemakhebuli kepha kuphindze futsi kuzuzise umnotfo nemmango.  11.4.    Kunikwa imvume bucwepheshe bekuchumana ngemagagasi emoya kutawenta kancono likhono lebasebentisi betekuchumana ngabomakhalekhikhini kutsi bakhe tekuchumana ngemakhebuli lokunemandla kakhulu lokufinyela tindzawo kakhulu kuphindze futsi kutfolakale. Tinzuzo letinkhulu talenchubo lebeyibukwe ngalabovu tifaka ekhatsi kuncishiswa kwetindleko tedatha kanye nekuchumana ngeliphimbo.  11.5.    Lobucwepheshe betekuchumana futsi kulindzelwe kutsi kufake ligalelo ekushintjweni kwetemnotfo emikhakheni leminyenti leyehlukene kantsi futsi imali letawutfolwa kulendali itawufaka imali lengetulu kwetigidzigidzi leti-R8 kumalingena yavelonkhe. 12.    Luphenyo Lwekhomishini Yavelonkhe Yemalothari (i-NLC)12.1.    Ikhabhinethi iyicaphele inchubekelembili lenkhulu lezuzwe Luphiko Lwetekuphenya Lolukhetsekile eluphenyweni lwalo lolukhulu lwekuphatfwa kabi kwetimali kanye nenkhohlakalo ngekhatsi kwe-NLC, yaphindze futsi yacela lamanye ema-ejensi ekucinisekisa kutfotjelwa kwemtsetfo labukene naloludzaba kutsi aphotfule umsebenti wawo masinyane. Loku kutawucinisekisa tinyatselo letifanele kutsi titsatselwe bantfu noma tinkampani letitsintsekako lokuphatfwa kabi kwetimali ngalokungekho emtsetfweni lebetibekelwe kusita labaphuyile.B.    Tincumo TeKhabhinethi1.    Lisu Lesakhiwonchanti Lavelonkhe (i-NIP) 20501.1.    Ikhabhinethi ivumile kutsi kufezekiswe i-NIP yanga-2050. Le-NIP iniketa imiklamo letinjini leyentelwe kufaka ligalelo kumigomo yalelive yetekutfutfukisa yetemnotfo netenhlalo yesikhatsi lesidze. 1.2.    Leluhlelo lutfole tincomo letiyenti ngemuva kwekushicilelwa ngeNgci nga-2021 kute kutsi ummango uphawule ngalo. Emagalelo atfolwa ekubonisaneni nesive kanye nalabanyenti labatsintsekako kulomkhakha walesakhiwonchanti. Lokubonisana kwafaka ekhatsi imitimba yesigodzi neyalelivekati njengeNhlangano Yetekutfutfukiswa Kwemave LangaseNingizimu Ye-Afrika kanye neKhomishini Yetebunye Be-Afrika Yesakhiwonchanti. 1.3.    I-NIP yenta kutsi kube nekutfutfukiswa kwemanethiwekhi esakhiwonchanti salelive lahambisana neLuhlakamsebenti Lwekutfutfukisa Tindzawo kanye neLuhlelo Lwekutfutfukiswa Kwetigodzi (i-DDM). Igcile ekhwakhiweni kwesakhiwonchanti sekutfutfukisa temnotfo netenhlalo, kanye nekukwakha ematfuba emisebenti kanye nekuhlonyiswa kwebantfu labamnyama ngemakhono etemnotfo labanti.2.    Kucala Kusebentisa Lisubuciko Legesi Lengemanti (i-LPG) langa-20222.1.    Ikhabhinethi ikuvumile kushicilelwa kuGazethi yaHulumende kweLisibuciko Lekucala Kusebentisa i-LPG langa-2022 kute kutsi ummango uphawule ngalo. Lelisubuciko lihlose kufaka ligalelo ekulungiseni ludzaba lwetinsayeya tekuphakelwa kwemandla agezi. 2.2.    Lelisubuciko libukene, emkhatsini walokunye, tiphawukuma temakethe ye-LPG yamanje, sakhiwonchanti lesikhona, sikhungo sekuncuma tintsengo kanye nemandla lakhona kwamanje ekukhicita emasilinda e-LPG. Lelisubuciko liphindze futsi libukane nemkhankhaso wetekuphepha nekucaphelisa kuphakamise bungibo begesi yalapha ekhaya njengemafutsa langalimati simondzawo.3.    Lisubuciko Lekwehlwaya Lemboni Yetetimbiwa LaseNingizimu Afrika3.1.    Ikhabhinethi ilivumile Lisubuciko Lekwehlwaya Lemboni Yetetimbiwa LaseNingizimu Afrika. Lelisubuciko, emkhatsini waletinye tintfo, liniketa kungenelela masinyane kwelisu layo lekufezekisa kuhlela lokukhulu kwesayensi yekuma kwemhlaba kwenta kancono imininingwane yalelive yetesayensi yekuma kwemhlaba.  3.2.    Lelisubuciko liphindze futsi lihlongote lubanjiswano emkhatsini weLitiko Letimbiwa Nemandla neKoporasi Yetekutfutfukiswa Kwetimboni kucinisekisa kutsi lokwehlwaya kufaka ekhatsi tinkampani tekwehlwaya letisacatfuta. Liphindze futsi licinise indzima yelucwaningo lefanele kutsi idlalwe tikhungo telucwaningo njenge-MINTEK neMkhandlu Wetesayensi Nelucwaningo Lwetetimboni, kanye neluhlelo lwetekutfutfukiswa kwemakhono.3.3.    Lelisubuciko liyincenye yemkhicito wekubonisana lokubanti emkhatsini wahulumende, timboni kanye nalabanye balingani betenhlalo. Tetimbiwa tinchubeka nekuba ngumgogodla wetemnotfo walelive.  4.    Kwenta Lisubuciko Letekuvuselela Luhlelo Lwe-Batho Pele Lwanga-2021 Kutsi Lisebente 4.1.    Ikhabhinethi ikuvumile kwenta Lisubuciko Lwetekuvuselela Luhlelo Lwe-Batho Pele Lwanga-2021 Kutsi Lisebente. Lelisubuciko lingumphumela welucwaningo lolunyenti lolwentiwe nguhulumende netikhungo letitimele mayelana nekusebenta ngemphumelelo kweNchubomgomo Ye-Batho Pele yanga-1997.  4.2.    Lelisubuciko liniketa tinsika letisihlanu letikhombindlela emazingancane lafanele kutsi atfotjelwe nguwo onkhe ematiko. Letingenelelo letiphakanyisiwe titawunika luhlelo lwekwetfulwa kwetinsita lokugcile kutakhamuti emandla ekusebenta.  4.3.    Lelisubuciko litawenta kutsi kuciniswe umbuso lonelikhonokwenta, lonenkhambo lefanele nalotfutfukisako, lichubeka nekuba singenelelo lesibalulekile ekusebenteleni takhamuti taseNingizimu Afrika. Litawuphindze futsi licinise kufezekiswa kwemitsetfomgomo lesiphohlongo ye-Batho Pele. Ekugcineni, luhlose kuchuba kwenta tigucuko kutekutiphatsa ngekhatsi kuTemisebenti Yahulumende. 5.    Kuchitjelwa kwenchubomgomo yebucwepheshe betekuchumana ngemagagasi emoya nekusetjentiswa kwenchubomgomo mayelana nekwenta ilayisense yenetiwekhi yekufinyelela levulekile lete tintsambo (i-WOAN) 5.1.    Ikhabhinethi ikuvumile kuchitjelwa kwenchubomgomo yebucwepheshe betekuchumana kanye nekucondziswa kwenchubomgomo mayelana nekuniketwa ilayisense kwe-WOAN kutsi kushicilelwe kute kutsi ummango uphawule ngako. Letichibelo letiphakanyiswako tisusa tidzingeko tekutsi i-WOAN ibe nelayisense. 5.2.    Ikhabhinethi nga-2019 beyiyivumile lenchubomgomo yebucwepheshe betekuchumana nekusebenta kwenchubomgomo mayelana nekutsi i-WOAN ibe nelayisense kunika emandla ekusebenta Umtsetfo Wetekuchumana ngekwe-Elekthroniki, wanga-2005 (Umtsetfo wema-36 wanga-2005). Kwentiwa kwelayisense yebecwepheshe betekuchumana kutachubeka nekuba yintfo lebalulekile emkhankhasweni wekuvusa umnotfo walelive. 6.    Sikhwama Sekuhhamuleka Kutematekisi (i-TRF) sekunciphisa lifutse le-COVID-19 6.1.    Ikhabhinethi ikuvumile kwelulwa kwesikhatsi sekuvala kufakwa kweticelo te-TRF ye-COVID-19, sesuswa kumhla tinge-31 Indlovulenkhulu 2022 sayiswa kumhla tinge-31 Indlovulenkhulu 2023. Le-TRF, lenesabelomali lesilinganiselwa kutigidzigidzi leti-R1.135, saphakelwa njengenkhokhelo leyentiwa kanye kuphela kute kutsi kuncishiswe umtselela lomubi etimalini lobangelwe yi-COVID-19 embonini yematekisi.  6.2.    Sikhwama Savelonkhe Sekuhlomisa Ngetemnotfo ngiso lesokukhipha lesincephetelo kunikwe bonkhe bosomatekisi labasemtsetfweni labanemalayisense lasebentako,  bosomabhizinisi bemakhumbi, ematekisi lamancane ema-metered taxis kanye nematekisi labitwa nge-App ema e-hailing. C.    Imitsetfosivivinyo1.    Umtsetfosivivinyo Wekuchibela Temaposi AseNingizimu Afrika (i-SAPO) wanga-20211.1.    Ikhabhinethi ikuvumile kushicilelwa kweMtsetfosivivinyo Wekuchitjelwa we-SAPO kute kutsi ummango uphawule ngawo. LoMtsetfosivivinyo uhlose kuchibela Umtsetfo we-SAPO, wanga-2011 (Umtsetfo wema-22 wanga-2011).1.2.    Letichibelo letiphakanyisiwe tihlose kwenta i-SAPO isebentise lelitfuba lekutfutfuka kwetebucwepheshe emkhakheni wayo. Itawukwati kubuyeketa imisebenti yayo iphindze futsi ikhulise ligunyakwenta layo. Itawuba ngumtfulitinsita wetekuposa nekuhambisa emaphasela lokwehlukahlukene; tekusebenta letihlanganisiwe; temnotfo wetebucwepheshe, kantsi futsi itawuba sikhungo setedijithali semabhizinisi nemimango. Letichibelo letiphakanyisiwe, letihambisana neMtsetfosihlongoto Wenchubomgomo Yavelonkhe Ye-ICT Lehlanganisiwe yanga-2016, iphindze futse yente kancono imogomo yetekwengamela ye-SAPO.2.    Umtsetfosivivinyo Wekuchibela Libhange Leliposi LaseNingizimu Afrika wanga-20212.1     Ikhabhinethi ikuvumile kwetfulwa ePhalamende kweMtsetfosivivinyo Wekuchibela Libhange Leliposi LaseNingizimu Afrika. LoMtsetfisivivinyo uchibela Umtsetfo weLibhange Leliposi, wanga-2010 (Umtsetfo we-9 wanga-2010) kuwenta uhambisane neMtsetfo weTemabhange, 1990 (Umtsetfo wema-94 wanga-1990). Wenta kutsi kusungulwe iNkampani Lenkhulu Lephetse Libhange Leliposi eNingizimu Afrika ngekwemibandzela yeMtsetfo weteMabhange wanga-1990. 2.2    Ummango sewubonisene ngaloMtsetfosivivinyo kute kutsi uwucinise. Utawutsi ungemukelwa njengemtsetfo, Libhange Leliposi litawukwati kusebenta njengesikhungo lesitimele lesineluhlakamsebenti lwaso lwekulawula lolungekho ngaphasi kwe-SAPO.3.    Umtsetfosivivinyo Wetekuphatfwa Kwenkhukhuma Leyingoti3.1    Ikhabhinethi ikuvumile kushicilelwa kweMtsetfosivivinyo Wesikhwama Setekuphatfwa Kwenkhukhuma Leyingoti kute kutsi ummango uphawule ngawo. LoMtsetfosivivinyo wenta kutsi kusungulwe sikhwama njengekubeka kweNchubomgomo Yetekuphatfwa Kwenkhukhuma Leyingoti.3.2    Letimali titawugcogcelwa kusetjentiswa maleyana nekuphatfwa kwetenkhukhuma leyingoti. Itawusita ekwakheni sakhiwonchanti lesitawubukana, sinikete silondvoloti kanye nekwengamela kulahlwa kwalomphelo kwenkhukhuma leyingoti. Lesikhwama sitawulawulwa ngeSikhungo Savelonkhe Setekulahlwa Kwenkhukhuma Leyingoti. 3.3    INingizimu Afrika izuza emandla agezi lahlobile lakhicitwa kuSiphehligezi Senuzi  eKoeberg. Lokunye futsi, iNingizimu Afrika ichubeka nekuba ngumkhiciti lomkhulukati wemikhicito yetekulapha lecilonga iphindze futsi yelaphe mdlavuta emhlabeni. D.    Imikhosi Letako1.    Luvakasho Lwetemsebenti LwaMengameli waseMozambique1.1.    Mengameli Cyril Ramaphosa utawube angenise umlingani wakhe waseMozambique, Umhlonishwa Mengameli Filipe Nyusi ngaLesihlanu, mhla ti-11 Indlovulenkhulu 2022. 1.2.    Loluvakasho lutawucinisa lubanjiswanobubili, lwetigodzi kanye nelwelivekati emkhatsini waletive letimbili. Luphindze futsi lucinisa budlelwane kanye nekubambisana emkhatsini weNingizimu Afrika neMozambique, ngekwetepolitiki netemnotfo. 2.    Imbizo Yelihhovisi laMengameli eNyakatfonshonalanga 1.1.    NgeMgcibelo, mhla ti-12 Indlovulenkhulu 2022, Mengameli Ramaphosa utawuhola litsimba leliya eNyakatfonshonalanga kuyobamba Imbizo yeLihhovisi laMengameli. Ngesikhatsi salomkhosi, Mengameli kanye nebaholi bato totintsatfu tinhlaka tahulumende batawukhulumisana nemimango yaseNyakatfonshonalanga. 1.2.    LeMbizo yaMengameli yanga-2022 yekucala inika Mengameli inkhundla yekukhulumisana nemimango mayelana naloko labahlangabetana nako onkhe malanga ekuphila kwabo kanye nekwetfulwa kwetinsita nguhulumende. Bahlali nabo batawuhlanganyela-ngco ngetiphakamiso tabo mayelana nekutsi iNingizimu Afrika singayikhulisa kanjani sikanyekanye, ngaphandle kwekutsi kube khona labasalela emuva.1.3.    Kwakhela etukwe-DDM, lokubita kutsi kube nekubambisana lokukhulu emkhatsini wetakhamuti kanye nebameleli bemmango, Ikhabhinethi icela imimango yaseNyakatfonshonalanga kutsi ikhulumisane-ngco naMengameli futsi bente loko lokubakhatsatako kanye netiphakamiso tabo tivakale. 2.    Lilanga Lemalungelo Eluntfu2.1.    Ikhabhinethi iyalwemukela luchungechunge lwetinkhulumiswano nemikhosi ngaphasi kwengcikitsi letsi:  Umnyaka Webunye Nekuvusetela: Kuvikela neKulondvolota Emalungelo Eluntfu Etfu Lesiwatfolile  lechutjwa njengencenye yekukhumbula Lilanga Lemalungelo Eluntfu kulomnyaka ngeMsombuluko, mhla tinge-21 Indlovulenkhulu 2022. Loku kuphindze futsi kufake ligalelo ekuhloleni inchubekelembili yemklamo wesive wentsandvo yelinyenti yemtsetfosisekelo. 2.2.    Ikhabhinethi icela bonkhe bantfu baseNingizimu Afrika kutsi basebentise leNyanga Yemalungelo Eluntfu kwakha lubumbano lolukhulu lwenhlalo, kwakha sive kanye nekutatisa kwawonkhewonkhe. Kungumsebenti wetfu njengesive kwenta siciniseko sekutsi siphokophela kutfutfukiswa kwemnotfo lokufaka wonkhe umuntfu ekhatsi, sibe kepha sicinisekisa silwa nelubandlululo lwelibala, kukhetsa, kutondza bekuchamuka kanye nako konkhe kungabeketelelani.  3.    Liviki Lavelonkhe Lemanti  3.1.    Umkhankhaso weLiviki Lavelonkhe Lemanti utawubanjwa kusukela ngeLisontfo, mhla tinge-20 kute kube nguMgcibelo, mhla tinge-26 Indlovulenkhulu 2022, futsi ugcile kusidzingo sekuvikela kanye nekulondvolota imitfombo yetfu yemanti.3.2.    Nanoma-nje kunetimvula letinyenti letetayelekile etindzaweni letinyenti takulelive kuletinyanga letimbalwa letendlulile, iNingizimu Afrika iyachuba nekuba live leleswela emanti. Lingulelinye lemave lange-30 lomisile emhlabeni futsi emanti alo lamanyenti awemvula. 3.3.    Ikhabhinethi imisa takhamuti sibindzi mayelana nekutsi emanti empopi aphephile kutsi bantfu bangawasebentisa, njengobe kucinisekiswe Sikhungo Savelonkhe Setetifo Letitsatselwanako, kutsi imibiko lemayelana nebungoti bemanti lanatfwako lekutsiwa abanga i-typhoid fever ayisiloa iciniso. Hulumende uphutfumisa kutfunyelwa kwemanti emimangweni.E.    Imilayeto1.    KuhalalisaIkhabhinethi indlulisela kuhalalisa netilokotfo letinhle ku: Licembu Lekhilikithi Labomake laseNingizimu Afrika, labaphakamisa ligama leNingizimu Afrika kuMchudzelwano we-ICC yeNdzebe Yemhlaba Yekhilikithi Yabomake eNew Zealand. Umsubatsi Stephen Mokoka, locophe lirekhodi lemhlaba labobabe la-50 km ngesikhatsi sema-awa lamabili, imizuzu lenge-40 nemasekhondi la-13, kumchudzelwano we-Nedbank Runified Breaking Barrriers lobewubanjelwe eGqeberha, eMphumalanga Kapa, ngeLisontfo, mhla ti-6 Indlovulenkhulu 2022. 2.    Kudvudvuta Ikhabhinethi ivakalise emavi ekulilela nekudvudvuta imindeni nebangani ba:Mnu. Mandla Ka-Mabuza (47), liciko, ligagu  lekukhuluma kanye nalobekadze anguMengameli weNhlangano Yebafundzi eNingizimu Afrika i-South African Students  Congress. Bekangumsebenti waphambilini kuLitiko Letemisebenti Yahulumende Nesakhiwonchanti. F.     Kubekwa Etikhundleni Kutawuhlolwa ticu tabo bonkhe lababekwe etikhundleni kubuye futsi kucinisekiswe kufaneleka kwabo mayelana netekuphepha.1.    Mnu. Zane-Udien Dangor njenga-DG kuLitiko Letebudlelwane Bemave Emhlaba Nekubambisana. 2.    Mk. Phindile Patronella Mkwanazi njengeLisekela-DG: Kufundza Nekutfutfuka Ngekwebungcweti kuSikolwa Savelonkhe Sahulumende. 3.    Mnu David Mamphitha njengeMphatsihhovisi Lomkhulu weMkhandlu Wetemphilo Netekuphepha Emayini.   4.    Bantfu labatawusebenta kuMkhandlu Wetinsita Tetindizamshini Temave emhlaba: (a)    Mk. Nomveliso Ntanjana (Sihlalo);(b)    Mnu. Nare Thupana (Lisekelasihlalo);(c)    Mnu. Grant Reagon Son;(d)    Mnu. Tumelo Chipfupa; kanye na(e)    Mk. Pfumelani Dorcas Mbulayeni.5.    Bantfu labatawusebenta kuMkhandlu Wetemalayisensi Etetindizamshini: (a)    Mnu. Leroy Musa Nsibande (Sihlalo);(b)    Mk. Raesibe Sharon Kekana (Lisekelasihlalo);(c)    Mnu. Rickie Rodger Rennie; (d)    Mk. Zonica Leanda Mtshali; kanye  na(e)    Mnu. Ramovha Emmanuel Mbuwe.Imibuto:Mk. Phumla Williams   Lokhulumela Ikhabhinethi Makhalekhikhini: 083 501 0139 "
"Sitatimende seMhlangano weKhabhinethi wevidiyo-inthanethi  wangaLesitsatfu, mhla tinge-23 Indlovulenkhulu 2022",25 Mar 2022,https://www.gov.za/speeches/statement-cabinet-meeting-23-march-2022-25-mar-2022-0000,https://www.gov.za/ss/speeches/sitatimende-semhlangano-wekhabhinethi-wevidiyo-inthanethi-wangalesitsatfu-mhla-tinge-23-25,"A.    Tindzaba Letibalulekile Telive1.    Simo Savelonkhe Senhlekelele 1.1.    Hulumende waseNingizimu Afrika waphendvula kulolubhubhane lwemhlaba wonkhe lweSifo seligciwane leKhorona (i-COVID-19) ngekumemetela kutsi kube neSimo Savelonkhe Senhlekelele ngeNdlovulenkhulu 2020, ngekulandzela Umtsetfo Welulawulo Lwetinhlekelele, wanga-2002 (Umtsetfo we-57 wanga-2002). Loku kwenta kutsi kube nekuphendvula lokuhlanganisiwe nalokuchumene kute kusindziswe timphilo netindlela tekutiphilisa.1.2.    Lelive belisolo lilawulwa imitsetfosimiso yeSimo Savelonkhe Senhlekelele lemayelana ne-COVID-19 kusukela ngeNdlovulenkhulu 2020, ngesikhatsi iNingizimu Afrika itfola tehlakalo tayo tekucala taleligciwane. Mengameli umemetele letinye tingenelelo lokuhloswe ngato kutsi kubekwe lelive esigabeni lesisha sekulawula lolubhubhane lwe-COVID-19.1.3.    Kuchutjelwa embili kweSimo Savelonkhe Senhlekelele kuya mhla ti-15 Mabasa 2022 kwentiwe ngesidzingo sekwengetela lomtsetfo lokhona kanye netinhlelo tekuphalala letentiwa tikhungo tembuso ngenhloso yekulungisa umtselela walenhlekelele.1.4.    Ikhabhinethi icele kutsi kubukwe imitsetfosimiso yetemphilo yekulawula tinyatselo tekuphepha letingasito tetekwelapha njengekufaka tifonyo, kuchelelana, kunciphisa imihlangano nekugoma. Itasivumela kutsi sibeke tinhlelo tekuphendvula ngekuphutfuma, tinhlelo letiphutfumako naletinemphumelelo kute kuliwe nemandla e-COVID-19.2.    Kugomela i-COVID-19 2.1.    Ikhabhinethi ikhumbute bonkhe bantfu baseNingizimu Afrika kutsi bahlale bacaphelile ngobe i-COVID-19 isengakancotjwa, futsi icela labo labaneminyaka le-12 budzala nangetulu kutsi bagome. Kugoma kusivikelo setfu lesincono kakhulu kuleligciwane, futsi kunciphisa bungoti bekugula kakhulu, kungeniswa esibhedlela kanye nekufa.2.2.    Nanome kwesuleleka ngelufu kanye nekufa kwanyalo kusasephasi, kungenteka kutsi sibukane nelihlandla lesihlanu kulamaviki letako. Kutivikela lokukuphela kwako lesinako bufakazi betesayensi lobukhombisa emandla emitsi yekugoma kusindzisa timphilo. Live letfu seligome ngetilinganisomutsi letingetulu kwetigidzi letinge-33 temitsi wekugomela i-COVID-19. 2.3.    Ikhabhinethi ichubeke nekwemukela Inchubo Yekusebenta lemayelana nekulawula kuvuleleka ku-COVID-19 emsebentini lekhishwe Litiko Letekucasha Netebasebenti futsi itawucala kusebenta nasekususwe Simo Senhlekelele Savelonkhe. 2.4.    Lenchubo Yekusebenta itawukhomba indlela bacashi kanye nebasebenti ekuchubeni nome ekwenteni lisu lekuhlola bungoti kutsi libe sesikhatsini kute kuncishiswe kwesuleleka ngelufu lwe-COVID-19 emsebentini. Ibeka luhlu lwetinyatselo lolufanana nekugoma, kuchelelana kanye netekuhlanteka talowo nalowo muntfu kuvikela tindzawo tekusebenta.3.    Inkhomfa Yelutjalomali yaseNingizimu Afrika  (i-SAIC)3.1.    Ikhabhinethi itemukele titfunywa letivela kulolonkhe lelive kanye nasemhlabeni wonkhe ku-SAIC yesine letawubanjwa ngaLesine, mhla tinge-24 Indlovulenkhulu 2022 lapha eJozi.3.2.    Lenkhomfa ikhombisa ematfuba lamanyenti elutjalomali kanye nembuyiselo lecatsanisekako iNingizimu Afrika leyinika batjalimali, ngesikhatsi sekukhulisa kuhlanganiswa kwe-Afrika ngekusebentisa Indzawo Yekuhweba Lekhululekile yaseVenikati lase-Afrika (i-AfCFTA), legcugcutela kuhweba ngekhatsi e-Afrika.3.3.    Lutjalomali lwalelive kanye nelwemave angephandle ludlala indzima lemcoka ekukhuliseni umnotfo wetfu kanye nekudala imisebenti lesimeme. Inkhomfa Yelutjalomali yaseNingizimu Afrika ivusetela imisebenti yetemnotfo, tekucashwa kanye netimfuno tebatsengi letingasekela indlela yekukhula kwalelive.3.4.    Tinkhomfa tetfu letengca tihehe tetsembiso telutjalomali letigidzigidzi letinge-R774. Kulemiklamo yelutjalomalo lememetelwe lenge-152, lenge-45  yawo seyivele iphotfuliwe kantsi leminye lenge-57 isakhiwa.3.5.    Ikhabhinethi inelitsemba lekutsi inkhomfa yalonyaka itakwakha etikwesibalo selutjalomali lwetfu, njengencenye yesikhutsati sekuheha lutjalomali le-R1.2 trillion ngeminyaka lesihlanu.  4.    Umtselela weludvweshu lolusemkhatsini weRashiya ne-Ukraine emnotfweni 4.1.    Ikhabhinethi iyawucubungula umtselela weludvweshu lolukhona emkhatsini weRashiya ne-Ukraine lotawubakhona emnotfweni walelive, njengaloku imitselela yalo lemibi seyiyavakala etimakethe tetimali kanye nakutintsengo temphahla emhlabeni wonkhana.4.2.    Indlela lencono kakhulu yekuvikela umnotfo wetfu kanye nenhlalakahle yebantfu bakitsi kutsi kuchutjekwe nekufezekisa Lisu Lekuvusetela Nekwakha Kabusha Umnotfo (i-ERRP).4.3.    Hulumende utimisele kusebentisa tonkhe tindlela letikhona kuvikela bantfu baseNingizimu Afrika kulemitselela yekwenyuka kwetindleko tekuphila kanye nekucinisekisa kutsi umnotfo wetfu uyakhona kumelana naletikhatsi letimatima.5.    Kutsengiswa kweluhlelo lweligagasi lekusakata ngemoya lelidzingeka kakhulu 5.1.    Ikhabhinethi ikwemukele kuphotfulwa ngemphumelelo kutsengiswa kwekucala kweluhlelo lweligagasi lekusakata ngemoya lelidzingeka kakhulu lalelive nguMtimba Lotimele Wetekuchumana waseNingizimu Afrika. Lemalingena letigidzigidzi le-R14.4 legcogciwe kulokutsengiswa itawungena etimalini tavelonkhe tembuso kute kwesekelwe loko lokubekwe embili kwavelonkhe kutsi kucalwe ngako kwentiwe, lokufaka ekhatsi kwakha kabusha umnotfo, kudala imisebenti ledzingeka kakhulu, kanye nekulwa nenkhohlakalo, bugebengu nebudlova lobucondziswe ebulilini lobutsite kanye nekubulawa kwalabasikati.5.2.    Kubakhona kweluhlelo loludzingeka kakhulu lutawusheshisa kukhishwa kwetebuchwepheshe lobusha lebufanana ne-5G, kunciphisa tindleko temadatha abomakhalekhikhini kanye nekucinisekisa kuchumana nge-inthanethi lokukhulu. Kunikwa imvume kwaloluhlelo lolusha kuhambisana netibophelelo tetenhlalo lokuvunyelenwe ngato kute kuchumanwe netikolo tahulumende, tikhungo tetemphilo kanye netiteshi temaphoyisa kuleminyaka lemitsatfu letako. 6.    Lusuku Lwemalungelo Eluntfu 6.1.    Ikhabhinethi ibonga bonkhe bantfu baseNingizimu Afrika ngekuhlanganyela kumigubho yeLusuku Lwemalungelo Eluntfu ngeMsombuluko, mhla tinge-21 Indlovulenkhulu 2022 ngaphasi kwengcikitsi letsi:  Umnyaka Welubumbano Lwavelonkhe Nekuvusetela Kabusha: Kugcugcutela Nekuvikela Emalungelo etfu Eluntfu.  6.2.    Kukhutsata emalungelo eluntfu kulelive letfu kusikhutsati sekwakha sive, lokuyinchubo lekumele kutsi sichubeke siyinakekele futsi siyivikele ngato tonkhe tikhatsi. Ngekusebentisa kwehlukahlukana kwetfu, singakucinisa kubumbana kwetfu futsi sakhe ummango lohlangene. 6.3.    Ngekuchubeka nalomoya wekusebentisana, njengaloku siya eNyangeni Yenkhululeko ngaMabasa, Ikhabhinethi icela bonkhe bantfu baseNingizimu Afrika kutsi sivusetele kabusha kulwa kwetfu nebuhlanga, kubandlululwa ngebuhlanga, kubandlulula bekufika kanye nako konkhe kungabeketelelani lokuhambisana nako etindzaweni tetfu. 7.    Kukhetfwa kweLijaji Lelikhulu laseNingizimu Afrika7.1.    Ikhabhinethi ikubonile futsi yalihalalisela Lisekela Lelijaji Lelikhulu laphambilini Raymond Zondo ekukhetfweni kwakhe kutsi abe Lijaji Lelikhulu laseNingizimu Afrika lelisha, kusukela mhla ti-01 Mabasa 2022, kanye nekumfisela konkhe lokuhle kulomsebenti wakhe lomusha. 7.2.    Ikhabhinethi iphindze futsi yabona inhloso yaMengameli Cyril Ramaphosa yekwenyula ligama leLijaji Mandisa Maya, longuMengameli weNkantolo Lephakeme Yekwendlulisa Ticelotikhalo laseNingizimu Afrika, sekutsi abe Lisekela Lelijaji Lelikhulu nangabe leso sikhundla sivuleka.8.    Umyalo wesikhashana lonikiwe lomayelana nelusito lwebuntfu eRiphabhliki yaseCuba8.1.    Ikhabhinethi iwubonile umyalo wesikhashana lokhishwe yiNkantolo Lephakeme yasePitoli, wekumisa kufezekisa lusito lwebuntfu live laseNingizimu Afrika lebelivume kulunika iRiphabhliki yaseCuba. Loludzaba lutawuphindza futsi lube setitsebeni tetinkantolo esikhatsini setinsuku letinge-20 kantsi hulumende utawubeka inkhulumo yekuphikisa ngaleso sikhatsi.8.2.    Budlelwane beNingizimu Afrika neleCuba bunetimphandze letijule kakhulu emzabalazweni wetfu wenkhululeko kulesigodzi. Kube akuzange kube kungenelela ngekutidzela kwebantfu baseCuba e-Afrika lengaseNingizimu kuleminyaka lengemashumi lamatsatfu leyengca, ngabe kutsatse sikhatsi lesidze kukhulula lesigodzi ekucindzetelweni ngumbuso webetive. Mengameli waphambilini, Nelson Mandela wakuvisisa loku, kungaleso sizatfu live leCuba laba lekucala lelingephandle kwalelivekati Madiba lalivakashela ekukhululweni kwakhe ejele nga-1990.  8.3.    Live leCuba latinikela kakhulu ekusekeleni tinhlangano tase-Afrika tenkhululeko ngesikhatsi lapho lesive sesichingi lesincane besihlupheka ngephasi kwekuvalelwa live leMelika kutemnotfo sikhatsi selishumi leminyaka nesigamu. Inkinga yetemnotfo waseCuba awukasimami kantsi Hulumende waseCuba uyaludzinga lusito. Live laseMexico, laseBolivia kanye neleRashiya ngulamanye emave lasemkhatsini alawo lanikele ngelusito lwebuntfu kudzambisa lenkinga lenkhulu yetemnotfo yalesichingi emashuminimnyaka lamanengi.8.4.    Ikhabhinethi kuleliviki ihlanganyela ekukhumbuleni kweMphi yaseCuito Cuanavale e-Angola lebeyilwa kusukela nga-1987 kuya ku-1988. Live laseCuba ladlala indzima lemcoka kakhulu ekusiteni tinhlangano tenkhululeko tase-Afrika ekufezekiseni tinhloso tato. Bekute inzuzo lephatsekako kubantfu baseCuba labeta kutewukusisekela, kodvwa inkhutsalo yabo kwakulwela kukhululwa i-Afrika leseNingizimu kumbuso webetive kanye nasemandleni langavumi. Ngaleyo ndlela-ke Mengameli Fidel Castro bekachutjwa yinshisekelo yetingucuko embusweni futsi watjela emakhomu akhe kutsi ""balwela injongo lenhle yeluntfu.  Kusukela e-Angola kuya eNamibia nase-Algeria kuya eGuinea Bissau, live laseCuba lidlale indzima lencumako ekufakeni ligalelo enkhululekweni yalamave ase-Afrika embuseni webetive. 8.5.    Live laseCuba lichubeke njalo ngekunika lusito lwetekwelashwa nalolunye lapha eNingizimu Afrika ngemuva kwemnyaka wa-1994,  kungasikudzala ngesikhatsi selubhubhane lwe-COVID-19, nekutsi-ke loko kusibopho setfu sekutiphatsa kukhona kuvelana nebantfu baseCuba ngesikhatsi lapho sebahlupheka.9.    Kuvakashelwa yiNkhosi Letsie III  9.1.    Ikhabhinethi ikubonile futsi yakwemukela kuvakasha kwenhlonipho kweNkhosi Letsie III weMbuso waseLesotho kuMengameli Ramaphosa lokwenteke ngaLesihlanu, mhla ti-18 Indlovulenkhulu 2022 ePitoli.9.2.    Mengameli Ramaphosa, ngekwesikhundla sakhe njengaMchubinchubo Wekutfutfukisa Ummango waseNingizimu ne-Afrika (i-SADC) eMbusweni waseLesotho, wabelana imibono neNkhosii Letsie III lemayelana nebudlelwane lobukhona kulamave lamabili. Kunembono lotsi, live laseLesotho, ngekusebentisa buchubinchubo baMengameli Ramaphosa, litawusebenta ngekwetsembeka ekuphotfuleni lenchubo yetingucuko ngembikwekutsi kubanjwe lukhetfo jikelele lolulandzelako lolumiselwe ngenyanga yeNyoni 2022.B.    Tincumo Tekhabhinethi1.    INgcungcutsela Yemave Ngemave Lehlose Kufezekisa Tinyatselo Letiphatselene Netivumelwane Temtselo Kuvikela Kunciphisa Umtselo Nekuhanjiswa Kwetinzuzo Kulamanye Emave  (i-BEPS MLI)1.1.    Ikhabhinethi ikuvumile kungeniswa kwe-BEPS MLI ePhalamende kutsi ivunywe. Njengalelinye live kulange-95 latimbandzakanya kulesivumelwane lesacalwa  Inhlangano Yetekubambisana Kutemnotfo Nentfutfuko (i-OECD) kute kuncishiswe ematfuba ekugwema umtselo nekunciphisa umtselo lokwentiwa tinkampani temave emhlaba, live leNingizimu Afrika lasayina sivumelwane semtselo ngeNhlaba 2017. Nangabe lesivumelwane semtselo sekuvunyelenwe ngaso,  live laseNingizimu Afrika litasisebentisa kanye naletinye tivumelwane temtselo lelitisayinile nalamanye emave kutsi Iphalamende isivume. 1.2.    Live laseNingizimu Afrika lililunga le-OECD futsi litimisele kusebentisana nalamanye emave kuvimba tinzuzo tetinkampani kutsi tikhishwe ngalokungemtsetfo eveni ngemtselo lophasi nome ngekubete ngaphandle kwemtselo.2.    Kuchitjelwa kweNchubo Yesivumelwane Semtselo emkhatsini weNingizimu Afrika neKuwait2.1.    Ikhabhinethi ikuvumile kungeniswa ePhalamende kweNchubo Yesivumelwane Semtselo lesichitjelwe emkhatsini weNingizimu Afrika neKuwait. Letichibelo talesivumelwane, leticale kusebenta nga-2006, tentiwa futsi tasayinwa nga-2021. 2.2.    Inchubo yemtselo ibukana nekugwenywa kwemtselo lophindvwe kabili kanye nekuvikela nekubalekela umtselo etimalini tahulumende lomacondzana nemitselo yemalingena emkhatsini walamave lamabili.2.3.    Ngaphandle kwekubukana nekubalekela umtselo, tivumelwane letinjalo kuhloswe ngato kutsi kugcugcutelwe kungafihli umtselo emkhatsini wemave. 3.    Lisubuciko Lelihlanganisiwe Lekuvikela Bugebengu Nebudlova (i-ICVPS)3.1.    Ikhabhinethi ikuvumile kufezekiswa kwe-ICVPS. Lelisubuciko litawusebenta njengelithulusi lekufezekisa Umtsetfo Lokusakhulunyisanwa Ngawo Wetekuphepha Nekuvikeleka lowavunywa nga-2016. Ugcugcutela kutsi kube yindlela yahulumende wonkhe kanye nemmango ekulweni nebugebengu kanye nekuvikela budlova.3.2.    Le-ICVPS yakhiwa tinsika letisitfupha letitselelana emanti naletihlobene letibitwa ngekutsi, (1) bulungiswa lobunemphumelelo kutebugebengu; (2) tingenelelo letiphangisa tentiwe ekuvimbeni bugebengu; (3) tingenelelo letesekela lohlukunyetiwe; (4) kuletfwa kwetinsita ngemphumelelo nangalokuhlanganisiwe; (5) kuphepha ngekusebentisa idizayini yesimondzawo kanye (6) nangekutimbandzakanya kwemmango nahulumende ngemfutfo. Lelisubuciko livuma kutsi kunesidzingo setingenelelo tekwengetelela tekulungisa loko lokugcugcutela bugebengu njengebuphuya, kungalingani, nekungacasheki, temphilo yetenhlalakahle nemfundvo.3.3.    Lifaka wonkhe wonkhe ngekwetindzawo tasemaphandleni netasemadolobheni, lokufaka ekhatsi imikhandlu yetendzabuko, njengaletsintsekako.  Kubonisanwe ngalo ngalokuphelele nayo yonkhe imikhakha yahulumende, temabhizinisi, tikhungo telucwaningo kanye netinhlangano temmango. Lelisubuciko lelivunyiwe litsatsa sikhundla seLisubuciko Lavelonkhe Lekuvikela Tebugebengu lelikhona kwanyalo.4.    Lisubuciko Lelutjalomali leLive laseNingizimu Afrika (i-CIS)4.1.    Ikhabhinethi ikuvumile kushicilelwa kwe-CIS kute kutsi ummango uphawule ngayo. Lelisubuciko kuhloswe ngalo kutsi kubekwe lelive endzaweni yekuba live lelimcoka lelutjalomali lase-Afrika longatikhetsela lona ngekutsi kugcanyiswe lutjalomali lolusezingeni lwalelive kanye nelemave angephandle.4.2.    Lelisubuciko ligcile kulutjalomali lwalelive lolubekwe embili kanye nakumikhakha yetentfutfuko lefanana  (i) netetimali, temshwalensi, temcebo wetindlu netinsita temabhizinisi; (ii) tetekutfutsa netinhlelo tekutfutsa, (iii) kwakha timphahla; (iv) tetimayini netinkwali, (v) gezi, gesi nemanti, kanye (vi) netekulima nekusetjentwa kwemikhicito lelinywako.4.3.    Linika tindlela telutjalomali kute kuheheke emabhizinisi lamancane, lasemkhatsini kanye nemabhizinisi lamancane kakhulu ekukhuleni kwetemnotfo. Lelisubuciko liphindze futsi litsintse tivumelwane letimhibahiba, tesigodzi naletisemkhatsini kwemave lamabili live laseNingizimu Afrika lelitisayinile.4.4.    Lelisubuciko lihambisana netinjongo teLisu Lavelonkhe Lekutfutfukisa, i-ERRP, neLisubuciko Lelicatjangwe Kabusha Letetimboni kanye neLisu Lavelonkhe Letetakhiwonchanti lelisandza kuvunywa langa-2050. 4.5.    Tifundza letiyimfica kanye neminotfo yato lesiphohlongo lemcoka yasemadolobheni ngiyo lemcoka ekuchubeni lelisubuciko, lelitawuba idokhumenti lephilako letawuhambisana njalo nesimondzawo lesigucukako setemnotfo. 5.    Luhlakamsebenti Lwavelonkhe Lolubuyeketiwe Lwetinhlobonhlobo Tetintfo Letiphilako (i-NBF) 5.1.    Ikhabhinethi iyivumile i-NBF kutsi ifezekiswe. Le-NBF, ikhabhinethi leyivumile kutsi kubonisanwe ngayo ngeLweti 2020, yasungulwa ngekuhambisana neMtsetfo Wavelonkhe Wekulawula Temvelo: Umtsetfo Wetinhlobonhlobo Tetintfo Letiphilako, wanga-2004 (Umtsetfo Nombolo 10 wanga-2004). Lwenta kutsi kube nendlela lehlanganisiwe, lechumene,  nalefananako ekulawuleni tinhlobonhlobo tetintfo letiphilako ngito tonkhe tikhungo tembuso, tinganhlangano letingasito tembuso (ema-NGO), umkhakha lotimele kanye nemimango.5.2.    Nga-2018, Sikhungo Savelonkhe saseNingizimu Afrika Setinhlobonhlobo Tetintfo Letiphilako sente luhlolo lwetesayensi loluphelele lolumayelana nesimo setintfo letinhlobonhlobo letiphilako kanye nenhlalomphilo yalokuphilako lapha eNingizimu Afrika. Lisu lelibuyeketiwe letemkhakha we-NBF lekwenta lilungisa bungoti lobubonakale kuloluhlolo.5.3.    Loluhlaka lolubuyeketiwe kubonisanwe ngalo nato tonkhe tikhungo tahulumende; tikhungo letingaphasi kwehulumende (ema-SOE), tikhungo tebalondvoloti bemvelo; ema-NGO kanye nemimango yendzawo.  Kufezekiswa kwe-NBF kuholwa Lisubuciko Lavelonkhe Lalokunhlobonhlobo Lalokuphilako neLisu Lekwenta (langa-2015-2025). Live laseNingizimu Afrika lingumsayini weSivumelwane saMhlabuhlangene lesimayelana Nekwehlukahlukana Kwalokuphilako, lesigcugcutela kongiwa kwetintfo letahlukahlukene letiphilako, kusetjentiswa ngalokusimeme kwetincenye tako, kanye nekwabelana ngekungakhetsi futsi nangekulingana kwetinzuzo letivela kumitfombolusito yetelufutontalo.6.    Luhlelomsebenti Lwavelonkhe Lwesikhashana Lwekutfutfukisa Tendzawo (i-NSDF)6.1.    Ikhabhinethi yayivuma i-NSDF yesikhashana kutsi icale isebente. Yalungiswa ngekulandzela Umtsetfo Wekuhlela Tendzawo kanye neKulawulwa Kwekusetjentiswa Kwemhlaba, wanga-2013 futsi yavunywa kutsi kubonisanwe ngayo nemmango nga-2019. Imibono yatfolwa kulabatsintsekako labahlukahlukene, lokufaka ekhatsi imitimba yetebungcweti, yonkhe imikhakha yahulumende, ema-SOE kanye nemalunga emmango. 6.2.    Loluhlakamsebenti kuhloswe ngalo kutsi kubukanwe nekususa imishiyandvuku yetendzawo leyashiywa babusi betive nelubandlululo ngendlela lehlelekile nalechumene. Lwenta kutsi kube nentfutfuko legcile kutendzawo yesikhatsi lesidze ekuhleleni kanye neluhlelo lwekulawula kusetjentiswa kwemhlaba. Ledokhumenti itawutfolakala kuwebhusayithi yeLitiko Letekulima, Tingucuko Kutemhlaba neKutfutfukiswa Kwetindzawo Tasemaphandleni (www.dalrrd.gov.za).7.    Inchubomgomo Yekulawula Buwena Ngekwemtsetfo7.1.    Inchubomgomo Yekulawula Buwena Ngekwemtsetfo, ngemuva kwekubonisana lokubanti nemmango nga-2021. Lenchubomgomo itawungena esikhundleni  seMtsetfo Wekubona Bunguwe lokhona kwanyalo, wanga-1997 (Umtsetfo nombolo 68 wanga-1997), losungula Irejista Yavelonkhe Yelinanibantfu (i-NPR) kanye nekuchaza bungako bawo kumarekhodi etemtsetfo lobutfolakala kuwo. Lomtsetfo awuhambisani nemitsetfomgomo yemtsetfosisekelo wekulingana, kungabandlululi nesitfunti sebuntfu. 7.2.    Lenchubomgomo lemukelwe iphakamisa kutsi kube ne-NPR leyidijithali yinye yabo bonkhe bantfu   nanome ngabe unabuphi buve nesimo sebulili   lohlala nome lowase wahlala kulelive. Yenta kutsi kube neLuhlelo Lwavelonkhe Lwebunguwe lwebhayomethriki (i-NIS) lolutakwenta kutsi kube nekubuka umuntfu ngamunye. Le-NIS itawukhona futsi kuchumana naletinye tinhlelo tahulumende netemkhakha lotimele webunguwe.7.3.    Lenchubomgomo itawuphindza futsi icinisekise kuvikelwa kwemalungelo emalunga emmango wema-Lesbian, wema-Gay, walaba-Bisexual, wema-Transgender, wema-Intersex, wema-Queer newema-Asexual.8.    Umtsetfo Lokusakhulunyiswana Ngawo lomayelana neMishado eNingizimu Afrika 8.1.    Ikhabhinethi iwuvumile Umtsetfo Lokusakhulunyisanwa Ngawo lomayelana neMishado eNingizimu Afrika kutsi ufezekiswe. LoMtsetfo Lokusakhulunyiswana Ngawo uphendvula tehlulelo tenkantolo letinengi letitfole kutsi letinye tincenye temtsetfo wemshado atihambisani nemtsetfosisekelo. Wente kutsi yonkhe imishado yentiwe ngekulandzela ngekulandzela imitsetfomgomo yekulingana, kungabandlululi kanye nangesitfunti sebuntfu njengaloku kusho Umtsetfosisekelo waseRiphabhliki yaseNingizimu Afrika wanga-1996. 8.2.    LoMtsetfo Lokusakhulunyiswana Ngawo lovunyiwe utawuvumela bantfu baseNingizimu Afrika kanye nebahlali banome ngabe ngumuphi bulili labatikhetsele bona, tinshisekelo tenkholo netemasiko kute bahlanganiswe ngekwemtsetfo ngekuhambisana nemitsetfomgomo yemtsetfosisekelo. Lomtsetfo Lokusakhulunyiswana Ngawo uchaza lokunye kuhlanganiswa lokungafakwa njengemishado yebantfwana kanye naloko kuhlanganiswa lokwentiwa angekho umlingani wakhe.9.    Inchubomgomo yekusetjentiswa kweMnyele Lowodvwa (i-OSBP) 9.1.    Ikhabhinethi iyivumile i-OSBP kanye nelisubuciko lekuyifezekisa. Lenchubomgomo kuhloswe ngayo kwenta kutsi kube nekuhleleka kahle kuhamba kwebantfu netimphahla emkhatsini wetindzawo tekungena nekuphuma emhlabeni waseNingizimu Afrika nemave langubomakhelwane. Inika emandla ekusebenta Luhlakamsebenti lweMnyele Lowodvwa lolwavunywa yiKhabhinethi nga-2018. 9.2.    Kusetjentiswa kwalenchubomgomo kutawukwehlisa lokuminyana lokukhona etindzaweni tetfu tekungena kwebavakashi nabeca umnyele kanye nebahwebi. Letingenelelo tiphindze futsi tibe mcoka emitameni yalelive ekuchubeni sivumelwane se-AfCFTA.9.3.    Naseyisebenta ngalokuphelele nemitsetfo lefanele kanye nekwentiwancono kwetakhiwonchanti, sinembono wekutsi kusetjentwa kwetimphahla, tigitjelwa nebantfu kutawukwentiwa ngendlela lephutfumako futsi ngaphandle kwetihibe.10.    Kusingatfwa kwesikhashana kweKhomishini Yesimo Selitulu yaMengameli10.1.    Ikhabhinethi ikuvumile kusingatfwa kwesikhashana kweKhomishini yeSimo Selitulu yaMengameli nguMkhandlu Wavelonkhe Wekutfutfukisa Temnotfo Nebasebenti (i-Nedlac). I-Nedlac itawusingatsa lekhomishini namabhalane wayo iminyaka lemibili nome ngephasi kwayo kute kuvunyelwe kushaywa kweMtsetfo Wetingucuko Tesimo Selitulu.10.2.    Lesikhatsi sitawuphindza futsi sinike lekhomishini   ngekuhlanganyela neLitiko Letemahlatsi, Tekudoba Netemvelo   kutsi kuphotfulwe lucwaningo lwekufaneleka kanye nesehlakalo setebhizinisi ekusunguleni ikhomishini esikhatsini lesitako njengekusho kweMtsetfosivivinyo Wetingucuko Tesimo Selitulu. 11.    Umtsetfo Lokusakhulunyiswana Ngawo Loluhlaka weNchubomgomo Wetetitimela Tavelonkhe11.1.    Ikhabhinethi iwuvumile Umtsetfo Lokusakhulunyiswana Ngawo Loluhlaka weNchubomgomo Wetetitimela Tavelonkhe. Lenchubomgomo itawubangumkhombandlela ekudaleni luhlelo lwetekutfutsa letinelikhono letitawukhona kuchudzelana lapha kulelive kanye nemave emhlaba.11.2.    Lenchubomgomo iphakamisa kutsi kube netingenelelo letigcilile letitawugcugcutela lutjalotimali kuto totimbili tinsita tekuhambisa imphahla nebantfu. Itawuphindza futsi yente ncono kufinyelela etindzaweni tasemaphandleni futsi yandzise kuhamba kute kugcugcutelwe kukhula kutemnotfo. Itawuphindza futsi ifake ligalelo lelivakalako ekunciphiseni kukhipha intfutfu kwalelive njenjengaloku iphakamisa kutsi kube netebuchwepheshe lobusha betitimela ekwenteni ncono sitoko setitimela.11.3.    Lenchubomgomo itawukwatiswa ummango ngemuva kwekutsi Litiko Letekutfutsa seliyishicilele kuGazethi yaHulumende.C.    Umtsetfosivivinyo1.    Umtsetfosivivinyo Wemtimba Lotimele Wekwehlukanisa Bomasipala (i-IMDA) wanga-2022 1.1.    Ikhabhinethi yakuvuma kungeniswa ePhalamende kweMtsetfosivivinyo we-IMDA wanga-2022 kutsi uchubeke uwusebente. LoMtsetfosivivinyo washicilelwa kute kutsi ummango uphawule ngawo ngeNhlaba 2020 kanye nekuchumana lokwalandzela lokumayelana naloko kuphawula lokwavela kummango.1.2.    LoMtsetfosivivinyo wenta kutsi kube nekubusa kwe-IMDA. Tiphakamiso tayo tifaka ekhatsi kuchaza sikhatsi sekuba sesikhundleni kwemalunga eBhodi nekutsi kufanele angasebenti ngalokugcwele, ngaphandle kwaSihlalo longasebenta ngalokugcwele. Iphindze futsi ikhombe indlela i-IMDA lemayelana nenchubo yekujuba iminyele.D.    Imicimbi Letako1.    Kuvakashela eMiddle East 1.1.    Mengameli Ramaphosa utawuhola litsimba leTindvuna leliya eMbukisweni Wemhlaba eDubai e-United Arab Emirates ngeMsombuluko, tinge-28 Indlovulenkhulu 2022. Live laseNingizimu Afrika litimbandzakanya kulombukiso lihamba nelithende lekukhombisa umcebo wemagugu alelive letfu kanye nematfuba elutjalomali.E.    Imilayeto1.    KuhalaliselaIkhabhinethi itsandza kuhalalisela kanye nekufisela lokuhle:licembu lekhilikithi labomake baseNingizimu Afrika, ngekuphakamisela etulu umjeka wavelonkhe walelive eNdzebeni Yemhlaba Yekhilikithi Yabomake eNew Zealand.  Bancobe Tingcweti Temhlaba tanyalo iNgilandi emdlalweni wabo wesitsatfu futsi bakhonile kuphumelela imidlalo lemine kulomchudzelwano. 2.    Kudzabuka Ikhabhinethi ihlanganyela kanye naMengameli ekuvakaliseni kudzabuka kuhulumende kanye nakubantfu baseRiphabhliki yaseZambiya ngekubashiya emhlabeni kwaMengameli wabo waphambilini Rupiah Bwezani Banda (85).Ikhabhinethi ivakalisa kudzabuka kwayo emndenini nakubangani: beMnu. Michael Spicer (68), Sisebenti Lesikhulu saphambilini (i-CEO) ye-Business Leadership South Africa, lodlale indzima lemcoka ekwakheni budlelwane emkhatsini wemabhizinisi nahulumende.beMnu. Luzuko Koti (47), Umcondzisi waphambilini weTekuchumana Netekumaketha e-Nelson Mandela Foundation neMlawuli Wetemabhizinisi ku-Channel Africa.beMnu. Sheik Abdul Gamiet Gabier (86), Mengameli Wemphilo Yonkhe weMkhandlu Wetebulungiswa Wemamozile eNingizimu Afrika, labekadze asifundziswa lesatiwako, sishikashiki semmango kanye nelihambambili le-Al-Azhar Institute yaseKapa. F.    Kubekwa etikhundleni Kutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.1.    Emalunga eBhodi langekho eSigungwini seKoporasi Yavelonkhe Yetetindlu Yetimali: (a)    Mnu. Luthando Vutula; (b)    Mnu. Thembinkosi Bonakele;(c)    Mk. Seithati Bolimpobo;(d)    Mk. Thembisile Chiliza;(e)    Mk. Palesa Kadi; (f)    Mk. Philisiwe Mthethwa;(g)    Mnu. Thulani Mabaso;(h)    Mnu. Paul Heeger;(i)    Mnu. Velile Cecil Dube;(j)    Mk. Tshepiso Kobile; kanye(k)    naMk. Ayesha Seedat.2.      Mnu. Lwazi Mboyi njenge-CEO  ye-Ejensi Yetekutfutsa Ngemgwaco Yekuhwela Umnyele.3.    Mk. Nozipho Mdawe njenge-CEO yeThrafiki Yemoya Netinsita Tekuhamba Ngemoya.4.    Mk. Tshepo Kgare njenge-CEO Yekulawula Tekuphepha Etitimeleni. 5.    Mnu. Brenton Van Vrede as njengeMlawuli Losesigungwini: Kulawula Kusebenta Kwetibonelelo tahulumende ku-Ejensi Yesibonelelomali yaseNingizimu Afrika.Imibuto: Mk. Phumla Williams   Lokhulumela Ikhabhinethi Makhalekhikhini: 083 501 0139"
"Sitatimende Semhlangano weKhabhinethi Wevidiyo-inthanethi WangaLesitsatfu, mhla ti-6 Mabasa 2022",6 Apr 2022,https://www.gov.za/speeches/statement-cabinet-meeting-6-april-2022-6-apr-2022-0000,https://www.gov.za/ss/speeches/statement-cabinet-meeting-6-april-2022-6-apr-2022-0000,"A. Tindzaba Letibalulekile Telive1. Inkhomfa Yesine Yelutjalomali yaseNingizimu Afrika (i-SAIC)1.1. Ikhabhinethi ikwemukele kuphotfulwa ngemphumelelo kwe-SAIC yesine lebeyibanjelwe e-Sandton Convention Centre, eJozi ngaLesine, mhla tinge-24 Indlovulenkhulu 2022, lokubonakele ngebatjalimali balelive kanye nebemave batsembisa lutjalomali lolusha kulelive.1.2. Live lakitsi litfole tetsembiso telutjalomali letinge-80 letinsha letihlangene tenta tigidzigidzi letinge-R332. Loku kwenta samba sesisonkhe selutjalomali lesetsenjisiwe sabangemathriliyoni langu-R1.14, lokungakalingani kuphela emaphesenti lange-95 emgomo wetfu welutjalomali kodvwa lokuyintfo lesibeka ngalokucinile endleleni yekwendlula umgomo welutjalomali lwetfu lwemathriliyoni langu-R1.2 ngeminyaka lesihlanu.1.3. Letetsembiso telutjalomali ticinisekisa simo salelive sekuba yindzawo longatikhetsela yona kutsi utjale timali takho kuyo.1.4. Kute kube ngunyalo, tigidzigidzi letinge-R316 tetetsembiso letitjalwe kumiklamo lenge-46 leseyiphotfuliwe kanye naleminye imiklamo futsi lenge-57 lesengakaphotfulwa. Ikhabhinethi iyatinaka timphumelelo tetetsembiso tasesikhatsini lesengcile njengaloku kubikiwe kuNkhomfa, lokufake ekhatsi likhono lekwenta kumikhicito lemisha emikhakheni leyehlukahlukene njengetigitjelwa, kukhicitwa kwekudla, tikhungo tedijithali netemitsi.1.5. Ikhabhinethi icele yonkhe imikhakha yemmango kutsi yesekele letingelelo letimcoka njengaloku sisebentisana ekubuyiseleni emuva lizinga letfu lekuswelakala kwemisebenti, leselenyuke lafinyelela kumaphesenti lange-35.3, ngekusho kwemiphumela yeLuklayo lweKota yeTebasebenti lesandza kukhishwa Lubalobalo lwaseNingizimu Afrika.2. Kususwa Kwesimo Savelonkhe Senhlekelele2.1. Ikhabhinethi iphindze futsi yemukela kususwa kweSimo saVelonkhe seNhlekelele lokumenyetelwe nguMengameli Cyril Ramaphosa ngeMsombuluko, mhla ti-14 Mabasa 2022.  Lelibanga leselihanjiwe liphumelele ngenca yekucina kwebantfu baseNingizimu Afrika labahambisene nato tonkhe tinchubo tekuphepha teSifo seligciwane leKhorona (i-COVID-19) letibekwe nguhulumende kuvikela timphilo netindlela tekutiphilisa.2.2. Kusukela manje lolubhubhane selutawulawulwa ngekulandzela Umtsetfo Wavelonkhe Wetemphilo, wanga-2003 (Umtsetfo Nombolo 61 wanga-2003). Lemitsetfosimiso yetemphilo yesikhashana Umtsetfo Wavelonkhe Wetemphilo wanga-2003 lesuselwa kuyo uvulekile kutsi ummango uphawule ngawo kudzimate kube mhla ti-16 Mabasa 2022.2.3. Ikhabhinethi ikhumbute bonkhe bantfu balelive kutsi bachubeke ngekulandzela tinyatselo letidzingekile tekutivikela kanye nekuvikela labanye ekwesulelekini ngelufu lwe-COVID-19. Loku kufaka ekhatsi kugeza njalo tandla tetfu ngemanti lanensipho nome ngesibulalimagciwane lesine-alkhoholi lenge-70%, kufaka sifonyo lesimbonya umlomo nemphumulo nasisetindzaweni letingekhatsi, sigcine kunelibanga lekuphepha lekuchelelana emkhatsini wetfu lokungenani limitha linye, sivule emafasitela kutsi kushaye umoya kanye nekugoma.2.4. Imijovo yekugomela i-COVID-19 iyakhona kuvikela kutsi ungaguli kakhulu, ungangeniswa esibhedlela ngisho nekufa. Tivikele wena  kanye nalabo lobatsandzako ngekutsi uvakashele indzawo yekugoma lesedvute kute ugome mahhala, ngisho nome ngabe ungakabeki licembe ngaphambilini.3. Kuntjintjela eluhlelweni lwekusakata ngedijithali3.1. Kuhlehliswa kweLusuku lwamhla tinge-31 Indlovulenkhulu Lwekusuka eluhlelweni lwe-Analogue lube mhla tinge-30 Inhlaba 2022 kunika hulumende sikhatsi lesanele sekutsi aphotfule kufakwa kwemabhokisi e-set-top (ema-STB) kwalawo makhaya labhalise ngesikhatsi futsi lafanelekile kutsi awatfole ngembikwesikhatsi sekuntjintja kweluhlelo lwe-analogue.3.2. Litiko Letekuchumana Netebuchwepheshe Bedijithali litawucinisekisa kutsi onkhe lamakhaya lange-507 251 labhalise ngamhla tinge-31 Imphala 2021 ayachunywa kungakashayi mhla tinge-30 Inhlaba 2022. Lamakhaya lange-260 868  labhalise emkhatsini wamhla tinge-31 Imphala 2021 kanye namhla ti-10 Indlovulenkhulu 2022 atawuchunywa kuma-STB awo ngamhla tinge-30 Inyoni 2022.3.3. Ikhabhinethi inelitsemba lekutsi kuphotfulwa kwalenchubo kutawusekela inchubo yekutfutsela eluhlelweni lwedijithali kanye nekukhululwa kwemagagasi ekusakata lasetulu.4. Kulwa nebugebengu kanye nenkhohlakalo4.1. Ikhabhinethi ihalalisele Khomishana weMaphoyisa waVelonkhe lomusha, Jenene Sehlahle Fannie Masemola, ngemuva kwekucashwa kwakhe nguMengameli Ramaphosa lokusandza kwenteka. Jenene Masemola unelirekhodi lelihle kakhulu lemphumelelo kutebuphoyisa kuyo yonkhe iNingizimu Afrika.4.2. Ikhabhinethi iyemukele imiyalo yenkantolo lekhishwe Inkantolo Lephakeme yaseGauteng yawunika Luphiko Lwekudla Imphahla lweMtimba Wavelonkhe Wetekushushisa (i-NPA) lekhishelwe labo labatimbandzakanye  ekusiteni ngetetimali  ekutsengweni kwe-Optimum Coal Mine ngetigidzigidzi leti-R2.1 nga-2016 yinkampani i-Tegeta Exploratin and Resources banikati bayo ngumndeni webaka-Gupta.4.3. Letijubo, letikhomba indlela lenemphumelelo nalechumene ye-NPA kanye neLihhovisi Letekuphenya Bugebengu Lobubekwe Embili beLuphiko lweteMaphoyisa aseNingizimu Afrika, titfumela umlayeto locinile lomayelana nekukhula kwelikhono lekwenta tintfo kwahulumende ekubukaneni neKubanjwa Kwembuso Ngabhongwane kanye nekucinisekisa kutsi kuba nekutilandza kulabo labambandzanyekako   kanye nekudla, kubuyisa futsi nekubuyisela imali leyebiwe.4.4. Kwenta labo labambandzanyeka enkhohlakalweni kutsi batilandze, Ikhabhinethi iphindze futsi yasemukela sehlulelo seNkantolo yeMacala Lakhetsekile eTemabhizinisi yasePalm Ridge eGauteng lesiniketwe umlawuli wetetimali waphambilini wase-Eskom ngekukhwabanisa lesikhungo setemandla tigidzi letinge-R35 ngekutsi ente ema-invoyisi langasilo liciniso ekutfutsa emalahle kanye nemitamo yekubuyisa emuva lemali leyebiwe.4.5. Njengesinyatselo lesimcoka salelive letfu ekulweni nenkhohlakalo, Ikhabhinethi ikwemukele kwendluliswa kwencenye yesine yeMbiko weKhomishini Yetebulungiswa Lephenya ngeKubanjwa kweMbuso ngaBhongwane. Mengameli Ramaphosa utakwetfula ePhalamende tingenelelo tekufezekisa tincomo talekhomishini ngesikhatsi angenisa umbiko lophelele ngeNhlaba 2022.5. Inkhomfa Lengakavami Yemtimba Wemave Lamatsatfu Yentfutfuko Yemmango loseNingizimu ne-Afrika (i-SADC)5.1. Ikhabhinethi iyemukele lemiphumela yeNkhomfa Lengakavami Yemtimba Wemave Lamatsatfu Yentfutfuko Yemmango loseNingizimu ne-Afrika lebeyibanjelwe ePitoli ngeMsombuluko, mhla ti-4 kanye nangaLesibili, mhla ti-5 Mabasa 2022. INingizimu Afrika isingatse lenkhomfa njengaSihlalo weMtimba we-SADC lomayelana neTepolitiki, Tekuvikela Nekubambisana Kutekuphepha. Sikhatsi sekuba sesikhundleni kwalelive sisukela ngeNgci 2021 kuya enyangeni yeNgci 2022.5.2. Lenkhomfa yemukele, emkhatsini walokunye umbiko wenchubekelembili weMsebenti Lomcoka we-SADC eMzambiki (i-SAMIM). I-SAMIM yatfunyelwa kutsi iyewusekela live laseMzambiki kutsi lilwe nebuphekulasikhuni kanye netento tebudlova lobukhulu.6. Temnotfo6.1. Ikhabhinethi itemukele tilinganiso tekukhokhela tikweleti letentiwe yi-ejensi i-Moody mayelana nesimo seNingizimu Afrika sekuyikhuphulela esimeni lesisimeme lesisuka kulesibi kanye nesincumo sekucinisekisa tilinganiso tekukweleta lapha ekhaya kweNingizimu Afrika nasemaveni angephandle yakubeka ku- Ba2. 6.2. Lokukhushulwa kucinisekisa umsebenti wahulumende wekubuyisela esimeni kusimama kutetimali kwahulumende walelive, lokwesekelwa kugcogca lokuncono kunaloko bekulindzelekile kwemalingena.6.3. Imiphumela yemalingena yesikhatsi senyanga yaMabasa 2021 kute kube yinyanga yeNdlovulenkhulu 2022, ikhombise kutsi Luphiko lwaseNingizimu Afrika lweKugcogca Imalingena lugcogce imali lengetulu kwemathriliyoni lange-R1.5. Loku kusho kwenta ncono ngemaphesenti lange-25 ngetulu kwanyakenye kanye nekwenyuka ngemaphesenti la-15 kulomnyaka lophelile ngembikwelubhubhane lwe-COVID-19.6.4. Hulumende usebentisa imalingena leyengetiwe ekwenteni ngekushesha kusimamisa sikweleti kanye nekulungisa tidzingo tentenhlalo letiphutfumako, kugcugcutela kudaleka kwemisebenti ngekusebentisa Umtamo Weluhlelo lwaMengameli Lwekutfutfukisa Lusha, kanye nekwesekela umkhakha wetemphilo tahulumende.7. Inyanga Yenkhululeko7.1. INingizimu Afrika lonyaka igubha Inyanga Yenkhululeko ngaMabasa ngelitsemba lelivuseleke kabusha lelikusasa lelincono, ngemuva kwekubeketela kamatima iminyaka lemibili lematima ngaphasi kwelubhubhane lwe-COVID-19 lwemhlaba wonkhe. Lolusuku Lwenkhululeko lutawugujwa ngaLesitsatfu, mhla tinge-27 Mabasa 2022.7.2. Ngenyanga Yenkhululeko sikhumbula futsi sihloniphe bonkhe labo kutinikela kwabo lokwenta kutsi sikhone kujabulela emalungelo eluntfu kanye netinkhululeko leticuketfwe kuMtsetfosisekelo wetfu waseRiphabhliki yaseNingizimu Afrika lobatjatwa mhlaba wonkhe wanga-1996.7.3. Ikhabhinethi icele bonkhe bantfu baseNingizimu Afrika kutsi basebentisane njengaloku sichubeka ngemzabalazo wetfu wekuncoba umtselela lomubi we-COVID-19. Kudzingeka kutsi sonkhe sidlale indzima yetfu kute sibuyisele esimeni umnotfo wetfu, ngekusebentisa Lisu Lekwakha Kabusha Umnotfo Nekuwuvusetela, kanye nekukhulisa kakhulu emabhizinisi kute akhone kudala imisebenti leminyenti.8. Inyanga Lengcwele ya-Ramadan8.1. Ikhabhinethi ifisele ummango weMasulumane aseNingizimu Afrika Inyanga Lengcwele ya-Ramadan lebusisekile. Ramadan ugcinwa minyaka yonkhe emhlabeni wonkhe ngekutsi kuthandazwe, kuzilwe  kanye nekuphana. Ummango weMasulumane uyincenye yeluphawu lwekwehlukahlukana kwetfu kwavelonkhe.B. Tincumo teKhabhinethi1. Lisu Lelikhulu Lavelonkhe Leliluhlaka Lekutfutfukisa Emabhizinisi Lamancane Lahlanganisiwe (i-NISED)1.1. Ikhabhinethi ikuvumile kushicilelwa kweLisu Lelikhulu leliluhlaka le-NISED kute kutsi ummango uphawule ngalo. Lisubuciko lekucala Lelihlanganisiwe Letemabhizinisi Nemabhizinisi Lamancane lavunywa nga-2005. Lelisubuciko kanye ne-NISED leyalandzela yenta kutsi kube neMtsetfo Lohlongotwako wanga-1995 lomayelana neLisubuciko Lavelonkhe Lekutfutfukiswa Nekukhutsatwa Kwemabhizinisi Lamancane aseNingizimu Afrika.  1.2. Naseyivunyiwe le-NISED itawubese itsatsa sikhundla seLisubuciko Lelihlanganisiwe Lebubhizinisi Nemabhizinisi Lamancane lelikhona kwanyalo. Litakwenta kutsi kube neluhlakamsebenti lwekuchumanisa lwetinhlelo letimcoka tabo bonkhe labadlala indzima ekutfutfukiseni emabhizinisi lamancane likhomba indlela, indlela yekuchumanisa letawukhomba indlela tonkhe tinhlelo letesekela emabhizinisi lamancane.  1.3. Lelisubuciko lihlose kukhulisa kutimbandzakanya kwemabhizinisi lamancane kutemnotfo letihlelekile, kucedza inchubo lebambelelako kanye nekugcugcutela kuchuba ngendlela lelula temabhizinisi, ikakhulu emabhizinisi lamancane.1.4. I-NISED ingumphumela wekubonisana kabanti nematiko lafanele kumkhakha wahulumende wavelonkhe, wesifundza kanye newasekhaya, temabhizinisi, tebasebenti, betemfundvo lephakeme kanye netikhungo letahlukahlukene letifanele.2. Kufakwa kwe-Ejensi Yetetimali Yemabhizinisi Lamancane (i-SEFA) neLuphiko Lwekutfutfukisa Emabhange Layimfelandzawonye (i-CBDA) ku-Ejensi Yekutfutfukisa Emabhizinisi Lamancane (i-SEDA)2.1. Ikhabhinethi yakwemukela kwengetwa kwesikhatsi ngetinyanga letinge-20 sekuhlanganisa letikhungo letimbili i-SEFA ne-CBDA ku-SEDA. Lokuhlanganiswa ekucaleni kwakuhlelwe kutsi kucale kusukela mhla ti-01 Mabasa 2022. Loku kwaba ngemuva kwekutsi Ikhabhinethi ikuvumile lokuhlanganiswa kucinisekisa kutsi hulumende wenta kutsi kube nesikhungo sinye lesitawusekela umsebenti waso wekusekela emabhizinisi lamancane kuya kulasemkhatsini kanye nemakoporasi.2.2. Lesikhatsi lesengetiwe lesivunyiwe sitakwenta kutsi Litiko Letekutfutfukiswa Kwemabhizinisi Lamancane likhone kuphotfula lubuketo lwemtsetfo kute kutsi kube nesimondzawo senchubomgomo lesemtsetfweni lekahle levumela kutsi kwakhiwe sikhungo sinye   i-SEDA. Sikhungo sinye nalesinemitfombolusito leyanele sitakwenta kutsi kube nekwesekelwa lokuhle kwemabhizinisi lamancane kuya kulasemkhatsini kanye nemakoporasi. Ikhabhinethi iphindze futsi yakuvuma kukhetfwa kweBacondzisi Bemabhodi esikhashana e-SEFA ne-SEDA.3. Imitsetfosimiso lephatselene neKuvikelwa, Kugcugcutela, Kutfutfukisa neKulawula Lwati Lwendzabuko (imitsetfosimiso ye-IK)3.1. Ikhabhinethi ikuvumile kushicilelwa kwemitsetfosimiso ye-IK kutsi ummango uphawule ngayo. Imitsetfosimiso ye-IK itawunika emandla kutsi kufezekiswe Umtsetfo we-IK, wanga-2019 (Umtsetfo Nombolo 6 wanga-2019).3.2. LoMtsetfo wenta kutsi kube nekuvikeleka, kugcugcuteleka, kutfutfukisa nekulawula lwati lwendzabuko. Wenta kutsi kube nekusungulwa kwetinhlelo tavelonkhe te-IK; kulawulwa kwemalungelo emmango we-IK. Uphindze futsi wente kutsi kusungulwe litsimba lekweluleka; kunakwa kwalokufundvwe phambilini, kuchuba inchubo nekuchumanisa te-IK.3.3. Lemitsetfosimiso lephakanyisiwe iphatselene, emkhatsini walokunye, kusungula Litsimba Lekweluleka; tinchubo tekuvunyelwa ngekucinisekiswa; kubhaliswa kwemakhonokwenta alabasebenta nge-IK; kufinyelelwa njani nome isetjentiswa njani i-IK kanye nekugcina emarejista e-IK. Lemitsetfosimiso iphindze futsi yenta kutsi kube netindlela tekusombulula tinchabano.3.4. Lemitsetfosimiso itawufakwa kugazethi futsi kukhonwe kufinyelelwa kuyo ngekusebentisa iwebhusayithi yeLitiko Letesayensi Netingucuko Letinsha letsi: www.dsi.gov.za. Itawutfolakala futsi ngato tonkhe tilwimi letisemtsetfweni.4. Luhlakamsebenti LwaMhlabuhlangene Lwekubambisana Kutentfutfuko Lesimeme (i-UNSDCF) lwanga-2020-20254.1. Ikhabhinethi iyivumile i-UNSDCF yanga-2020-2025 yaseNingizimu Afrika kutsi ifezekiswe. Loluhlelomsebenti lwenta kutsi kube nebudlelwane bekutilandza emkhatsini wahulumende, ummango ngebubanti kanye nelihhovisi lelive laMhlabuhlangene lapha eNingizimu Afrika.4.2. I-UNSDCF ihlahlela tinsika letine letibanti telisubuciko letibekwe embili kutsi tentiwe letifaka ekhatsi (1) tekufaka wonkhe wonkhe, bulungiswa nekukhula lokusimeme; (2) emakhono onkhe emfundvo umuntfu lanawo netingucuko kutenhlalo; (3) tekubusa ngemphumelelo, ngelikhono nangekwetingucuko; kanye (4) nekucina kwesimo selitulu kanye nekulawulwa ngalokusimeme kwemitfombolusito yemvelo.4.3. Letinsika telisubuciko tichumene neLisu Lavelonkhe Lentfutfuko: Umbononchanti wanga-2030 kanye neLuhlelomsebenti Lwelisubuciko Lwethemu Lesemkhatsini, kanye neMigomo ye-UN Yentfutfuko Lesimeme lechutjwa lihhovisi lelive le-UN lapha eNingizimu Afrika. Lokufezekiswa kutawukwentiwa ngelisubuciko lekuhlanganisa ndzawonye imitfombolusito.5. Kungenelela Kwavelonkhe Kumkhandludolobha Welidolobha lelikhulu i-Mangaung kanye neMasipala Wendzawo i-Enoch Mgijima5.1. Ikhabhinethi ikuvumile lokungenelela ngekulandzela Sigaba se-139(7) seMtsetfosisekelo waseRiphabhliki yaseNingizimu Afrika wanga-1996, lofundvwe kanye kanye neSigaba se-150 seMtsetfo Wekulawula Timali Tabomasipala, wanga-2003 (Umtsetfo Nombolo 56 wanga-2003), kumkhandludolobha wedolobha lelikhulu i-Mangaung kanye neMasipala Wendzawo i-Enoch Mgijima. Bobabili labomasipala babukene nekwehluleka lokukhulu kulawula timali nekuletsa tinsita sikhatsi lesidze.5.2. Sigungu Lesiphetse Sifundza saseFreyistata sifake Mkhandludolobha Welidolobha lelikhulu i-Mangaung ngaphasi kwekungenelela lokusemtsetfweni ngekulandzela Sigaba se-139(5) (a) ne-(c) seMtsetfosisekelo ngeNgongoni 2019. Lisu lelisemtsetfweni lwekubuyisa timali labese-ke liyabekwa kubomasipala nga-2020. Ngemuva kwekwehluleka iminyaka lengetulu kwalemibili kutsi ufezekise lelisu lekubuyisa timali ngesikhatsi sekungenelela kwesifundza, loMasipala nyalo-ke sewungephasi kwekungenelela kwavelonkhe ngekulandzela Sigaba se-139(7) seMtsetfosisekelo.5.3. Masipala weNdzawo i-Enoch Mgijima wabekwa futsi ngaphasi kwekungenelela lokusemtsetfweni Sigungu Lesiphetse Sifundza saseMphumalanga Kapa ngekulandzela Sigaba se-139(5) (a) seMtsetfosisekelo nga-2018. Nanome kunjalo, ngekutsi lomasipala wehlulekile kuchubeka kwenta ncono kusebenta kwawo ngekwetetimali nekuletfwa kwetinsita, Ikhabhinethi yancuma kutsi iwufake ngaphasi kwekungenelela kwavelonkhe.5.4. Lokucela kungenelela kwavelonkhe ngekulandzela Sigaba se-139(7) seMtsetfosisekelo kusho kutsi kubo bobabili labomasipala, hulumende wavelonkhe nyalo sekutawusebenta yena esikhundleni seSigungu Lesiphetse. Loluhlobo lwekungelela lusemtsetfweni futsi lulandzela inchubo lefananako neyeSigaba se-139(5) seMtsetfosisekelo, ngaphandle kwekutsi nyalo hulumende wavelonkhe nyalo sewutatfwala ngco tibopho taletingenelelo.5.5. Kunika emandla kutsi kutsatfwe letibopho, Labamelele Ikhabhinethi Yavelonkhe (i-NCR) batawutfunyelwa khona madvute kulabomasipala bobabili. Indvuna Yetetimali itawunika emandla i-NCR futsi itawube yesekelwa licembu lelimhibahiba letingcweti. Sincumo sisengakatsatfwa kwanyalo sekuhlakata umkhandlu wamasipala ngekulandzela Sigaba se-139(5)(b) seMtsetfosisekelo.5.6. Lokungenelela kwavelonkhe kutawucala kusebenta nasekufakwe ngekwemtsetfo kuGazethi yaHulumende, nanome kunjalo, leSigaba se-139(5) sekungenelela lesikhona sitawuloko sisebenta kudzimate kube ngulolusuku. Sigaba se-139(1) sekungenelela kuMasipala weNdzawo i-Enoch Mgijima esikhundleni saso kutawufakwa Sigaba se-139 (5) (a) ne-(c) sekungenelela,  lesitawuvala kwehluleka kwamasipala kufezekisa tibophelelo takhe tekuphatsa. Indvuna Yelihhovisi laMengameli, Mnu. Mondli  Gungubele   kanye neNdvuna Yetetimali, Mnu.Enoch Godongwana neNdvuna Yetekubusa Ngekubambisana Netendzabuko, Dkt.  Nkosazana Dlamini Zuma   batawubamba umhlangano wekwatisa betindzaba kuleliviki lelilandzelako kuchaza ngalokungenelela kwavelonkhe.C. Imicimbi Letako1. Imbizo yaMengameli Yeluhlelo Lwekutfutfukisa Tigodzi (i-DDM)1.1. Mengameli Ramaphosa utawubamba Imbizo yaMengameli ye-DDM ePetrus Molemela Sports Complex eMangaung, eFreyistata ngaLesihlanu, mhla ti-8 nangeMgcibelo, mhla ti-9 Mabasa 2022.1.2. LeMbizo, lebitwe ngaphasi kwengcikitsi letsi:  Ungashiyi namunye ngemuva,  itawuhlola lizinga lekuletfwa kwetinsita kulesifundza, kulandzelela inchubekelembili lemayelana ne-DDM, kanye nekwengamela tingenelelo letimcoka nemasu.1.3. Imbizo ye-DDM yaMengameli inkhundla lemcoka yekutimbandzakanya kwemmango ngobe inika takhamuti livi kanye naMengameli litfuba lekulalela bantfu kanye nekuphendvula kuloko labakhala ngako. Bantfu baseNingizimu Afrika bangatilandzelela tinkhulumiswano ngekutsi batimbandzakanye enkhundleni yekuchumana ngaphasi kwe-#PresidentialImbizo.D. KuhalaliselaIkhabhineti itsandza kuhalalisela kanye nekufisela lokuhle:Mnu. Nkosinathi Maphumulo, lowatiwa kancono nga-DJ Black Coffee, losandza kuklonyeliswa ngemklomelo wakhe we-Grammy wekucala kumkhakha we- Best Dance/Electronic Album  ngengoma yakhe letsi-Subconsciously, emcimbini we-64th Grammy Awards lebewubanjelwe lapha eLas Vegas, eMelika. E. Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.1. Mnu. Mpumelelo Tyikwe njengeSisebenti Lesikhulu neMcondzisi weSigungu  weNhlangano yaseNingizimu Afrika Yemshwalensi Webungoti Lobukhetsekile.Imibuto:Mk. Phumla Williams   Sikhulumi seKhabhinethiMakhalekhikhini: 083 501 0139"
"Sitatimende Semhlangano weKhabhinethi Wevidiyo-inthanethi WangaLesitsatfu, mhla ti-11 Inkhwekhweti 2022 ",12 May 2022,https://www.gov.za/speeches/statement-virtual-cabinet-meeting-wednesday-11-may-2022-12-may-2022-0000,https://www.gov.za/ss/speeches/sitatimende-semhlangano-wekhabhinethi-wevidiyo-inthanethi-wangalesitsatfu-mhla-ti-11,"A.    Tindzaba Letibalulekile Telive1.    Lulawulo lwenhlekelele ngemuva kwetikhukhula1.1.    Ikhabhinethi ivakalisa kudzabuka kwayo kubo bonkhe bantfu labalahlekelwe tihlobo tabo labatitsandzako kuletikhukhula letidale umonakalo letisandza kwenteka letikhahlamete tincenye letinyeti telive letfu, ikakhulu KwaZulu-Natal. 1.2.    Kumenyetelwa kwetingenelelo tekuhhamula Simo Savelonkhe Senhlekelele netingenelelo tetenhlalomnotfo letisandza kumenyetelwa nguMengameli Cyril Ramaphosa, kuhloswe ngato kucinisekisa kuphendvula lokuhlanganisiwe nalokunemphumelelo kuyo yonkhe imikhakha yahulumende, ngekusebentisa Sikhungo Savelonkhe Sekulawula Tenhlekelele.1.3.    Sigidzigidzi sinye semarandi hulumende lasente kutsi sitfolakale sisetjentiselwa kwesekela kuhhamula nemitamo yekuvusetela kabusha, kubuyisela esimeni tinsita letisisekelo kanye nekuniketa lusito lwebuntfu ngendlela yekudla, emanti, kuhanjiswa kwekungcola kanye netimphahla tekugcoka.1.4.    Lenchubo yekwakha kabusha tindzawo letitsintsekile seyivele icalile njengaloku bantfu belive lakitsi babumbana ekuncumeni kutsi basite labo labalahlekelwe ngemakhaya abo naloko labanako.2.    Lokusha mayelana neSifo seLigciwane leKhorona (i-COVID-19) 2.1.    Ikhabhinethi ikucaphele ngekukhatsateka kwenyuka lokusandza kwenteka kwelufu lwe-COVID-19 kuletinye tincenye futsi icela bonkhe bantfu kutsi batsatse tinyatselo tekutivikela kuleligciwane lelibulalako, ikakhulu ngalesikhatsi sasebusika.2.2.    Leligciwane solomane lisasenebungoti lobungapheli kantsi kugoma kusikhali lesiyimphumelelo lenkhulu sekutsi sitivikele. Ikhabhinethi ijabulile kubona bantfu labanyenti bachubeka nekukhetsa kugoma njengendlela yekucala yekutivikela ku-COVID-19 ngemuva kwelubalobalo lolusandza kwentiwa lolukhomba kutsi sesifinyelele ngetulu kwe-50 yemaphesenti ebantfu labadzala lasebagomile etifundzeni letisihlanu. 2.3.    Ikhabhinethi icela labo labasengakagomi kutsi bagome kute bativikele kanye nalabatsandzekako babo. Kufanele kutsi sonkhe sichubeke nekugcina tonkhe tinchubo tekutivikela ku-COVID-19, lokufaka ekhatsi kufaka sifonyo lesivala imphumulo nemlomo, sigeze tandla ngemanti nangensipho, nome sisebentise sibulalimagciwane sekugeza tandla lesine-70% ye-alkhoholi, kanye nekugcina libanga lekuchelelana leliphephile lokungenani libe imitha yinye. 3.    Sibonelelo Sahulumende Sekuhhamula Inhlupheko (i-SRD) 3.1.    Ikhabhinethi igcugcutele takhamuti letitfola sibonelelo sahulumende sekuhhamula inhlupheko kutsi tiphindze futsi tifake ticelo, ngemuva kwekungeniswa kwemitsetfosimiso lemisha lelawula ticelo kanye nekufaneleka kutfola lesibonelelo sahulumende.3.2.    Ticelo tingafakwa kuwebhusayithi ye-Ejensi Yesibonelelomali yaseNingizimu Afrika (i-SASSA ku: https://srd.sassa.gov.za/. Luhlelo lwekufaka ticelo luvulwe mhla tinge-23 Mabasa 2022 kantsi lusebentisa ngalokuphelele inchubo yedijithali kute kutsi kutsatse sikhatsi sekukuphendvula lesiphangisako. 3.3.    Lesibonelelomali sekuhhamula siyinetha yekuphephela lemcoka yemindeni leswelako lengabe ikhahlabetwe buphuya nekuswela umsebenti. Hulumende utimisele kuniketa lusito lwetenhlalo kulabo abahlaseleka lula kakhulu kute kutsi bakhone kuhlangabetana netidzingo tabo letisisekelo.4.    Tekuphepha Nekuvikeleka 4.1.    Ikhabhinethi iyachubeka nekuhlaba kubulawa kwabomake lokute ingcondvo futsi iyakwemukela kuphendvula ngekushesha lokwentiwe tiphatsimandla tekucinisekisa kugcinwa kwemtsetfo ngekubamba basolwa labayamaniswa nekufa kwaMk. Hillary Gardee (28), waKamagugu eMpumalanga. Ikhabhinethi ichubeka futsi ngekuhlaba sento sekubulawa kwebantfu labasitfupha eKhayelitsha, eKapa. Lokubulala lokute ingcondvo kuyinkhumbuto yekutsi kufanele sente kakhulu njengemmango kute sicedze budlova kanye nebudlova lobucondziswe ebulilini lobutsite kanye nekubulawa kwalabasikati (i-GBVF).4.2.    Ikhabhinethi igcugcutela bonkhe bantfu lapha eveni kutsi basebentisane nahulumende ekulweni nebugebengu kanye ne-GBVF. Ngekubambisana singasenta siciniseko sekutsi imimango yetfu kanye netitaladi tetfu tiphephile kubo bonkhe bantfu, lokufaka ekhatsi bantfu lasebakhulile, bomake nebantfwana.5.    Temnotfo5.1.    Ikhabhinethi ikwemukele kuvulwa ngalokusemtsetfweni kwefekthri yekubhaka titini yakwa-Corobriks i-Kwastina lapha eDriefontein eGauteng nguMengameli Ramaphosa ngaLesitsatfu, mhla ti-4 Inkhwekhweti 2022. Lefekthri lesezingeni lemhlaba yakha incenye yelutjalomali lwetigidzi letinge-R800, loluhamba kanye naletinye tigidzi letinge-R200 letibekelwe kusebenta ngakhonkolo kwe-Corobrik lelapha KwaZulu-Natal. I-Corobrik ingulenye yemabhizinisi lamanyenti endzawo laphendvulile kulesimemo lesentiwe nguMengameli Ramaphosa kumabhizinisi aseNingizimu Afrika kanye nakumabhizinisi emave emhlaba kutsi atjale timali kulelive. 5.2.    Ikhabhinethi ikucaphele kutsi lomnotfo lomusha longakhiphi ikhabhoni lenyenti ugcugcutelekile ngesikhatsi kwetfulwa iloli lehamba ngemandla ehayidrojini baka-Anglo American. Leloli   lebeyihamba ngedizili yantjintjelwa kutsi ihambe ngehayidrojini, futsi ihamba ngencenye yemandla emabhethri e-lithium-ion   isezingeni lekucala lemhlaba. Umnotfo wehayidrojini ubonakale njengelisubuciko lelibekwe embili kutsi kucalwe ngalo kumnotfo lonekhabhoni lephasi walelive, kanye nekuchubela embili kukhula kutemnotfo nekucashwa. 5.3.    Ikhabhinethi iphindze futsi yemukela lolunye lutjalomali kumnotfo wetfu lolwentiwe yinkampani yekudla yase-Ireland, i-The Kerry Group, lesungule sikhungomkhicito lesisha setigidzi letinge-R650 lapha eHammarsdale, KwaZulu-Natal lokuhloswe ngaso kutsi kukhicitwe kudla lokusimeme kwalelivekati. Lesikhungomkhicito sehlukile ngobe sikhombisa timphawu letinyenti tekusimama lokufaka ekhatsi tisetjentiswa letisebentisa emandla agezi lamancane, kuphehlwa kwemandla elilanga kute kuncishiswe kusetjentiswa kwemandla agezi kugridi yendzawo, konga kulahleka kwekushisa, kanye nekubamba emanti ngemphumelelo, kuwasebentisa futsi nekunciphisa kungcola. I-Kerry Group yafika lapha eNingizimu Afrika kusukela nga-2011, kantsi kuchubeka kwayo nelutjalomali kuluphawu lwekutsi iNingizimu Afrika iyindzawo yelutjalomali longatikhetsela yona.  5.4.    Lolutjalomali lulandzela etinyatselweni tekwetfulwa kweveni i-Isuzu D-Max leyakhiwe kulelive eGqeberha eMphumalanga Kapa kulenyanga lephelile. Lesitukulwane lesisha sema-D-Max siluphawu lwekutinikela kwe-Isuzu lapha eNingizimu Afrika futsi ingulenye  yetimphumelelo letifezekisiwe ngaphasi kweLuhlelo Lwekutfutfukisa Kukhicitwa Kwetimoto (i-APDP). Le-APDP iluhlelo lekukhutsata kukhicita lokucondziswe embonini yetimoto lokuhloswe ngalo kugcugcutela umkhicito ngebunyenti kule mboni yetimotoe, ngekugcugcutela  lizingagugu lelengetiwe emkhakheni wemboni yetetimoto ngaleyo ndlela-ke kudaleke ematfuba emsebenti kutinchubo tekukhicita timoto.  Tilinganiselwa kutigidzigidzi leti-R2.8 letitawukwentiwa emkhicitweni welizingagugu walelive ngekusebentisa umjikeleto we-APDP. Lolutjalomali lutawudala imisebenti ngco lengetulu kwe-1000 kulesosikhungomkhicito bese kutsi bantfu labange-24 000 bacashwe hhayi ngco, lokuyintfo letawufaka ligalelo lelimcoka ekutfutfukiseni lesifundza. 6.    Ingcugcutsela Yetetimayini6.1.    Ingcungcutsela yeLutjalomali Etimayini Tase-Afrika yanga-2022 lebeyibanjelwe eCape Town International Convention Centre kusukela ngamhla ti-9 kuya mhla ti-12 Inkhwekhweti 2022, ingulenye yetinkhundla letinkhulu kakhulu tekuchumana nekuhlanganyela emkhatsini walabatsintsekako embonini yetimayini. Ingcikitsi yalomcimbi beyitsi:  Kugucugucuka Kwetimayini e-Afrika: Kutjala Timali eKuntjintjeni Kutemandla, i-ESG neMinotfo. 6.2.    Ikhabhinethi inelitsemba lekutsi leNgcungcutsela Yetetimayini itawusita ekukhombiseni nasekugcugcuteleni iNingizimu Afrika njengendzawo yelutjalomali longatikhetsela yona.6.3.    Live laseNingizimu Afrika liyalwemukela lutjalomali lapha kulelive letfu futsi itimisele kudala timo letikuvunako loko kute kutsi kube nekukhula lokufaka wonkhe wonkhe kanye nekugcuculwa kwemnotfo.7.    Budlelwane bemave emhlaba nebesigodzi7.1.    Ikhabhinethi iphindze futsi yemukela kucocisana lokusandza kwenteka kwaMengameli Ramaphosa naMengameli Joe Biden waseMelika, Mengameli Emmanuel Macron waseFrance naMengameli Hakainde Hichilema waseZambiya ngetinkhundla tekuchumana letahlukene.7.2.    Lokucocisana kwente kutsi Mengameli acinise budlelwane bemacembu lamabili kanye nekusebentisana emkhatsini weNingizimu Afrika nemibuso lebalingani mayelana netindzaba letimcoka tesifundza netemave emhlaba, lokufaka ekhatsi kutfola likhambi lekuthula kuloludvweshu lwase-Ukraine.B.    Tincumo teKhabhinethi1.    Emavoti eSabelomali1.1.    Ikhabhinethi icela tonkhe takhamuti kutsi tilandzelele laMavoti lahlukahlukene eSabelomali lentiwa ngematiko ahulumende wavelonkhe kanye neLihhovisi laMengameli kutsi tente hulumende kutsi atilandze.1.2.    Ngesikhatsi seMavoti eSabelomali, onkhe ematiko anika inchazelo lenemininingwane yemasu awo kanye naloko lakubeke embili latawucala ngako akwente ngemnyaka. EMavoti eSabelomali ahlose kucinisekisa kutsi timali tahulumende tisetjentiswa ngelikhono yini kuhlangabetana netidzingo temmango.  1.3.    LaMavoti aphindze futsi ente kutsi kube nenkhundla lefanele kutsi Tindvuna tichaze kabanti umsebenti wahulumende, lokufaka ekhatsi timphumelelo netinsayeya.2.    Kukhishwa kweLisubuciko lekwenta Igesi Leluketjeti (i-LPG) 2.1.    Ikhabhinethi ikuvumile Kukhishwa kweLisubuciko le-LPG kutsi lifezekiswe, lelashicilelwa ngeNdlovulenkhulu 2022 kutsi kubonisanwe ngalo nemmango. Lelisubuciko kuhloselwe ngalo kutsi kwengetwe imboni ye-LPG kulelive. I-LPG itawufaka ligalelo lelibonakalako ekwehlukaniseni imitfombolusito yetemandla. 2.2.    Lelisubuciko emkhatsini waletinye tingenelelo, litawulawula intsengo yetinchubo temkhicito kanye nekwesekela kwakhiwa emabhodlela e-LPG kulelive. Litawuphindza futsi lifundzise ummango mayelana netinzuzo tekusebentisa i-LPG njengalenye indlela yetemandla.2.3.    Lelisubiciko litawutfolakala ngemuva kwekutsi selishicilelwe Litiko Letetimbiwa Nemandla ku: www.dmr.gov.za.3.    Luhlakamsebenti Lwavelonkhe Lwelisubuciko lolumayelana neMkhankhaso Wekuvusa Kucashelwa kweMalungelo Ekukhubateka eBantfu Labaphila Nekukhubateka3.1.    Ikhabhinethi iluvumile Luhlakamsebenti Lwavelonkhe Lwelisubuciko lolumayelana neMkhankhaso Wekuvusa Kucashelwa kweMalungelo eKukhubateka eBantfu Labaphila Nekukhubateka. Loluhlakamsebenti kuhloselwe ngalo kukhomba indlela imikhakha yomibili yahulumende naletimele ekucinisekiseni emalungelo ebantfu labaphila nekukhubateka kutsi ayavikeleka, njengaloku abhalwe kuMtsetfosisekelo waseRiphabhliki yaseNingizimu Afrika wanga-1996. 3.2.    Loluhlakamsebenti lingumgodla lotawusita ekususeni tihibe letibandlululako ekutsatseni tincumo, ikakhulu leto letiphatselene nebantfu labaphila nekukhubateka. Luphindze futsi lukhumbute bantfu labaphila nekukhubateka kutsi bati kutsi emalungelo abo avikelwe nguMtsetfosisekelo. Loluhlelomsebenti luphindze futsi lwente kutsi kube nekuceceshwa, betindzaba lababikako kanye nekuvusa kucaphelisa ummango mayelana nemalungelo ebantfu labaphila nekukhubateka. 3.3.    Lunika emandla kutsi Umtsetfo Lokusakhulunyisanwa Ngawo lomayelana neBantfu Labaphila Nekukhubateka. Live laseNingizimu Afrika lisisayinile Sivumelwano saMhlabuhlangene (i-UN) lesimayelana neMalungelo eBantfu Labaphila Nekukhubateka kanye neNchubo yaMhlabuhlangene kuMculu wase-Afrika lomayelana neLuntfu neMalungelo eBantfu mayelana neMalungelo eBantfu Labaphila Ngekukhubateka (Inchubo yase-Afrika yeBantfu Labaphila Nekukhubateka).3.4.    Loluhlakamsebenti kwabonisanwa ngalo nabo bonkhe labafanele labatsintsekako, lokufaka ekhatsi Tekutfutfukiswa Kwetemnotfo Nemkhandlu Webasebenti.4.    Ingcungcutsela yeKuphatfwa Kwemhlaba Nemalungelo eBunikati Nekusetjentiswa Kwemhlaba eTindzaweni teMmango4.1.    Ikhabhinethi ikuvumile kusingatfwa kweNgcungcutsela yeKuphatfwa Kwemhlaba neMalungelo eBunikati Nekusetjentiswa Kwemhlaba eTindzaweni teMmango ngaLesihlanu, mhla tinge-27 nangeMgcibelo, mhla tinge-28 Inkhwekhweti 2022 eGauteng.4.2.    Ikhabhinethi isivumile Sitatimende Sesinyatselo Leme Kuso lesimayelana neKuphatfwa Kwemhlaba neMalungelo eBunikat Nekusetjentiswa Kwemhlabai eTindzaweni teMmango  ngeNdlovulenkhulu nga-2021. Ifake sicondziso lesitsi kube nekubonisana lokuchubekako nalabanye labafanele labatsintsekako.4.3.    Lengcungcutsela itawuba ngumphumela wemsebenti lowentiwe kulomnyaka lophelile, leyacela imibono kulabatsintsekako labahlukahlukene.C.    Imicimbi Letako1.    Inkhomfa Yemhlaba Wonkhe Yesihlanu lemayelana neKucedza Kusebentisa Bantfwana 1.1.    INingizimu Afrika itawube isingatse Inkhomfa Yemhlaba Wonkhe Yesihlanu lemayelana neKucedza Kusetjentiswa Kwebantfwana letawube ise-Durban International Convention Centre KwaZulu-Natal kusukela ngeLisontfo, ti-15 kuya ngaLesihlanu, mhla tinge-20 Inkhwekhweti 2022. Kwekucala kutsi Inhlangano Yemave Emhlaba Yebasebenti (i-ILO) kutsi isingatse lenkhomfa lapha e-Afrika. 1.2.    Tinhloko temibuso, tindvuna leti-120, imikhandlu lemitsatfu yemave la-187 e-ILO, ema-ejensi e-UN, tikhungo temfundvo, tinhlangano temmango, tinhlangano letingekho ngaphasi kwahulumende, betindzaba nemmango ulindzeleke kutsi uyihambele lenkhomfa.1.3.    Lomcimbi utawuphindze wente kutsi iNingizimu Afrika igcamise Umtsetfosisekelo walelive njengaloku uvikela emalungelo ebantfwana. Lelive litawuchumana nemave lahlukene lasembili kunatsi ekucedzeni kusetjentiswa kwebantfwana futsi sitawufundza kuwo.2.    Imbizo yaMengameli YeLuhlelo Lwekutfutfukiswa Kwetigodzi (i-DDM)2.1.    Mengameli Ramaphosa utawube asingatse Imbizo yaMengameli Yekutfutfukiswa Kwetigodzi ngaLesihlanu, mhla tinge-20 Inkhwekhweti 2022 ngaphasi kwengcikitsi letsi:  Ungashiyi namunye ngemuva . Njengendlela yenkhundla lemcoka yekutimbandzakanya kwemmango, leMbizo ivumela Mengameli kutsi achumane ngco nalabatsintsekako labahlukahlukene   ikakhulu imimango yasetindzaweni tasemaphandleni   kanye nekulalela tingcinamba tawo kanye netinsayeya ngenhloso yekutilungisa.2.2.    LeMbizo yaMengameli Yekutfutfukiswa Kwesigodzi  ihlose kuvula lapho kuvaleke khona ekwetfuleni tinsita letihlanganisiwe kanye nekugcugcutela kutimbandzakanya kwemmango lokuhambisana ne-DDM.2.3.    Bantfu baseNingizimu Afrika bangalandzela lokwentekako futsi batimbandzakanye kuloko lokucocwako etinkhundleni tekuchumana ngaphasi kwe-hashtag letsi: #PresidentialImbizo.3.    Inyanga yase-Afrika 3.1.    Kugujwa njalo ngemnyaka kweNyanga yase-Afrika neLusuku Lwase-Afrika ngaLesitsatfu, mhla tinge-25 Inkhwekhweti lubungatwa ngaphasi kwengcikitsi letsi:  Umnyaka Wekudla Lokunemsoco: Kucinisa likhono lekucina ekudleni lokunemsoco kanye nekubakhona kwekudla kulelivekati lase-Afrika .3.2.    Njengencenye yembononchanti wesikhatsi lesidze lobhalwe ku-Ajenda 2063 (lokulisu lase-Afrika lekufezekisa intfutfuko yetemnotfo lefaka wonkhe wonkhe nalesimeme kwengca iminyaka lenge-50), lengcikitsi igcile emandleni lakhona ebantfu base-Afrika ekugcizeleleni kakhulu kubomake, kubantfu labasha nakubantfwana. Loku kumcoka kutentfutfuko ngobe kuholela etimphilweni letentiwe ncono yalowo nalowo, inzuzo lenkhulu, kanye nemalingena lencono yemave. 3.3.    Lokugcame kakhulu lokubonakalako kulemigubho yeNyanga yase-Afrika, Liviki lase-Afrika Letekuchumana, lelitawubanjelwa lapha e-Constitution Hill eJozi kusukela mhla tinge-23 kuya mhla tinge-27 Inkhwekhweti 2022.3.4.    Inyanga yase-Afrika ilitfuba lekugcugcutela bunye base-Afrika kanye nekuhlanganiswa ngalokujulile kwesifundza, kanye nekutinikela futsi kwe-Afrika kuloko lephokopholele kufika kuko lokusifaka sonkhe. Ikhabhinethi ikhumbuta lowo nalowo kutsi timfuno tetfu tavelonkhe tihlangene nekusimama kwe-Afrika, bunye kanye nemphumelelo yayo. D.    Imilayeto1.    Kudzabuka Ikhabhinethi ivakalise kudzabuka kwayo emndenini nakubangani ba: Mk. Phindile Xaba (53), losebente sikhatsi lesidze futsi wasebenta ngemalengiso embonini yebetindzaba, lapha eNingizimu Afrika kanye nangesheya kwetilwandle. Usebente ngekutikhandla ekwenteni ncono live letfu.Lincusa Silumko Sokupa (74), losebente ku-Ejensi Yekuphepha Kwembuso etikhundleni letinyenti sikhatsi lesidze futsi asebenta ngalokusezingeni lelisetulu eMsebentini waHulumende.Solwati Francis Wilson (83), longusomnotfo lodvumile kanye nemsunguli weYunithi yase-Afrika lengaseNingizimu Yebasebenti Netfutfuko Yelucwaningo.E.    Kubekwa etikhundleniKutawucinisekiswa ticu tetemfundvo nekuhlola kufaneleka kwabo bonkhe lababekwe etikhundleni.1.    Dkt. Kesavan Naidoo njengeLisekela leMcondzisi Jikelele (i-DDG): Tekutfutfukiswa Kwetikhungo Kutekubusa Ngekubambisana (i-DcoG).2.    Mnu. Siphosihle Emmanuel Hlomuka njenge-DDG: Tekusekela Hulumende Wendzawo Nekulawulwa Kwetingenelelo ku-DCoG. 3.    Mnu. Risimati Patrick Mathye njenge-DDG: Litiko Letemanti Nekulawulwa Kwekuhanjiswa Kwekungcola (i-DWS). 4.    Mnu. Collin Xolani Zwane njenge-DDG: Tekulawula, Tekuhambisana Nekucinisekiswa Kwemtsetfo ku-DWS.5.    Mnu. Melanchton Makobe njenge-DDG: Yekucinisekisa Tekubusa ku-SOC  Nekusebenta kuLitiko Letemabhizinisi aHulumende.F.    Ikhabhinethi ivumelene neTindvuna kutsi kubekwe etikhundleni laba labalandzelako:1.    Mnu. Bhekuyise Mathew njengeSisebenti Lesikhulu (i-CEO) se-Ejensi Yekutfutfukiswa Kwetindlu (i-HDA).2.    Mk. Joy Keledi Masemola njengeSisebenti Lesikhulu Setetimali se-HDA. 3.    Dkt. Cornelius Ruiters njengeSisebenti Lesikhulu (i-CEO) se-Lepelle Northern Water.4.    Emalunga eMkhandlu Wemculu Wemkhakha Wetemahlatsi: (a)    Mk. Nelly Ndlovu (Sihlalo);(b)    Mk. Makhosazana Mavimbela;(c)    Mnu. Dwayne Marx;(d)    Mk. Tanucia Coopasamy;(e)    Mnu.  Tyrone Hawkes;(f)    Mnu.  Penwell Lunga;(g)    Mnu.  Michael Peter;(h)    Mnu.  Bruce Breedt;(i)    Mnu.  Pierre Tullis; (j)    Mnu.  Roy Southey;(k)    Mnu.  Lulamile Xate;(l)    Mnu.  Mlungisi Bushula;(m)    Mk. Thandi Mokoena;(n)    Mnu.  Darryll Sauer;(o)    Mnu.  Tshepo Makhene;(p)    Mk. Pumeza Nodada;(q)    Mk. Lindiwe Mavundla; kanye(r)    NaMk. Kwena Komape.Imibuto: Mk. Phumla Williams   Sikhulumi seKhabhinethi Makhalekhini: 083 501 0139"
"Sitatimende Semhlangano Wekhabhinethi Wevidiyo-inthanethi WangaLesitsatfu, Mhla ti-25 Inkhwekhweti 2022",26 May 2022,https://www.gov.za/speeches/statement-virtual-cabinet-meeting-25-may-2022-26-may-2022-0000,https://www.gov.za/ss/speeches/sitatimende-semhlangano-wekhabhinethi-wevidiyo-inthanethi-wangalesitsatfu-mhla-ti-25,"A.    Tindzaba Letibalulekile Talelive1.    Imitamo yekuvuselela nekwakha kabusha ngemuva kwetikhukhula 1.1.    Ikhabhinethi ivakalise kubonga lokukhulu kubo bonkhe bantfu netinhlangano letidlale indzima emitameni yekuvuselela kanye nekwakha kabusha ngemuva kwetikhukhula letisandza kwenteka kuletinye tincenye talelive, ikakhulukati KwaZulu-Natal. Ibonge tonkhe tinhlangano letingekho ngaphasi kwahulumende, tinhlangano tetenkholo, imimango, bosomabhizinisi netinhlangano letisita imimango ngekudla, tingubo tekugcoka, tingubo tekulala, tinsita tekubuyisa sitfunti nekuhlonipheka kanye netinyifomu tesikolwa emindenini lekhahlabetekile kute kutsi ikhone kuhlangabetana netidzingo tayo letibalulekile. 1.2.    Sikhungo Savelonkhe Setekulawula Kwetinhlekelele siyachubeka nekuchumanisa tonkhe tigaba tahulumende emitameni yaso yekusita ngelusito lwekuhhamula bantfu kuwo onkhe emakhaya latsintsekile. Tinsita tekukhosela tinikwa bantfu labangetulu kwe-7 000 etigodzini letine letikhahlabeteke kakhulu KwaZulu-Natal. 1.3.    Sewucalile umsebenti wekwakhiwa kwetindlu tesikhashana temindeni lekhahlabetekile etindzaweni letingaphasi kwahulumende letikhonjiwe  KwaZulu-Natal kute kutsi tihlaliswe. Ikhabhinethi ikucinisekisile kutibophelela kwahulumende ekuphatseni timali telusito lwetikhukhula ngebuhlakani nangekungafihli lutfo. Umcwaningimabhuku Jikelele waseNingizimu Afrika usita ngemsebenti wekulandzelela lowengetiwe kanye nekuhlela kabusha kusetjentiswa kwetimali lokufanele kutsi kubekwe embili ngekuhambisana neluhlelo lwahulumende lwesabelomali. 2.    Takamuva mayelana neLigciwane leSifo seKhorona (i-COVID-19) 2.1.    Ikhabhinethi incuse bonkhe bantfu labaseNingizimu Afrika kutsi batsatse tinyatselo tekuphepha kute kutsi bagweme kubhebhetseka kwe-COVID-19 ngemuva kwekutsi tibalo takamuva tibonise kwandza lokuphawulekako kwelizinga lalesifo kanye netifo letihlobene nesikhatsi sasebusika eveni. 2.2.    Ikhabhinethi ikhumbute wonkhe umuntfu kutsi achubeke nekuzivikela tsine kanye nalabanye bantfu ngekugeza tandla tetfu njalo noma kusebentisa sibulali-magciwane, kufaka tifonyo uma singekhatsi kwetakhiwo, sikhweshelane nebantfu, kuvula amafasitelo kute kutsi kungene umoya lohlobile kanye nekugoma.2.3.    Kugoma nguyona ndlela lencono kakhulu yekutivikela ku-COVID-19 ngoba kuvimbela kugula lokumatima, kulaliswa esibhedlela ngisho nekufa. Awudzingi likheli lasekhaya kute kutsi ugome. Nanoma ngubani, angaba namatisi noma abete, ugoma mahhala kuto tonkhe tindzawo tekugoma kulo lonkhe lelive.3.    Vimba lubandlululo lwebuhlanga!3.1.    Ikhabhinethi itigcekile kakhulu tonkhe tento tekubandlululana ngekwelibala eveni, lokufaka ekhatsi netehlakalo letibikiwe eSikolweni Semabanga Laphakeme sase-Good Hope Seminary kanye naseNyuvesi yaseStellenbosch eNshonalanga Kapa. Letento letidzabukisako tingcubutana nemagugu eMtsetfosisekelo lekwakhelwe kulo live letfu lentsandvo yelinyenti, lokufaka ekhatsi sitfunti semuntfu, kungabandlululani ngebuhlanga, bulungiswa betenhlalakahle, kulingana kanye nenhlonipho. 3.2.    Umtsetfosisekelo weRiphabhulikhi yaseNingizimu Afrika wanga-1996 uyinkhombandlela yetfu yekucedza luchekeko lolunyanyekako kanye nekungabi nebulungiswa kwesikhatsi lesendlulile. Batali bayancuswa kutsi bafundzise bantfwana kwala kubandlululwa ngekwebuhlanga futsi bamukele kwehlukahlukana, njengencenye yemkhankhaso wetfu wekukhutsata kwakhiwa kwesive nekubumbana kwemmango.3.3.    Asisebente ngekubambisana kute sibeke ebaleni lubandlululo nanoma ngukuphi lapho lutsatfwa njengentfo lefanele siphindze futsi sitfumele umlayeto locacile wekutsi kute indzawo yalo lapha eveni letfu; lentsandvo yelinyenti. 4.    Budlelwane beNingizimu Afrika   neJalimane4.1.    Ikhabhinethi ilwemukele Luvakasho Lolusemtsetfweni lwaShansela We-Federal Republic of Germany, Umhlonishwa Olaf Scholz, eNingizimu Afrika ngaLesibili, mhla tinge-24 Inhlaba 2022. 4.2.    Kuvakasha Lokusemtsetfweni kwaShansela Scholz bekungesimemo saMengameli Cyril Ramaphosa, lohola umkhankhaso wahulumende wekugcugcutela budlelwano lobuhle besifundza kanye nemave emhlaba, kanye nekuheha batjalitimali labadzingeka kakhulu.4.3.    Labaholi lababili bakhulume, emkhatsini walokunye, ngetindlela tekutfutfukisa kubambisana etindzaweni letifana namandla agezi nekuntjintja kwesimo selitulu, kuhwebelana nekutjalwa kwetimali, kanye nekubhekana ne-COVID-19 kanye nesidzingo sekugoma. Baphindze babuka intfutfuko kulelivekati lase-Afrika nakulamanye emave, kufaka ekhatsi kungcubutana kwe-Ukraine nemtselela wako emnotfweni wemave emhlaba kanye nekutfolakala kwekudla nemandla agezi. 4.4.    Ijalimane ayigcini-nje ngekuba ngumlingani weNingizimu Afrika wesibili ngebukhulu kuteluhwebo, kodvwa futsi ingumtfombo wesitsatfu ngebukhulu wetivakashi tangesheya kwetilwandle, batjalimali labakhulu kanye nebalingani betfu ngetentfutfuko. 5.    Inkhomfa Yesihlanu Yemave Emhlaba Lemayelana Nekucedza Kwenta Bantfwana Kutsi Babe Basebenti5.1.    Ikhabhinethi isemukele siphetfo lesiyimphumelelo seNkhomfa Yesihlanu Yemave Emhlaba Lemayelana Nekucedza Kwenta Bantfwana Kutsi Babe Basebenti lebeyibanjelwe eThekwini kusukela mhla ti-15 kuya kumhla tinge-20 Inkhwekhweti 2022. Badlalindzima labavela kuwo onkhe emave emhlaba bayihambele lenkhomfa, lebeyibanjwe ngekubambisana neNhlangano Yemhlaba Yebasebenti. 5.2.    Ngemuva kwekucocisana ngemikhuba lemihle leyentiwa ngemave lahlukene nekubona emagebe kanye netinyatselo letiphutfumako letidzingekako kute kutsi kusheshiswe kucedvwa kwenta bantfwana kutsi babe basebenti kanye nekusetjentiswa ngekuphocelelwa, bamukele  I-Durban Call to Action  kute kutsi kubukwane nesihlava sekwenta bantfwana kutsi babe basebenti.5.3.    Kwenta bantfwana kutsi babe basebenti kuveta sihlava lesibi kabi semmango kuphindze futsi kubeke bantfwana engotini. Kukuhlukubeta kanatsi futsi kuvimbela bantfwana kutsi bangakhoni kutfola imfundvo kanye nalamanye ematfuba ekutfutfuka. Wonkhe umntfwana eNingizimu Afrika unelilungelo lelingeke liphikiswe lekutsi avikeleke kumikhuba yekusetjentiswa ngekubacaphata.  5.4.    Lilungelo lekutfola imfundvo lesisekelo licuketfwe kuMtsetfosisekelo wetfu futsi ngekweMtsetfo Wetikolwa waseNingizimu Afrika, wanga-1996 (Umtsetfo 84 wanga-1996),  wonkhe umtali kufanele ente kutsi wonkhe umfundzi ambophelele kutsi afundze esikolweni kusukela ngelilanga lesikolwa lekucala. Lusuku lwemnyaka lapho lowo mfundzi ufinyelela iminyaka lesikhombisa kute kube lusuku lwekugcina lwesikolwa lapho lowo mfundzi afinyelela iminyaka le-15 noma ebangeni lesishiyagalolunye, kuye ngekutsi ngukuphi lokwenteka kucala . 5.5.    Ngekwemibandzela yeMtsetfo Webantfwana, wanga-2005 (Umtsetfo 38 wanga-2005),  kute umuntfu longasebentisa, atfole, noma anike noma acashe umntfwana njengemsebenti .B.    Tincumo TeKhabhinethi1.    Kungena Kusivumelwane Semave Emhlaba mayelana Nekuvikela Bonkhe Bantfu Ekunyamalaleni Ngekuphocelelwa (I-ICPPED)  1.1.    Ikhabhinethi ikuvumile kungeniswa kwe-ICPPED ePhalamende mayelana nekucutjungulwa kwekungena kweNingizimu Afrika kulesivumelwane. Lesivumelwane sivamise kuba sibopho saMhlabuhlangane (se-UN) lesibonelelanako lesibukene nekunyatselwa kwemalungelo eluntfu ngekusetjentiswa kunyamalala kwebantfu ngekuphocelelwa.  1.2.    Lesivumelwane sichaza lokunyamalala kwebantfu ngekubaphocelela kute kutsi kufakwe ekhatsi kutfumba, kubopha, kutokisa noma-ke ngutiphi letinye tinhlobo letingabangela kutsi umbhebhetseli ale noma kwemukela noma-ke futsi afihle kutsi umhlukubetwa ukuphi. 1.3.    Sitawutsi  singavunyelwa kutsi sibe ngaphansi kwemitsetfo yetfu, iNingizimu Afrika kulindzeleke kutsi ibike njalo ngeminyaka lemibili ku-UN mayelana nekutsi isicalisa kanjani sivumelwane. Lesivumelwane siniketa tinyatselo tekuvimbela emave langemalunga lokudzingeka kutsi atibeke kute kutsi avimbele kunyamalala kwebantfu ngekuphocelelwa emaveni abo. 2.    Umbiko Wesine Welive LaseNingizimu Afrika Wekuvikela Nekukhutsatwa Kwemalungelo Ebantfu 2.1.    Ikhabhinethi ikuvumile kungeniswa kwembiko Wesine Welive LaseNingizimu Afrika Wekuvikela Nekukhutsatwa Kwemalungelo Ebantfu kuMkhandlu Wamhlabunhlangene Wemalungelo Eluntfu. Lubuyeketo Lwe-UN Lwanjalo Ngetikhatsi Letitsite lutawubuyeketa lombiko ekuhambeni kwalomnyaka. Kusukela yasayina Sivumelwano Semalungelo Ebantfu se-UN, iNingizimu Afrika seyibuyeketwe emahlandla lamatsatfu, lapho khona kubuyeketwa kwekugcina kwentiwa ngeNyoni yanga-2017.2.2.    Lombiko uniketa takamuva mayelana netincomo letemukelwe leti-187 kusukela nga-2017 kunchubo yekubuyeketa. Imibono itsetfwe kumininingwane lecinisekisiwe, kulwatiso loluvela ematikweni lafanele, tikhungo teSahluko 9 kanye netinhlangano temmango letifanele. 2.3.    Ikhabhinethi iyatfokota ngenchubekelembili leyentiwe ekuphumeleliseni letincomo kanye futsi naleto tindzawo letisasetjentwa. Lombiko utawentiwa utfolwe sive ngemuva kwekwetfulwa ku-UN ngeNgci 2022.3.    Inchubomgomo Yekuphatsa Emanti Asemayini yanga-20223.1.    Ikhabhinethi iyivumile Inchubomgomo Yekuphatfwa Kwemanti Asemayini yanga- 2022 kutsi iphunyeleliswe. Lenchubomgomo iniketa timiso tekuvikela nekonga kusetjentiswa kwemanti. Isimamisa imisebenti yetemnotfo yasemayini ngeligunyakwenta lekuniketa lelive kusetjentiswa kwemanti ngalokusimeme.3.2.    Emkhatsini waletinye tingenelelo, lenchubomgomo icacisa tibopho netindzima letidlalwa emkhatsini waletinhlaka letintsatfu tahulumende mayelana netindzaba temanti. Letingucuko letihlongotwako titawusombulula tinsayeya tekufaka lunswinyo kubangcolisi futsi kwente kube lula kubita umngcolisi akhokhe. Lenchubomgomo yentiwa ngekuhambisana neMtsetfo Wavelonkhe Wemanti, wanga-1998 (Umtsetfo 36 wanga-1998).4.    Umbiko Weluhlakamsebenti Lwekuhlela Tekuphendvula Kutebulili, Kulandzelela, Kulinganisa kanye Neluhlakamsebenti Lwelucwaningomabhuku4.1.    Ikhabhinethi itfole umbiko wenchubekelembili mayelana neLuhlakamsebenti Lwekuhlela Tekuphendvula Kutebulili, Kulandzelela, Kulinganisa kanye Neluhlakamsebenti Lwelucwaningomabhuku.   4.2.    Ikhabhinethi iyitfokotele inchubekelembili leyentiwe ngematiko ahulumende lamanyenti ekufakeni loluhlakamsebenti etinhlelweni tayo lolwemukelwa nga-2019 kutsi luphunyeleliswe.   4.3.    Kusukela ngaleso sikhatsi ematiko lamanyenti asemise ngemumo tinchubomgomo letibomabekwembili tekukhombindlela tinhlelo tekuhlanganisa leticondze bomake, lusha kanye nebantfu labaphila ngekukhubateka.  Ikhabhinethi seyimemetele kutsi kuciniswe sandla ekulandzeleleni nasekubikeni, ikakhulukati ngalamanye alamatiko lasengakabiki.5.    Inkhulumomphendvulwane Yelusha Ka-Nelson Mandela (i-NMYD)5.1.    Ikhabhinethi icinisekise i-NMYD kutsi yentiwe njalo ngemnyaka kusukela nga-2022. Kwetfulwa kwale-NMYD kutawuba mhla ti-7 kuya kumhla tinge-20 Kholwane 2022. Lona ngumtamo weLihhovisi laMengameli wekunika lusha lwaleLivekati inkhundla yekukhulumisana ngenkhulumomphendvulwane mayelana netindzaba letibatsintsako.  5.2.    Letinkhulumomphendvulwane   letitawusima kulichawe letfu lemave emhlaba Mengameli  wesikhatsi lesengcile Nelson Rolihlahla Mandela   titawucala tinkhulumo tekujulisa lisiko lebuholi lobunenkhambo lenhle yekutiphatsa e-Afrika.5.3.    Titawunika bantfu labasha ematfuba ekucobelelana ngelifa labo lelinemasiko lanotsile. Lomtamo utawuphindze futsi ucinisekise budlelwane bebantfu (kulomunye nakulomunye) emkhatsini welusha lwalelivekati. Litiko letaBomake, Lusha Nebantfu Labanekukhubateka litawuniketa imininingwane yeluhlelo lwalemikhosi esikhatsini lesitako. 6.    Umbiko Wekulandzelela Kusebenta Wemnyaka 2021/22 lomayelana neKuhlonyiswa Kwabomake Nekulingana Ngebulili, Nekutfutfukiswa Kwelusha kanye neKukhutsatwa Kwemalungelo Ebantfu Labaphila Nekukhubateka6.1.    Ikhabhinethi itfole umbiko wekulandzelela kusebenta wemnyaka 2021/22 lomayelana nekuhlonyiswa kwabomake, lusha kanye nebantfu labaphila nekukhubateka. Lombiko ulandzelela tinkhomba letinkhulu tekukhutsatwa kwetekulingana, lizinga lemisebenti nebuniyo kanye nekuhlanganyela kwalamacembu kumisebenti yematiko kanye nasetikhungweni tahulumende.6.2.    Lombiko uhlanganiswa mayelana nelwabiwomali lwekuhlela tekuphendvula kutebulili, kulandzelela, kulinganisa kanye neluhlakamsebenti lweLucwaningomabhuku lolwemukelwa yiKhabhinethi nga-2019.C.    Imitsetfosivivinyo1.    Umtsetfosivivinyo Wekuchibiyela Temphilo Netekuphepha Emayini1.1.    Ikhabhinethi ikuvumile kushicilelwa kweMtsetfosivivinyo Wekuchitjelwa Kwetemphilo Netekuphepha Emayini kute kutsi ummango uphawule ngawo. LoMtsetfosivivinyo uhlose kwenta kancono temphilo netekuphepha tebasebenti basemayini, kufaka ekhatsi simondzawo lapho kwentiwa khona imisebenti yasemayini. LoMtsetfosivivinyo uchibela Umtsetfo Wetemphilo Netekuphepha Emayini, wanga-1996 (Umtsetfo we-29 wa-1996).1.2.    Letichibiyelo letibuyeketiwe tiniketa, emkhatsini walokunye, kucaciswa kwaleminye imicondvo lekuloMtsetfo, ucinise luhlakamsebenti lwekulawula temphilo netekuphepha uphindze futsi uwente uhambisane nekusebenta ezingeni lemhlaba leliphakeme kakhulu mayelana netekuphepha etimayini.   2.    Umtsetfosivivinyo Wekuchibiyela Umtsetfosisekelo Kwelishumi nasiphohlongo wanga-2022  2.1.    Ikhabhinethi ikuvumile kushicilelwa kweMtsetfosivivinyo Wekuchitjelwa  KweMtsetfosisekelo Kwelishumi nasiphohlongo Kwanga-2022 kute kutsi sive siphawule ngawo nekutsi Indvuna Yetebulungiswa Nekucondziswa Kwesimilo, Mnu. Ronald Lamola, anikete tatiso nemininingwane mayelana naletichibiyelo teMtsetfosisekelo letiphakanyisiwe. 2.2.    LoMtsetfosisekelo uchibiyela Sigaba 6(1) seMtsetfosisekelo waseRiphabhulikhi yeNingizimu Afrika wanga-1996, lomemetela kutsi tilwimi taseNingizimu Afrika leti-11 letisetsetfweni Sepedi, Sesothoisutfu, Setswana, Siswati, Tshivenda, Xitsonga, Sibhunu, Singisi, Sindebele, siXhosa kanye nesiZulu. 2.3.    Letichibiyelo temukela Lulwimi Lwetimphawu LwaseNingizimu Afrika (i-SASL) kutsi lulwimi lwe-12 lolusemtsetfweni lwalelive futsi lutawutfutfukisa kwemukelwa kwalo kutemasiko luphindze futsi lucinisekise kuba nemalungelo lalinganako kubo bonkhe bantfu baseNingizimu Afrika, ngekunganaki kubanekukhubateka kwabo. Litiko Letemfundvo Lesisekelo selivele lemukela i-SASL njengelulwimi lwasekhaya. D.    Imikhosi Letako1.    Liviki Lekuvikelwa Kwebantfwana 1.1.    INingizimu Afrika itawugubha Liviki Lekuvikelwa Kwebantfwana kusukela mhla tinge-29 Inkhwekhweti kuya kumhla ti-4 Inhlaba 2022 ngaphasi kwalengcikitsi:  Asivikele Bantfwana ngesikhatsi se-COVID-19 neKwendlula lapho . 1.2.    Kuleliviki, kutawunakwa kakhulu ngalokukhetsekile ludzaba lwavelonkhe lwekukhulelwa kwelusha, lokwakhuphuka ngemandla lokwandlondlobala kakhulu ngesikhatsi se-COVID-19 lapho khona batala kakhulu nga-2020.1.3.    Ikhabhinethi icele kutsi kube khona kubambisana kubatali, kummango, emacembu ebetenkholo kanye nemmango ngebubanti bawo kutsi basite kube netingucuko ekukhulelweni kwelusha.2.    Iforamu Yetemnotfo Yemhlaba (i-WEF) 2.1.    INingizimu Afrika itawuhlanganyela ku-WEF eDavos-Klosters, eSwitzerland kusukela mhla tinge-22 kuya kumhla tinge-26 Inkhwekhweti 2022, ngaphasi kwengcikitsi letsi:  Sisebenta Ngekubambisana, Sibuyisa Litsemba . 2.2.    INingizimu Afrika itfokotela litfuba lekuba yincenye yalesisombululo nekuphindze futsi yabelane kuleforamu yemave emhlaba ngaloko lesihlangabetene nako.  Bukhona betfu ku-WEF kukhulisa lidvumela letfu njengendzawo yekwenta lutjalomali, sabelana nemhlaba ngembononchanti wetfu welikusasa kanye nekuphakamisa tintfutfuko letinsha ngekhatsi kulelive.3.    Inyanga Yelusha 3.1.    Ikhabhinethi iluvumile Luhlelo Lwenyanga Yelusha lwanga-2022 ngaphasi kwalengcikitsi:  Kukhutsata tindlela tekutiphilisa letisimeme nekucina kwebantfu labasha kute babe nelikusasa lelincono . Lilanga Lelusha Lelisemtsetfweni litawukhunjulwa eMphumalanga Kapa.  3.2.    Lomnyaka lona utawuba ngumkhosi we-46 wekubungata umhla ti-16 Inhlaba 1976 wetibhelu tetitjudeni taseSoweto ngesikhatsi bantfu labasha balwa nekuhlisibetwa ngeSibhunu ngumbuso welubandlululo kutsi bafundziswe ngaso etikolweni.3.3.    Ngekwemoya weNhlaba yanga-1976, Ikhabhinethi imeme bonkhe bantfu labasha kutsi babukane nensayeya yekukhula kwelizinga lekweswelakala kwemisebenti ngekutsi bahlanganyele etinhlelweni tekutitfutfukisa njengetemfundzamakhono emsebentini netekusebentela kutfola sipiliyoni emsebentini.  3.4.    Hulumende uhlele tinhlelo tekwesekela kweswelakala kwemisebenti kulusha kanye nekwakhiwa kwemisebenti yesikhashana. Nebemabhizinisi nabo bakhutsatwa kutsi batsatse bantfu labasha labanyenti babacashe ngekutsi bakhe ematfuba emisebenti yelusha. 3.5.    Luhlelo lwelusha lwayo yonkhe lenyanga yeNhlaba lufaka ekhatsi imisebenti leminyenti leyehlukene kusukela ekwetfuleni umkhankhaso wemavulandlela lamasha, kwetfula Luhlelo Lwelincusa Le-NYDA kanye nekuvuswa kweTinsita Tavelonkhe Telusha  kulo lonkhe lelive. 3.6.    Indvuna eHhovisi laMengameli, letaBomake, Lusha Nebantfu Labanekukhubateka masinyane-nje litawuhlahlela loluhlelo ngalokuphelele. Yonkhe imisebenti yelusha itawulindzeleka kutsi ihambisane netindlelanchubo tetemphilo te-COVID-19.4.    Ingcungcutsela Yemhlaba Wemmango 4.1.    Hulumende, abambisene neNdlu Yavelonkhe Yebaholi Bendzabuko, utawubita Ingcungcutsela Yemhlaba Wemmango ngaLesihlanu, mhla tinge-27 nangeMgcibelo, mhla tinge-28 Inkhwekhweti 2022 kutewukhulunyiswana ngetindzaba letiphatselene nekuba nemhlaba. 4.2.    Loku kufaka ekhatsi inchubo  yekwendluliselwa umhlaba wemmango uphume kuMbuso uye kulabo labanemalungelo awo labafanele, lokuyintfo lebalulekile ekuhlomiseni imimango yasemaphandleni ngemandla. Kweswelakala kwebuniyomhlaba etindzaweni temmango akufaki-nje kuphela umtselela lomubi kumalungelo ebantfu ekutsi babe nemhlaba labahlala kuwo kepha kuphindze futsi kunciphise ematfuba ekukhona kwabo kuwusebentisa kute bente kancono batfutfukise timphilo tabo tetemnotfo.       E.    Imilayeto1.    KuhalalisaIkhabhinethi yendlulisela kuhalalisa netilokotfo letinhle ku: Mk. Leanne Manas, Umetfuliluhlelo lwe-SABC Morning Live, lohlonishwe ngendondo Yavelonkhe Levelele ye-Knight of the French National Order Merit ngaLesibili, mhla ti-17 Inkhwekhweti 2022, ngesizatfu seligalelo lakhe ekwetfulweni kwetindzaba, kutetindzaba kanye naleminye imisebenti yekwephana leminyenti.2.    Kudvudvuta Ikhabhinethi ivakalise emavi ekulilela nekudvudvuta imindeni nebangani ba: Mnu. Mpho Moerane (52), Sodolobha Lomkhulu wesikhatsi lesengcile weLidolobhakati laseJozi, futsi lobekasishikashiki setepolitiki semphilo yonkhe aphindze futsi abe ngumsebenti webantfu baseJozi. Ngembi kwekuba nguSodolobha Lomkhulu, bekasebenta njengelilunga leLikomidi Labosodolobha leTetinsita Tetemvelo Nesakhiwonchanti. Dkt. Deborah Fraser (56), sobuciko wemculo wetenkholo lobekanetindondo letinyenti lobekasandza kuklonyeliswa ngeTicu teBudokotela kuTemculo Longcwele yi-Christian Leadership Academy.Dkt. Namane Magau (70), sifundziswa lebesihlonishwa lebesiphindze futsi sibe lilunga lelihloniphekile leBhodi Yavelonkhe YaseNingizimu Afrika Yemkhandlu Webaphatseli Bebhodi Yetengculazi.Mnu. Mike Sch ssler (60), Somnotfo waseNingizimu Afrika lowatiwa kakhulu lobekasigayigayi salemboni lobekatisa ngebunjalo betemnotfo waseNingizimu Afrika.Mnu. Jamie Bartlett (56), umdlali waseNingizimu Afrika wemidlalo yamabonakudze neyasesiteji, lobekadvume kakhulu, labekatidlala angu-Mike O'Reilly ku-Isidingo aphindze futsi abe ngu-David Genaro ku-Rhythm City.Ikhabhinethi iphindze futsi yahambisana naMengameli Ramaphosa ekulileleni hulumende kanye nebantfu base-United Arab Emirates (i-UAE) ngekushona kweSilo Sheikh Khalifa bin Zayed Al Nahyan (73), Mengameli wase-UAE. F.     Kubekwa EtikhundleniKutawuhlolwa ticu tabo bonkhe lababekwe etikhundleni kubuye futsi kucinisekiswe kufaneleka kwabo mayelana netekuphepha.1.    Mnu. Bongani Sinenhlanhla Dladla ubekwe njengeMphatsihhovisi Lomkhulu  weBhodi Yetekutfutfukiswa Kwemboni Yetekwakha.2.    Mnu. Shabeer Hamid Khan njengeMhlolimabhuku Jikelele weTemafa Avelonkhe.3.    Mk. Mendoe Ntswahlana njengeSikhulu Lesikhulu seTekutsengwa Kwetinsita kuTemafa Avelonkhe.4.    Ikhabhinethi ikuvumile kubekwa etikhundleni kwalaba labalandzelako kute bagcwalise tikhala letikuleBhodi yeBacondzisi beSikhwama Lesikhulu Setemandla(i)    Mnu. Mosimaneotsile Jim Besnaar; (ii)    Mk. Unati Nombakuse-Figlan. Imibuto: Mk. Phumla Williams   Lokhulumela Ikhabhinethi Makhalekhikhini: 083 501 0139"
"Sitatimende Semhlangano Wekhabhinethi WangaLesitsatfu, mhla ti-8 Inhlaba 202",9 Jun 2022,https://www.gov.za/speeches/statement-cabinet-meeting-08-june-2022-9-jun-2022-0000,https://www.gov.za/ss/speeches/statement-cabinet-meeting-08-june-2022-9-jun-2022-0000,"A.    Tindzaba letibalulekile telive1.    Temnotfo1.1.    Ikhabhinethi iyakwamukela lokungenelela lokuhle lokusandza kwenteka lokuhlose kuvuselela kukhula kwemnotfo. Ngekwetinombolo letisandza kukhishwa letikhishwe beteLubalobalo TaseNingizimu Afrika, kuswelakala kwematfuba emsebenti kunciphe kusuka kumaphesenti la-35.3 kulekota yesine yemnyaka we-2021 kwaya kumaphesenti la-34.5 kukota yekucala yemnyaka we-2022. Lokukhula kwemazinga ematfuba ekungacashwa kunciphe kwalandzelana emakota lamabili. Umkhakha wetematfuba emsebenti lozuze kakhulu ngilowetinsita temmango netenhlalakahle, tekukhucita netekuhwebelana.1.2.    Linani lemikhicito yasekhaya likhule nge-1.9% kukota yekucala yemnyaka we-2022 lokutsatsa bukhulu bemnotfo wakitsi kuwuyise esikhatsini sangembi kwekucala kwalobhubhane.  Ngalesikhatsi salekota, umkhakha wetekukhicita ngiwo lowasebenta kahle lowaba nekukhula kumikhicito yetephethilomu neyemakhemikhali, yetekudla neyetinatfo, neyemamethali neyetemishini.1.3.    Lokuzuza loku lokungakendluleli kukhomba kutsi umnotfo wakitsi usatawuhlala usebenta ngemandla nekutsi kungenelela lokufana neLuhlelo Lekwakha Kabusha Nelekuvuselela Umnotfo lutfola emandla. Ikhabhinethi yenta lubito kuwonkhewonkhe kutsi kusekelwe emabhizinisi asekhaya netimboni ngekutsenga imikhicito netinsita talapha ekhaya.   1.4.    Ikhabhinethi iyasamukela futsi lesincumo se-ejensi yekulinganisa emazinga i-S&P Global sekubuyeketa simo seNingizimu Afrika sekukweleta   kusuka kulesinekusimama kuya kulesihle kakhulu. Le-ejensi yekulinganisa emazinga futsi icinisekisile kutsi lesimo semazinga ekukweleta esikhatsi lesidze semali yasekhaya neyemave angaphandle sihlala siku-BB minus naku-BB ngekulandzelana kwawo.   2.     Tindleko tekuphila 2.1.    Bhubhane Weligciwane Lekhorona (i-COVID-19) kanye nalokungcubutana lokuchubekako kwemave emhlaba kube nemtselela lomubi kutindleko tekuphila emhlabeni wonkhe. Bantfu baseNingizimu Afrika nabo bakhatsatekile ngalokwenyuka kwetindleko temafutsa etigitjelwa, tekudla netetintfo letimcoka. 2.2.    Kufuneka sonkhe sibambisane, sisitane futsi sivikele tinsita takitsi kulesikhatsi lesimatima. Hulumende wenta konkhe lokusemandleni kunika lusito kuwo wonkhe umuntfu, kakhulu kulabo labaphuyile.2.3.    Libhangengodla lakitsi LaseNingizimu Afrika lelisebenta kahle, lelinemandla nalelitimele liyancedza kuvikela ummango kulokucekelwa phansi kwekwehla kwemandla emali ngekuwagcina angekhatsi kwebubanti lobuncane lobuhlosiwe; lobungaphasi kakhulu kulabo lobentekako ngalesikhatsi kulamanye emave. 2.4.    Ikhabhinethi iyasamukela sincumo Semgcinimfa Wavelonkhe sekungeta sikhatsi lesibekiwe sekunciphisa Intsela Yephethilomu Jikelele (i-GFL). Le-GFL yancishiswa nge-R1.50 ilitha enyangeni yaMabasa neyeNkhwekhweti, futsi itawuchubeka yelulwe kusuka mhla lu-1 Inhlaba kuya kumhla ti-6 Kholwane 2022. 2.5.    Ikhabhinethi futsi isamukele sincumo Sekhomishini Yetekucudzelana sekuhlala icaphele kakhulu tindleko tetintfo letitsatfwa njengekudla lokumcoka, kakhulu sibonelelo sekutsi emabhizinisi kufuneka anikete bufakazi lobuvakalako bekwenyusa tindleko. 3.    Umhlangano Wetemabhizinisi emkhatsini kweJapan neNingizimu Afrika3.1.    Ikhabhinethi iyamukele lemiphumela yakamuva Yemhlangano Wetemabhizinisi emkhatsini kweJapan neNingizimu Afrika, lovumelene ngeluhlelo lwemsebenti lolunemandla lolufaka kusebentisana ekukhuliseni umnotfo ngekusebentisa emandla lahlantekile, buchwepheshe betimoto tagezi kanye neyehayidrojini lehlantekile. 3.2.    Lomhlangano futsi uvumelene kutsi kube  nembukiso  we-inthanethi lotawuveta ematfuba eNingizmu Afrika kumabhizinisi lamanyenti aseJapan, kutfutfukiswa kwemakhono kulemboni yetetigitjelwa yalapha ekhaya, kumikhakha leyehlukene yetematfuba ekukhicita kanye nekutsi kube nekuniketana ngemakhono. 3.3.    I-Japan ingulabanye bebalingani betfu labamcoka kakhulu kutekutsengiselana futsi ihamba embili ekutjaleni timali kumikhakha leminengi yaseNingizimu Afrika, lehlukahlukene lesukela kuyetetigitjelwa iye kutemishini yasetimayini lehamba embili, nalesuka kumabhizinisi etekulima kuya kuwetetinsita tetimali.3.4.    Ikhabhinethi iphindze yamukela lokusungulwa kweNethiwekhi Yalabamnyama Yekutsengisela Emave Angaphandle lokucalwe Litiko Letekutsengiselana, Letimboni Nelekucudzelana (i-DTIC), kute kuhlanganiswe timboni tebantfu labamnyama lekungunyalo titsengisela emave emhlaba imphahla leyentiwe lapha ekhaya. Lenethiwekhi itawenta kutsi kube nekwabelana ngelwatiso, ngesipiliyoni kanye nengendlela yekwati kwenta tintfo, futsi yenta loku ikususela kulemphumelelo yaLoluhlelo Lwetimboni Tebantfu Labamnyama.4.    Temandla4.1.    Indlela yetfu yesikhatsi lesidze yekuvikela neyekutfola emandla itfole kusekelwa lokukhulu kulandzela lokuniketwa kwe-Unit 4 Esiteshini Setemandla Ikusile Empumalanga. Lokuniketwa kwaleyunithi kungulenye inchophamlandvo yemitamo ye-Eskom yekusimamisa luhlelo lwetemandla futsi kutawengeta emamegawatsi (MW) la-8000 kulegridi yagezi wavelonkhe. 4.2.    Ikhabhinethi iyabonga kutsi kwakhiwa kwemayunithi ekukhicita gezi lamane kulasitfupha sekuphotfuliwe kulomklamo waleSiteshi Semandla iKusile. 4.3.    Ikhabhinethi iyakwamukela lokungetwa kwalamanye emandla ekukhicita lamasha kulegridi, lokubangwe ngilesincumo sekuvumela bakhiciti labatimele kutsi bakhicite gezi. Hulumende usandza kusayina sivumelwano sekutsenga emandla la-150MW kumkhiciti losebentisa tindlela letehlukahlukene tekukhicita gezi, i-Scatec ASA. 5.    Umkhandlu Wekululeka Ngekunika Emandla Langetiwe Etemnotfo Ebantfwini Labamnyama5.1.    Ikhabhinethi iyakwamukela lokukhetfwa KweMkhandlu Lomusha Wekululeka We-B-BBEE nguMengameli Cyril Ramaphosa. 5.2.    Lomkhandlu wakhiwe licembu lebantfu labavela kumabhizinisi lahlukahlukene, kutinyonyana, kutinhlangano temmango letitimele nakumkhakha wetifundziswa, lotawusebenta kweluleka hulumende mayelana nekugucula simo semnotfo.  5.3.    Nanoma kube nemsebenti lomkhulu lowentiwe ekubuyiseleni emuva kudvukiswa kutemnotfo kwelubandlululo, mkhulu umsebenti lekusafuneka wentiwe kute kukhuliswe kuphatsa kwebantfu labamnyama, kwengeta kutfutfukiswa kwemakhono nekukhulisa litfuba lenchubo yekutsenga nekutsengiselana kute kunikwe bomake labamnyama nelusha ematfuba.6.    Tikhukhula6.1.    Imitamo lechubekako yahulumende yekunika lusito etifundzeni letitsintsekile mayelana neletikhukhula yenta mtselela lomcoka.  Hulumende ucalise embili kuniketa kudla, emanti nendzawo yekuhlala ebantfwini labasusiwe etindzaweni tabo kanye nekulungiswa kwesakhiwonchanti lesimoshakele. Umsebenti lomkhulu wekubuyisela tinsita letisisekelo letifana nemanti, nagezi, netekutfutfwa kwendle netibi uyachubeka. 6.2.    Kusetjentiswe tigidzi letilinganiselwa ku-R189.217 kuLuhlelo Lwekutfutfukisa Tindzawo Temikhukhu loluhlose kutfutfukisa lizinga lemphilo yebantfu labahlala etindzaweni temikhukhu. 6.3.    Kunetigidzi leti-R733.086 letingetiwe letiniketwe ngekusebentisa Sibonelelo Sekutfutfukisa SeLitiko Lekuhlaliswa Kwebantfu kute tisite ekwakheni tindzawo tekuhlala letisimeme naletihlanganisa wonkhe umuntfu. 6.4.    Ikhabhinethi iyalwamukela lolusito loluvela kuHulumende waseQatar lolufana nekudla, timphahla, emajeneretha, kokuhlanta emanti, emaventhiletha, emathende kanye nemitsi. Lomnikelo utawusita kwesikhashana bantfu labangetulu kwe-4 000 labahlaliswe etikhungweni tekunakekela ummango. Ikhabhinethi futsi iyalamukela lusito lwebuntfu loluvela ku-United Arab Emirates (i-UAE) lolufana nekudla nemanti kute kusitakale bantfu labantsintsekile kuletikhukhula letisandza kwenteka. 7.    Kusungulwa Kwesikhwama Sekutfutfukisa Temisebenti7.1    Ikhabhinethi iyakwamukela kusungulwa Kwesikhwama Sekutfutfukisa Temisebenti lesicalwe Yinhlangano Yekutfutfukisa Timboni (i-IDC) ngekubambisana nelihhovisi laMengameli ne-DTIC. Lokwesekelwa kutawuvula ematfuba emisebenti ebantfwini labasha labangafika ku-50 000 kumisebenti lebalulekile leyenteka kumimango yendzawo.  7.2    Lokwesekelwa kutawufaka temphilo netekunakekelwa kwemmango, kudla kanye nekusekelwa ngetindlela tekuniketa kudla lokunemphilo letifana nemakhishi emasobho, ngekugcugcutela kufundza nekubhala, ngekulandzela tinhlelo tekungenelela letimayelana nekugucugucuka kwesimo selitulu netekuphila ngendlela lengabulali indalo kanye nangekuta netindlela tekusekelwa kwelusha. Lesikhwama sitawusekela imimango le-26 kanye netinhlangano letitimele letingenti inzuzo.8.     Bugebengu nenkhohlakalo8.1.    Ikhabhinethi iyakwamukela lokuboshwa kwebantfu labahlukahlukene mayelana nekukhohlisa nekukhwabanisa imali kanye nangekwenta inkhohlakalo. Loku kufaka ekhatsi basebenti baphambilini labebasetikhundleni letisetulu nalabo bebasebentela tinkhapani tahulumende, labanye babo babukene nemacala ekuphula Umtsetfo Wekuphatfwa Kwetimali Tahulumende, wemnyaka we-1999 (Umtsetfo we-1 wemnyaka we-1999). Lokuboshwa loku   lokufaka ekhatsi sisebenti SeLitiko Letasekhaya kuSikhungo Sekwamukela Tifikanemtfwalo   i-Desmond Tutu ePretoria lesisolwa ngekugwazelwa ngumuntfu lomchamuki   kuletsa bufakazi bekutsi akekho umuntfu longetulu kwemtsetfo nekutsi kute indzawo yebasebenti labangakatsembeki kumkhakha wahulumende.8.2.    Ikhabhinethi iyawamukela futsi umsebenti lochubekako wekuletfwa eNingizimu Afrika letelamani temajaha takaGupta, Rajesh na-Atul. Loku kulandzela kuboshwa kwabo lokusandza kwenteka eDubai endzaweni yase-UAE emva kwekutsi Inhlangano Yemhlaba Yemaphoyisa Etebugebengu (i-Interpol) ikhiphe sicwayiso. Letelamani leti tiyafunwa eNingizimu Afrika mayelana netinsolo tekubandzakanyeka kulokubamba umbuso ngabhongwane, lokufaka ekhatsi kukhohlisa nekushushumbisa imali. Kuyachubeka kucocisana emkhatsini kwema-ejensi etemtsetfo ase-UAE newaseNingizimu Afrika kute baletfwe kulelive. Kuboshwa kwabo kukhomba kutibophelela kwahulumende ekulweni nebugebengu nenkhohlakalo ngaphandle kwekutsatsa luhlangotsi nangekungesabi.8.3.    Lokuboshwa kwabo kukhombisa kutsi tinhlelo netinchubo tisebenta kahle kakhulu ekwenteni labo labagangako baphendvule kuletigameko tabo tebugebengu lobesabekako nekucinisekisa kutsi kute umuntfu longetulu kwemtsetfo.8.4.    Ikhabhinethi iyayigceka lemitamo lesebaleni yekucekela phasi umnotfo nelive lakitsi kulandzela lokulinyatwa kwekhebuli kuYunithi 1 ye-Eskom Esiteshini iMatla eMpumalanga. Lesi bekusigameko sesine setinsolo tekucekela phasi titeshi takitsi tagezi emva kwekutsi kube naletinye tigameko letifana naleti etiteshini letintsatfu kulamaviki lamatsatfu lengcile.8.5.    Letibalobalo takamuva tebugebengu tikhomba kutsi kufuneka sente kancono njengemmango kute sicinisekise kutsi imimmango yetfu iphephile. Loku kusikhumbuta kutsi kunciphisa bugebengu kungumsebenti wemmango wonkhe nekutsi sonkhe   lokufaka ekhatsi emaphoyisa, baholi betepolitiki, imimmango, imindeni, bosomabhizinisi, basebenti kanye netinhlangano temmango   kufuneka sidlale indzima yetfu.8.6.    Ikhabhinethi inekutetsemba lokukhulu kutsi imali leyengetwe Yindvuna Yetemaphoyisa yacondziswa kutiteshi temaphoyisa letinemazinga lasetulu ekubulala, ekudlengula kanye nalamanye emacala lanebudlova itawusita kugucula simo bese kuba nemimmango lephephile. 9.    Takamuva nge-COVID-199.1.    Ikhabhinethi ikhumbuta wonkhe umuntfu kutsi i-COVID-19 iyakapheli futsi bungoti bekutseleleka kabusha butawenyuka ngesikhatsi sasebusika. Kufuneka sichubeke kulandzela tonkhe tindlela tekutivikela netekuvikela labanye bantfu. Loku kufaka ekhatsi kuhlala sigeza tandla noma sisebentisa sibulalimagciwane, kufaka sifonyo uma sisendzaweni levalekile, sihlale ngekuchelelana, sivule emafasitelo kute kungene umoya nekutsi sigome.  10.    Umhlangano weLubumbano Lwemave Ase-Afrika10.1.    Ikhabhinethi iyasamukela lesimemetelo, titsembiso nekutibophelela letitsetfwe Emhlanganweni We-AU Longakavami Wetekuvukela Umbuso Newetingucuko Letingekho KuMtsetfosisekelo e-Afrika lobewubanjelwe eMalabo, eRiphabhlikhi Yase-Equitorial Guinea, NgeMgcibelo, ti-28 Inkhwekhweti 2022. 10.2.    Baholi bemave ase-Afrika benta luhlolo kulobungoti lobuhlala bukhona, babuke tindlela tekuphendvula takamuva netekutibophelela kute kukhuliswe kuvikeleka lokuhlangene kwetive letimalunga nebuphekula kanye nekuvukela umbuso.11.    Sifo se-Monkeypox11.1.    Ikhabhinethi icinisekise bantfu baseNingizimu Afrika kutsi baphatsi bakitsi betemphilo bahlala bacaphele kute babukisise futsi bavikele lesifo se-Monkeypox, kulandzela lokucubuka kwaso emaveni lengakavami kuba nalesifo.  Nanoma kusete timphawu talesifo kute kube kunyalo noma letibikiwe eNingizimu Afrika, baphatsi betemphilo bayachubeka kugadza lesimo. B.     Sincumo Sekhabhinethi1.    Kutfola imiva yemmango mayelana netindlela tekubukana nekutsengiselana ngalokungekho emtsetfweni ngemfucuta leyinsimbi  1.1.    Ikhabhinethi ivumile kutsi kube nekucocisana nemmango mayelana netiphakamiso letitsetfwe tekucedza kutsengiselana ngemfucuta ngalokungekho emtsetfweni nangeletinye tintfo letentiwe ngensimbi. Kwebiwa kwemfucuta yensimbi nekwekhebuli yekhopha lokwenteka kusakhiwonchanti sahulumende kuvimbela kusebenta kahle kwemnotfo ngoba kuphoca kutsi kwenyuke tindleko.1.2.    Letinye tintfo letiphatamisako tifaka kuphakelwa kwemandla kanye nekwetinsita tetitimela ngenca yekucekela phasi kwemizila yetitimela. Kubanga kutsi kuphoceleke kwenyusa tindleko tetigitjelwa ngenca yekuphatimeseka kwetigitjelwa temmango. Kucekela phasi imphahla kanye nemakhebuli agezi langakavikeleki kubanga nebungoti emmangweni, kakhulu ebantfwaneni.  1.3.    Ikhabhinethi inikete i-DTIC umyalo wekutsi ihole loluhlelo lwekucocisana ngesikhatsi lesincane lesibekiwe, kute itfole imibono yemmango neyalabange balingani labakulomkhaka mayelana netindlela letikahle hulumende langatisebentisa kucedza kucekelwa phansi kwemphahla yesakhiwonchanti lesibucayi. Emva kwaloko, iKhabhinethi itawumemetela tindlela letivumile letitawulandzelwa. C.    Imicimbi Letako 1.    Umhlangano Welubambiswano Yelubumbano Lwemave Emhlaba (i-UN) Lomayelana Nebuchwepheshe Bekugcina Kuthula (i-PTPS)1.1.    INingizimu Afrika itawamukela tivakashi letitawubamba i-PTPS yesi-6 letawube ibanjelwe KuMkhandlu Weluphenyo Lwetesayensi Neletetimbono losePitoli kusuka ngaLesibili, mhla ti-21 kuya ngaLesihlanu, mhla ti-24 Inhlaba 2022. Kulindzeleke kutsi lomcimbi uhanjelwe malunga la-300 lavela emaveni la-50 lamalunga. 1.2.    Lomhlangano uhlanganisa onkhe emaphoyisa asemasotjeni lanesifiso, emaphoyisa kanye netinhlangano temmango letivela Emaveni Lamalunga e-UN kute asebentisane mayelana nekusetjentiswa kwebuchwepheshe besimanje, nalobusezingeni nangendlela yemcondvo imisebenti leholwa yi-UN yenteka ngayo. Lomhlangano utawusetjentiswa njengendlela yekwabelana ngelwatiso nanjengenkhundla yekuhlanganisa imicondvo yemave lamalunga e-UN lasebenta ngetindlela tekuletsa kuthula uma kusetjentiswa buchwepheshe besimanje kumisebenti yayo yekuletsa kuthula.2.    Umcudzelwano Wesine Wavelonkhe Wemakhono Emhlaba Lobanjwa Njalo Eminyakeni Lemibili (i-WSZA) 2.1.    I-WSZA yesine lebanjwa njalo eminyakeni lemibili itawubanjwa E-Nkosi Luthuli International Convention Centre Kwazuku Natali kusuka mhla ti-7 kuya kumhla ti-10 Inhlaba 2022 ngaphasi kwalesihloko:  Kukhulisa Kukhicitwa Kwetingcweti Temakhono Temnyakakhulu we-21 .2.2.    Lomcimbi usebenta kugcugcutela emakhono etingcweti njengemakhono longakhetsa kuwenta kanye nekuvula kusebentisana lokungahle kube khona kulemboni. Lomcimbi uphindze usentjentiselwe kuhlola emazinga eluhlelo lekufundzela umsebenti ngekusebenta nelekutfutfukisa tingcweti temakhono kute kugcugcutelwe kutsi umsebenti webungcweti bemakhono utsatfwe njengemisebenti lecala embili kutitjudeni.D.    Umlayeto1.    Emavi ekudvudvutaIkhabhinethi ihlanganyela naMengameli Ramaphosa kundlulisa kudvudvuta Kumndeni Wasebukhosini nase siveni Sebukhosi beMampondo ngekukhotsama KweNgwenyama Zanozuko Tyelovuyo Sigcau (Ah Zanozuko!). E.      LabacashiweBonkhe labacashiwe kufuneka bayohlolisiswa ticu tabo futsi batfole kuvumeleka lokufanelekile.1.    Mnu. Jacob Ganny Mbele njeMcondzisi Jikelele (DG) WeLitiko Letetimbiwa Netemandla.2.    Nks. Pumeza Nwabisa Nodada njengeliSekela Lemcondzisi Jikelele: Tekuphatfwa Kwetemahlatsi kuLitiko Letemahlatsi, Tekudvweba NeleteSimondzawo. 3.    Nks. Susan Mafanedza Masapu njengeMluleki Lomkhulu Wahulumende Kutemtsetfo kuLitiko Letebulungiswa Nekutfutfukiswa KweMtsetfosisekelo. 4.    Mk. Doris Tshepe njengaKhomishane kuKhomishini Yetekucudzelana. 5.    Dkt. Alex Mahapa lotawusebenta ngalokugcwele abe nguMluleki Lokhetsekile Kulisekela LeNdvuna Yetemisebenti Yahulumende Netekuphatfwa kwayo. 6.    Ummeli Rams Ramashia njengeMluleki Lokhetsekile Lotawusebenta Kwesikhashana Kulibamba Lendvuna Yetemisebenti Yahulumende Netekuphatfwa kwayo.    Imibuto: Nks. Phumla Williams   Lokhulumela iKhabhinethi Makhalekhikhini: 083 501 0139"
"Sitatimende Semhlangano WeKhabhinethi wevidiyo-inthanethi wangaLesitsatfu, mhla tinge-22 Inhlaba 2022",23 Jun 2022,https://www.gov.za/speeches/statement-virtual-cabinet-meeting-wednesday-22-june-2022-23-jun-2022-0000,https://www.gov.za/ss/speeches/statement-virtual-cabinet-meeting-wednesday-22-june-2022-23-jun-2022-0000,"A. Tindzaba Letibalulekile TaleLive1. Kuntjintja Kwesimo Selitulu1.1. IKhabhinethi ikwemukele kuvakasha eNingizimu Afrika kweMnu. Alok Sharma, Mengameli weNgcungcutsela yema-26 yekuGucugucuka kwesimo selitulu yeNhlangano YaMhlabuhlangene (i-UN), kusukela mhla ti-19 kuya kumhla ti-21 iNhlaba 2022, kanye nekuhlola kwakhe kutsi iNingizimu Afrika ikhombise kutibophelela ngalokucacile  ekugucukeleni emandleni lahlobile.1.2. Nga-2021, Mengameli Cyril Ramaphosa wahlanganyela nalabanye baholi ekumemeteleni budlelwane lobuyinchophamlandvo nahulumende waseFrance, iJalimane, i-United Kingdom ne-United States, kanye ne-European Union, kusekela ingucuko lenebulungiswa emnotfweni wekhabhoni lephansi kanye nemphakatsi lokwati kumelana nesimo selitulu.1.3. INingizimu Afrika beyisebenta kamatima ekulungiseni sisekelo setfu sengucuko yemandla lahlobile futsi siye emitfonjeni yemandla lahlobile lefana ne-hydrogen leluhlata, i-biomass, emandla emoya, emandla elilanga nemandla laphehlwa ngemanti, kulokunye lokuvuselekako. Loku lokubitwa ngekutsi kubhicwa kwemandla kuvumela kulingana phakatsi kwemitfombo yemandla kuze kucinisekiswe emandla latsembekile kuze kuhlangabetwane netidzingo temandla letikhulako telive.2. Kugomela Sifo seLigciwane leKhorona (i-COVID-19)2.1. IKhabhinethi ikwamukele kwehla lokukhulu kwetifo letiphatselene ne-COVID-19 letirekhodwe eNingizimu Afrika kulamaviki lambalwa lakengcile yaphindze yakhutsata bonkhe bantfu labafanelekile kutsi bachubeke nekugoma, lokusita kuvimbela kugula lokumatima, kulaliswa esibhedlela nekufa.2.2. Ihhafu yabo bonkhe bantfu labadzala baseNingizimu Afrika kuze kube manje basitfolile silinganisomutsi sinye semjovo wekugomela i-COVID-19. Hulumende uhlose kusebentisa imali lenentalo lencane lesandza kugunyatwa liBhange leMhlaba kutsenga nekwengeta imitsamo yemjovo ye-COVID-19 aphindze acinisekise kutsi sive sivikeleke ngalokwenele etifweni letingaba khona.  2.3. IKhabhinethi iphindze yacubungula tindzaba letiphatselene nentfutfuko ekulawulweni kwabhubhane we-COVID-19, ikakhulukati ngenchubekelembili leseyentiwe kuze kubuyelwe ngalokugcwele emisebentini yetenhlalomnotfo letayelekile. Ngcongcoshe Wetempilo, Dkt. Joe Phaahla, utawuniketa imininingwane leyengetiwe.3. Lusuku LweLusha LwaVelonkhe  3.1. IKhabhinethi ibonge bonkhe bantfu baseNingizimu Afrika ngekuhlanganyela emigubhweni yeLilanga Lwelusha Lwavelonkhe ngaLwesine, mhla ti-16 kuNhlaba 2022 ngaphansi kwendzikimba letsi:  Kutfutfukisa kuphila lokusimeme nekusimama kwebantfu labasha kuze kube nelikusasa lelincono.   Umoya wemdlandla newekucina lokhonjiswe lusha esiveni sakitsi imphela usizatfu sekubungata kanye nelitsemba lelikusasa lelincono.3.2. Njengoba iNyanga Yavelonkhe Yelusha seyiya ngasekupheleni, asicinise imitamo yetfu yekucinisekisa kutsi bantfu labasha bayafinyelela etinhlelweni letinyenti tekwesekwa letiniketwa nguhulumende futsi sente kube lula kutibandzakanya kwabo emnotfweni. 3.3. Luphiko Lwetemisebenti Yahulumende, njengemcashi lomkhulu kunawo onkhe, liphendvule lensayeya ngekwenta labaceceshwe ngeticu labangasebenti kutsi batfole lwati lwekusebenta nangeluHlelo Lwekusebenta Ufundza ngaloluphiko lwetemisebenti Yahulumende. Hulumende uphindze futsi waphumelelisa Sikhwama Sekucashwa Kwetenhlalo (i-SEF) kanye netindlela letivuselelwe temisebenti yeLuhlelo Lwelusha Lwavelonkhe (i-NYS) letitawutsatsa bantfu labasha labange-50 000 ngalinye emnotfweni.3.4. Lemitamo ngeke inikete kuphela sipiliyoni sekusebenta lesidzingeka kakhulu   kodvwa itawuphindza futsi icinisekise ligugu lekuba sakhamuti lesisebentako. I-SEF ibambisana netinhlangano letitimele (ema-NGO) bese kutsi i-NYS ibhalisa bantfu labasha kutinsita letenta imiphakatsi izuze eveni lonkhe. 4. Tekutfutsa    4.1. IKhabinethi ilwamukele luHlelo lwekuSebenta lolunemaphuzu la-11 lekubukana nekuvinjwa kwemigwaco kanye nekucashwa kwebantfu bangaphandle njengabashayeli bemaloli. Loluhlelo, lolwasungulwa liKomidi Labongcongcoshe Betemigwaco Nemitfwalo (i-IMC) ngekubambisana nalabatsintsekako embonini yetemgwaco nemitfwalo, likhutsata kulokunye kuphocelelwa kwetidzingo tema-visa kanye nekutfotjelwa kwemitsetfo yetebasebenti.4.2. I-IMC yasungulwa kuze kutsi ibukane nekwandza kwekuvinjwa kwemigwaco kanye nemibhikisho yebashayeli bemaloli baseNingizimu Afrika labangakajabuli. Imibhikisho nekuvinjwa kwemigwaco kuba nemtselela lomubi ekuhambeni, kwetfuse nebatjalitimali balamanye emave futsi lokubaluleke kakhulu, kuba nemtselela lomubi emnotfweni kanye nekuphakelwa kwemikhicito lebalulekile lesebentisa tindlela letitsintsekile.5. Kuswelakala Kwemanti kuleliDolobhakati le-Nelson Mandela Bay (i-NMB)5.1. IKhabhinethi ikwamukele kungenelela kweLitiko Letemanti Nekutfutfwa Kwekungcola (i-DWS) kuMasipala weliDolobhakati lase-NMB eMphumalanga Kapa kuze kugwenywe Kwehla Kwemanti Emadamini njengoba sifundza sibukene nengwadla yekuswelakala kwemanti lokucale nga-2015. I-DWS isebentisana nesifundza kwenta tinyatselo tesikhatsi lesifishane, lesiphakatsi nalesidze kubukana nekunciphisa umtselela longaba khona wesomiso.5.2. IKhabhinethi iphindze futsi incusa base-NMB kutsi babambelele emigomeni yemanti lebekwe bomasipala bendzawo kuze kutsi kucinisekiswe kuvikeleka kwemanti. Sekukonkhe, kusetjentiswa kwemanti kufanele kwehliswe ngemalitha latizigidzi leti-50 ngelilanga, kusukela ezingeni lamanje lemalitha latigidzi leti-280 ngelilanga kwehle kuye emalitheni latizigidzi leti-230 ngelilanga.6. Bugebengu Nenkhohlakalo6.1. IKhabhinethi ikwamukele kuboshwa kwakamuva kwesikhulu seLitiko Letasekhaya lesisebenta ehhovisi lase-Benoni ngekuniketa sakhamuti sase-Bangladeshi ipasipoti yemgugu. Sikhulu, Mk Sibongile Simelane, uniketwe ibheyili ye-R5 000 eNkantolo yaMantji yaseBenoni ngaLwesibili, mhla ti-21 iNhlaba 2022. LowaseBangladeshi, uMnu Fahim Kazi, waboshwa ngesikhatsi atama kubaleka kuleli mhla ti-12 iNkhwekhweti 2022 ngaphansi kweligama lelitsi, 'Lebogang Ndlovu'.6.2. Litiko Letasekhaya (i-DHA) lisandza kucosha umlingisi waseLithuania, Mk. Ieva Andrejevaite, lobekafuna kuhlukumeta umbuso wekuphatsa babaleki eNingizimu Afrika lapho acambe indzaba yekufuna kufaka sicelo sekukhoseliswa ngenca  yemphi lese-Ukraine .6.3. IKhabhinethi iyawuncoma umsebenti lowenziwa yi-DHA's Counter Corruption Unit. Ishayela lihlombe futsi ikhutsata bantfu nje baseNingizimu Afrika kutsi bachubeke nekubika tento tebugebengu letinjengaleti. Tento letingekho emtsetfweni tebantfu baseNingizimu Afrika labatsengisa bunjalo babo tinemiphumela lemibi kakhulu ekuvikeleni live kanye nesimo senhlalomnotfo yelive.6.4. Hulumende utawuchubeka utawucinisa sandla kunome ngubani lobandzakanyeka etentweni letingekho emtsetfweni letibukela phansi imitsetfo yetfu yekufika kwebantu lababuya kulamanye mave, ngaphandle kokwesaba kumbe kukhetsa.6.5. IKhabhinethi iphindze yakwemukela kuboshwa nekugwetjwa kwakamuva kwathishela waseThekwini, Mk Nomusa Precious Gabuza (37) - logwetjwe minyaka lemitsatfu yekucondzisa tigwegwe kanye neminyaka lemine abhadla ejele, lokulengiswe yonkhe iminyaka lemitsatfu, eNkantolo yesiFundza yaseMlazi KwaZulu- Natal   ngekwephula uMtsetfo Welukhetfo Lwabomasipala Bahulumende Wasekhaya uMtsetfo, wa-2000 (uMtsetfo Nombolo-27 wa-2000). Njengathishela kulesikolwa lebesisetjentiswa njengesikhungo sekuvota ngesikhatsi seLukhetfo laboMasipala ngeMphala 2021, Mk. Gabuza walivuma licala lekukhwabanisa emavoti lange-24, lahlanganisa la-12 eLukhetfo lwaboMasipala lokufaka nala-12 eLukhetfo lwemaWadi.  6.6. Kuboshwa nekugwetjwa kugcizelela kutibophelela kweKhomishini yeluKhetfo yaseNingizimu Afrika, kungenelela kusenesikhatsi nekusebentisa kuphatfwa kwemiphumela. Loku kubufakazi lobucinile betinhlelo telukhetfo, leseticinisiwe kusukela kwetfulwa lithulusi Lekuphatsa Bavoti i-Voter Management Device lelivimbela kuvota kabili.6.7. IKhabhinethi ikucinisekisile kutsi lukhetfo lusisekelo sentsandvo yelinyenti yetfu futsi kufanele luvikelwe ngato tonkhe tindlela.7. Inkhomfa Yetindvuna (i-MC12) ye-12 yeNhlangano Yemhlaba Yekuhweba (i-WTO)7.1. IKhabhinethi iyamukele imiphumela ye-WTO MC12 lebeyibanjelwe e-Geneva, e-Switzerland kusukela mhla ti-12 kuya mhla ti-17 kuNhlaba 2022, ikakhulukati sincumo sekutsi emave lafanelekile angaweca emalungelo ebunikati bemjovo we-COVID-19 kuze kube ngu-2027.  Sincumo sekutsi kululwe lokulashwa nekuhlolelwa i-COVID-19 kwabambeteleka tinyanga letisitfupha.7.2. INingizimu Afrika beyisolo ihola lubito lwekutsi i-WTO ihocise emalungelo ekuvikelwa kwemphahla lecanjiwe lephatselene nemitsi yekugomela i-COVID-19 letawucinisekisa kufinyelela lokulinganako emitsini yekugoma futsi ivumele emave lanemakhono ekwenta imitsi yekugoma kutsi ayente.7.3. Ingcungcutsela iphindze yatibophelela eluhlelweni loluvulelekile nalolubandzakanya konkhe lokugucula yonkhe imisebenti yayo futsi yavumelana ngenhlanganisela yetivumelwano tekuhwebelana letibukene netindzawo letifana netemphilo, kubeka mincele ekusiteni ngekudoba lusito lwetimali, kumisa kuhweba nge-inthanethi kanye nekutfolakala kwekudla.B. Tincumo TeKhabhinethi1. Inchubekelembili lemayelana neLuhlelo Lwekutfutsela eKusakateni Ngedijithali (i-BDM).1.1. IKhabhinethi itfole lwati lolusha ngeluHlelo lwe-BDM futsi yaphawula ngenchubekelembili leseyentiwe ngekufakwa kwemabhokisi elizinga lelisetulu njengencenye yekusuka ekusakateni nge-analogu kuya ekusakateni ngedijithali.1.2.    IKhabhinethi iphindze yakugcizelela kuphutfuma kwekuphotfula i-BDM kukhulula emagagasi emoya ladzingekako ekusakata kabanti abomakhalekhikhini, kanye naletinye tinjongo letiphatselene nebuchwepheshe belwatiso netekuchumana.1.3. Ngcongcoshe weTekuchumana Nebuchwepheshe Bedijithali Khumbudzo Ntshavheni utobamba umhlangano nebetindzaba kusasa (ngaLwesihlanu, mhla ti-24 kuNhlaba) kuze anikete imininingwane leyengetiwe.2. Umbiko Wemnyaka Wavelonkhe Wesimo Semalungelo Ebantfwana 2.1. IKhabhinethi igunyate uMbiko Wesibili Wemnyaka Wesimo Savelonkhe Semalungelo Ebantfwana latoshicilelwa. Umbiko uniketa ngelwati lolusha mayelana nekucaliswa kwekusebenta kweluHlelo Lwavelonkhe Lwekusebenta Lwebantfwana esikhatsini sa-2019-2024.   2.2. Umbiko ugcamisa timphumelelo letirekhodiwe tesikhatsi sa-2020-2021. Iphindze ivete tindzawo letisasele letiyinsayeya, lokuhlanganisa kuphepha kwebantfwana kanye nekungalingani lokuchubekako phakatsi kwalabaphuyile nalabanotsile macondzana nebantfwana. Lombiko uphindze uvete kutsi bhubhane we-COVID-19 ube nemtselela kangakanani ebantfwaneni ngalesikhatsi.2.3. Tinyatselo tekungenelela leticaliswa nguhulumende kuhloswe ngato kuphumelelisa emalungelo ebantfwana, njengoba kuvetwe kuMtsetfosisekelo weRiphabhulikhi yaseNingizimu Afrika wa-1996. Tiphindze tisekele tibopho telive eTingcungcutseleni te-UN Letihlangene ngeMalungelo Ebantfwana (i-UNCRC) kanye neMculu Wase-Afrika weMalungelo Nenhlalakahle Yebantfwana (i-ACRWC). INingizimu Afrika isayine i-UNCRC kanye ne-ACRWC. 2.4. Umbiko uhlanganiswe ngekubonisana nematiko ahulumende kanye nembijana letsintsekako labafanelekile ezingeni lavelonkhe nelesifundza. Umbiko logcwele utofakwa kuwebhusayithi weLitiko Letekutfutfukiswa Kwemphakatsi: www.dsd.gov.za3. Umbiko Wesikhatsi waseNingizimu Afrika Lohlanganisiwe wesitsatfu kuya kuwesitfupha ku-UNCRC3.1. Ikhabhinethi ikuvumile kwetfulwa kweMbiko weSikhatsi wesitsatfu kuya kuwesitfupha ku-UNCRC. Lombiko ulandzela Umbiko weSikhatsi wesibili lowetfulwa ku-UNCRC nga-2014.3.2. Lombiko uhlanganiswe ngekulandzela Sihloko se-44 se-UNCRC, uphindze futsi ufake ekhatsi lokucasheliwe kanye netincomo talelive tanga-2016.3.3. Lombiko wahlanganiswa ngekubonisana nawo onkhe ematiko lafanele kanye nalabatsintsekako eveni lonkhe. Umbiko lophelele utawukwatiswa ummango nasewetfulwe ku-UNCRC.4. Umbiko wavelonkhe lomayelana nekufezekisa Luhlelo Lolusha Lwekutfutfukiswa Kwetindzawo Tasemadolobheni4.1. Ikhabhinethi ikuvumile kungeniswa kwembiko wavelonkhe wekucala waseNingizimu Afrika lomayelana nekufezekiswa kweLuhlelo Lolusha Lwekutfutfukiswa Kwetindzawo Tasemadolobheni kuLuhlelo Lwekuhlaliswa Kwebantfu laMhlabuhlangene (i-UN-Habitat). I-UN-Habitat yavuma leluHlelo layo Lolusha Lwekutfutfukiswa Kwemadolobha kuNkhomfa yayo lemayelana neteTindlu neNtfutfuko Lesimeme yaseMadolobheni ngeMphala 2016. Emalunga emibuso bekalindzeleke kutsi angenise umbiko wenchubekelembili ngekungacindzetelwa.4.2. INingizimu Afrika yalusekela loLuhlelo Lolusha Lwekutfutfukiswa Kwemadolobha yaphindze futsi yalufezekisa ngekusebentisa Luhlakamsebenti Loluhlangene Lwekutfutfukisa Tindzawo Tasemadolobheni (i-IUDF). I-IUDF ihlose kuhola embili ekutfutfukiseni kwawonkhe wonkhe, kuhlaliswa kwebantfu edolobheni lokucinile nalokuphilekako.4.3. Lombiko wenchubekelembili wahlanganiswa ngekubonisana nemikhakha yahulumende yavelonkhe yetifundza kanye neyendzawo, kanye nema-NGO lafanele. 5. Lisubuciko Lelihlanganisiwe Lekutfutfukiswa KweLusha (i-IYDS)5.1. IKhabhinethi igunyate kutsi kusetjentiswe i-IYDS. Lendlelalisu ibangela kubakhona kweNchubomgomo Yavelonkhe Yelusha ya-2020-2030. Ichaza tento, imiklamo kanye netinhlelo lokumele tentiwe ngulabatsintsekako labehlukahlukene labavela etinhlanganisweni telusha.5.2. Iphindze ibukane nekunciphisa kuphindzaphindza kwekungenelela kwahulumende futsi icondzise kutsi tinhlangano temmango kanye nemikhakha letimele tingabeseka njani bantfu labasha ekufinyeleleni ematfubeni. Kugcogcwa kwalendlelalisu kubandzakanya imibono leyehlukene levela emikhakheni leyehlukahlukene yemmango.6. Luhlaka LweMtsetfo Lohlongotwako lomayelana Nekongiwa Nekusetjentiswa Lokusimeme Kwetinhlobonhlobo Talokuphilako taseNingizimu Afrika6.1. IKhabhinethi igunyate luhlaka lweMtsetfo Lohlongotwako lomayelana Nekongiwa Nekusetjentiswa Lokusimeme Kwetinhlobonhlobo Talokuphilako taseNingizimu Afrika kuze ummango uphawule ngawo. Tinhlobonhlobo talokuphilako taseNingizimu Afrika tiniketa sisekelo lesibalulekile sekukhula nekutfutfukiswa kwemnotfo, futsi tibalulekile etimphilweni tebantfu.  6.2. Umtsetfo Lohlongotwako unika emandla tincomo letentiwe Yiphaneli Yabochwepheshe Belizinga Lelisetulu lelikhetfwe nga-2019 kuze kutsi libuyekete tinchubomgomo tetfu letikhona, imitsetfo kanye nemihambo etindzabeni letiphatselene neluhlobolunye lwalokuphilako. 6.3. Lombiko uncome kutsi kutfutfukiswe inchubomgomo lebanti ngekongiwa nekusetjentiswa ngendlela lesimeme kwetinhlobonhlobo tetintfo letiphilako telive. Lenchubomgomo itosetjentiswa kuyo yonkhe imikhakha yahulumende. Konga kubalulekile emkhankhasweni welive wekukhulisa umnotfo masinyane kanye nekwakha ematfuba emisebenti.7. Lisubuciko Lenyama Yetinyamatane 7.1. IKhabhinethi igunyate kushicilelwa kweluhlaka Lisubuciko Lenyama Yetinyamatane kuze kutsi ummango uphawule ngalo. Indlelalisu icondze kwenta imboni yenyama yetinyamatane kutsi ibe semtsetfweni kanye nekuyintjintja. Futsi icondze kufaka sandla ekutfolakaleni kwekudla ngendlela lesimeme.7.2. Imboni yenyama yetinyamatane ngalokuvamile iyimboni lengekho emtsetfweni lesebenta ngendlela letincetu letehlukene. Lendlelalisu lehlongotwako iniketa luhlelo lwekusebenta lolutoba semtsetfweni futsi lucinise lomkhakha njengaloniketa kutfolakala kwekudla kanye nekukhulisa umkhakha wetemnotfo longasita ekudaleni ematfuba emisebenti.C. Imitsetfosivivinyo1. Umtsetfosivivinyo Wekuchibela Jikelele  Temdzabu wa-2022 1.1. IKhabhinethi igunyate kwetfulwa kweMtsetfosivivinyo Wekuchibela Jikelele Wetindzaba Tendzabuko wa-2022 ePhalamende kuze uchubeke ucutjungulwe. Letichibiyelo ticondze kubuyeketa uMtsetfo Webuholi Bendzabuko kanye neMtsetfo weBuholi be-Khoi-San, wa-2019 (Umtsetfo Nombolo-3 wa-2019), locale kusebenta mhla ti-1 kuMabasa 2021.2. Umtsetfosivivinyo Wekuchibela Tekuvikela Tikhungo Tentsandvo Yelinyenti Kumaphekulasikhuni Nemisebenti Lephatselene Naloko wanga-20222.1. IKhabhinethi ivume kwetfulwa ePhalamende kweMtsetfosivivinyo Wekuchibela Tekuvikela Tikhungo Tentsandvo Yelinyenti Kumaphekulasikhuni Nemisebenti Lephatselene Naloko wanga-2022 kutsi uchubeke nekucutjungulwa. Ungaze wemukelwe, loMtsetfosivivinyo utochibiyela uMtsetfosisekelo wanyalo WekuVikelwa kweNtsandvo Yelinyenti Lomelene Nebuphekulasikhuni Netento Letihlobene Naloko, wa-2004 (uMtsetfo Nombolo-33 wa-2004).2.2. LoMtsetfosivivinyo ungene enchubeni lebanti yekubonisana nemmango ngemuva kwekutsi sewugunyatwe yiKhabhinethi ngeNkhwekhweti 2021. Letichibelo tihlose kucondzanisa emathulusi elive lasekhaya ekulwa nebuphekulasikhuni netinyatselo temhlaba wonkhe lesetibekiwe. Baphindze bakhuluma ngetigatjana letitsatfwe njengaletingahambisani neMtsetfosisekelo yiNkantolo yeMtsetfosisekelo 2.3. Njengelive lelisayine neMkhandlu WeTekuphepha we-UN, iNingizimu Afrika ibophekile kutsi yente imitsetfo yemave ngemave njengenchubosintfu yayo lefuna kucinisa tinyatselo tekulwa nebuphekulasikhuni bemhlaba.D. Imicimbi Letako1. Ingcungcutsela ye-14 yeBrazil, Russia, India, China neNingizimu Afrika (i-BRICS) 1.1. Mengameli Ramaphosa utawuhola litsimba lekutimbandzakanya kweNingizimu Afrika eNgcungcutseleni lebanjwe ngemhlangano wevidiyo we-inthanethi Ye-14 Yebaholi be-BRICS lesingatfwe yiRiphabhliki yeBantfu baseShayina kusukela ngaLesine, mhla ti-23 kuya kuLesihlanu, mhla tinge-24 Inhlaba 2022. 1.2. Kuba lilunga kwetfu ku-BRICS kuyachubeka nekwenta live libe nenzuzo. Kulomnyaka lophelile ingetulu kwa-17% imikhicito letfunyelwe kulamanye emave laku-BRICS, futsi ngetulu kwe-29% kwalokungenako kuvela kulawo mave. Lelinani lalokuhweba liyachubeka nekukhula, nekuhwebelana nalamanye emave e-BRICS kufika kutigidzigidzi leti-R702 nga-2021, likhuphuke lasuka kutigidzigidzi leti-R487 nga-2017.1.3.    Kusebentisana phakatsi kwemalungu e-BRICS emikhakheni leyehlukene njengetemphilo neluhwebo lolutfutfukisiwe kuyikhulisile imboni yetfu yasekhaya, futsi kwazuzisa onkhe emalunga e-BRICS. Kutjala kwetimali kwetfu kumiklamo yekutfutfukiswa kwesakhiwonchanti kanye nemitamo yekunciphisa tindlela letibambelelako uma senta libhizinisi kuhloswe ngako kwandzisa kutfunyelwa kwemkhicito kulamanye emave kubalingani betfu be-BRICS.2. Sikolo SaseBusika Sekungamela Temnotfo2.1. Sikolo Savelonkhe Sahulumende (i-NSG) sitosingatsa LuHlelo lwaso Lwesitsatfu Lwasebusika Lwesikolwa Sekulawula Umnotfo SetiKhulu TePolitiki eJozi kusukela mhla ti-27 kuNhlaba kuze kube lu-1 kuKholwane 2022. Utohanjelwa boNgcongcoshe labavela e-C te d'Ivoire; South Sudan neNingizimu Afrika; kanye nabaCondzisi-Jikelele labavela eLesotho, Zambia, Democratic Republic of Congo, Tanzania naseGhana. Baphatsidolobha baseNingizimu Afrika, kanye nemalungu emakomidi ebaphatsidolobha netigungu letisetulu, nato titoba khona. 2.2. Tikhulu tetepolitiki letichamuka emaveni lahlukene kulindzeleke kutsi tabelane ngemibono nangetifundvo etimweni letahlukene labahlangabetana nato emsebentini wato wemalanga onkhe.2.3. I-NSG yakhe luhlelo lweminyaka yonkhe lwemalunga esigungu lesisetulu nga-2020, njengencenye yekwesekela kutibophelela kwahulumende ekwakheni umbuso lonelikhono. Ihlose, kulokunye, kuhlomisa baphatsi emazingeni omatsatfu ahulumende ngemakhono latfutfukisiwe ebuholi kanye nekwengamela kuze bakwati kuhlola kabusha tinsayeya tekuphatsa letivimbela kubandzakanywa nekukhula kwemnotfo lokusimeme.3. Lusuku lwa-Nelson Mandela Lwemave Emhlaba  3.1. Lilanga lalomnyaka lwe-Nelson Mandela lwangeMsombuluko, 18 Kholwane 2022 lutogujwa ngaphansi kwendzikimba yemhlaba wonkhe:  Yenta loko longakwenta, ngaloko lonako, noma ngabe ukuphi .3.2. Kusimemo lesicacile sekutsi bantfu basekele futsi bafake sandla kulomkhankaso ngekufaka sandla ngekungenelela lokusimeme lokunemtselela lotohlala sikhatsi lesidze.3.3. Kunye kungenelela lokunjalo lokusimeme luHlelo lweminyaka yonkhe lwe-Nelson Mandela Youth Dialogue and Ethical Leadership lolugcile etindzabeni letitsintsa bantfu labasha eNingizimu Afrika nasemhlabeni wonkhe.4. Sikhatsi Sekutsela4.1. Sikhatsi sekugcwaliswa nekutfunyelwa kwemafomu entsela wa-2022 sitawuvulwa kusukela mhla lu-1 kuKholwane kuze kube mhla tinge-24 Imphala 2022. Bakhokhi bemtselo bayakhutsatwa kutsi bafake emafomu abo emtselo ngekusebentisa luhlelo lwe-eFiling (www.sarsefiling.co.za) noma basebentise i-MobiApp yeLuphiko Lwekugcogca Umtselo lwaseNingizimu Afrika (i-SARS). 4.2. Kulomnyaka i-SARS itawuchubeka nekuhlola ngekutentela ngekwayo kwemkhokhimtselo ngamunye, lokufaka emafomu emtselo ngalendlela kusita kutsi ibe lula inchubo yekungenisa emafomu emtselo. Nga-2021 babangetulu kwetigidzi letintsatfu tebakhokhi bemtselo labahlolwa ngekutentakalela.4.3. Kuletfwa ngesikhatsi nekugcwaliswa kahle kwemafomu entsela akucinisekisi nje kuphela kutsi bakhokhintsela bahlala batfobela umtsetfo, kodvwa kubuye kusite hulumende kutsi aletse tinsita kubantfu baseNingizimu Afrika labatidzinga kakhulu.E. Imilayeto1. KuhalaliselaIKhabhinethi idlulise kuhalalisela kwayo kanye netilokotfo letinhle ku:   Jaji Owen Lloyd Rogers kulandzela kukhetfwa kwakhe  kwakamuva nje njengeliJaji leNkantolo yeMtsetfosisekelo yaseNingizimu Afrika.   IKhabinethi ihlanganyele naMengameli Ramaphosa ekufiseleni Mengameli waphambilini Thabo Mbeki Lusuku Lwekutalwa Lolunenjabulo Lweminyaka lema-80, lalugubhe mhla ti-18 Inhlaba 2022. UMnu. Mbeki ube nembono welikusasa lelichakatile nalelinempumelelo labo bonkhe bantfu baseNingizimu Afrika.F. KucashwaKonkhe kucashwa kweyame ekucinisekisweni kweticu kanye nemvume lefanele.1. Bacondzisi labangasiyo incenye yesigungu lesisetulu seBhodi Yetiphatsimandla Tetindizamshini Temmango eNingizimu Afrika:a. Mnu. Ernest Khosa;b. Mk. Bulelwa Koyana;c. Mnu. Surendra Sooklal; kanyed. NeMk. Rejoice Edith Phewa.2. Emalunga Elihhovisi Lekudzalulwa Kwemali Lebolekiwe Yetindlu kanye Nekudzalula Kwetivumelwane teTindlu:  a. Mk. Kenosi Pearl Louisa Selane (Sihlalo);b. Mk. Catharina Maria Van der Sandt;c. Mnu. Errol Vincent Magerman;d. Mmeli Mandla Dludlu;e. Mnu. Matsobane Gabriel Mello;f. Mk. Palesa Mawasha;g. Mk. Penelope Anne Beck-Paxton;h. Mk. Sphiwe Dorris Mayinga;i. Mk. Tshifhiwa Victor Mphigalale; kanyej. NeMnu. Zuko Ncemane.Imibuto: Mk. Phumla Williams   Sikhulumi seKhabhinethi Makhalekhikhini: 083 501 0139"
"Sitatimende Semhlangano Wekhabhinethi wangaLesine, mhla ti-7 Kholwane 2022",11 Jul 2022,https://www.gov.za/speeches/statement-virtual-cabinet-meeting-held-thursday-7-july-2022-11-jul-2022-0000,https://www.gov.za/ss/speeches/statement-virtual-cabinet-meeting-held-thursday-7-july-2022-11-jul-2022-0000,"A.    Tindzaba Talelive1.    Takamuva mayelana neLigciwane leSifo seKhorona (i-COVID-19)1.1.    Ikhabhinethi income bonkhe bantfu baseNingizimu Afrika labakhetsa kugoma kanye nekutfobela tonkhe tindlelanchubo te-COVID-19 lokwente kutsi lelive likhone kuvikela kukhula kwemanani lamasha ekwesuleleka ngesikhatsi sekucubuka kwesihlanu kwalolubhubhane. 1.2.    Nanoma kunjalo, asikafaneli kukhibika ngoba phela i-COVID-19 isesekhona emkhatsini wetfu. Nanoma-nje lelive lisandza kuvala kugcokwa kwetifonyo ngalokuphocelelekile etindzaweni temmango, bantfu labanetifo letibomahlalakhona kanye nalabo labagulako bakhutsatwa kutsi bachubeke nekugcoka tifonyo. Sifanele futsi sichubeke nekugeza noma-ke sigeze tandla tetfu ngesibulalamagciwane, siphindze futsi sitfobele umtsetfo wekukhweshelana nekungenisa umoya.   1.3.    Kugoma kuyachubeka nekuba yindlela yekutivikela  ku-COVID-19 lecinisekiswe ngekwesayensi futsi Ikhabhinethi ikhutsata bonkhe bantfu labangakagonywa kutsi bangacitsi sikhatsi bagome bese kutsi bantfu labagonyiwe bahambe bayotfola ticinisamgomo tabo etindzaweni tekugoma letidvute nabo. 2.    Incubulunjwane yetingobiyane2.1.    Ikhabhinethi yatisiwe ngetakamuva mayelana nekubhebhetseka kwesifo  Incubulunjwane yetingobiyane kulelive ngemuva kwekucinisekiswa kwesehlakalo sesibili kulelive. Labantfu labatsintsekako basemakhaya abo bakhweshisiwe kulabanye futsi kwamanje kulandzelelwa labo lekungenteka kutsi besulelekile. 2.2.    Litiko Letemphilo kanye neSikhungo Savelonkhe Setifo Letitsatselwanako basebentisana neNhlangano Yetemphilo Yemhlaba wonkhe kuhlola bungoti bekwesuleleka endzaweni ngekuhambisana neMitsetfomgomo Yetemphilo Yemave Emhlaba.2.3.    Ligciwane lencubulunjwane yetingobiyane alibhebhetseki kalula futsi ngalokuvamile livela kuphela ngemuva kwekusondzelana lokufana nekucabuzana, kugonana noma kutsintsa tincenye temtimba letinaleligciwane lencubulunjwane yetingobiyane. Bantfu labete timphawu tencubulunjwane yetingobiyane abakwati kusabalalisa leligciwane kulabanye. 2.4.    Ikhabhinethi yeluleke bantfu labanetimphawu temfiva (umkhuhlane), timphawu temkhuhlane lowetayelekile, lolandzela libhamuta sengatsi ucubukile kutsi babikele tikhungo tetemphilo letidvutane kute kutsi lesifo sitfolakale kusenesikhatsi nekutsi sisheshe selashwe. 3.    Inhlekelele yaseMonti3.1.    Inhlekelele leyenteke eThaveni Enyobeni eMonti eMpumalanga Kapa ngeLisontfo, mhla tinge-26 ngeNhlaba 2022 leyendlule nemiphefumulo yelusha lenge-21, iphazamise live lakitsi lonkhe. Kumatima kucabanga lusizi lwemindeni leshonelwe bantfwana ngendlela lebuhlungu kangaka.3.2.    Ikhabhinethi ivakalise kudzabuka kwayo emindenini lelahlekelwe tihlobo tayo futsi ibonge wonkhe umuntfu ngekusekela kwabo imindeni leshonelwe ngalesikhatsi lesintima.3.3.    Kuyintfo lekhatsatana kakhulu kutsi bantfwana labancane labaneminyaka le-13 budzala bavunyelwe kungena endzaweni baphindze futsi banatse tjwala. Sicela imimango kutsi idlale indzima yayo ekugcineni bantfwabetfu baphephile ngaso sonkhe sikhatsi. 3.4.    Bantfwana labaneminyaka lengaphasi kwe-18 abakavunyelwa kungena emathaveni, emashibhini, emaphabhu nasetitolo tetjwala. Batsengisi betjwala labatfolakala bephula noma yimiphi yalemitsetfo kumele babekwe emacala baphindze futsi bemukwe netincwadzi tabo tekusebenta.  4.    Imiphumela Yengcungcutsela yeLicembu Lemave Lasikhombisa (i-G7)4.1.    Mengameli Cyril Ramaphosa wahlanganyela kuNgcungcutsela yeBaholi be-G7 lebeyibanjelwe eBavaria, eJalimane ngeMsombuluko, mhla tinge-27 ngeNhlaba 2022. Mengameli   lowahlanganyela etingcocweni tekusebenta lapho khona  bekudzingidvwa tesimo selitulu, emandla agezi, temphilo, kutfolakala kwekudla emhlabeni wonkhe kanye netindzaba tekulingana ngekwebulili   bekamenye ngumngenisi (sokhaya), Shansela Olaf Scholz. 4.2.    I-G7 iyinkhundla yetepolitiki lefaka ekhatsi iCanada, iFrance, iGermany, i-Italy, iJapan, ne-United Kingdom kanye ne-United States. B.    Tincumo TeKhabhinethi1.    Luhlaka Lwemitsetfotimiso Yemkhakha Wetemtsetfo (Luhlaka Lwe-LSC)1.1.    Ikhabhinethi ikuvumile kushicilelwa kweLuhlaka Lwe-LSC kute kutsi sive siphawule ngalo. Tinjongo talemitsetfotimiso kuchuba tingucuko temkhakha wetemtsetfo kute kutsi kube nekumelelwa ngekuya kwetinhlobonhlobo tebantfu balelive. Lemitsetfotimiso itawuphindze futsi icinisekise kwakhiwa kwemtimba lotawukhicita batfulitinsita betemtsetfo labaceceshwe ngalokufanele nalabawatiko umsebenti wabo.1.2.    Kwakhiwa kwaloLuhlaka Lwe-LSC bekwenganyelwe nguMkhandlu Webasebenti Betemtsetfo, umtimba wetemtsetfo lowasungulwa ngekwemibandzela yeSigaba se-4 seMtsetfo Wekusebenta Kwetemtsetfo, 2014 (Umtsetfo we-28 wanga-2014) futsi bowukhonjwindlela nguMtsetfo Wekuhlomisa Ngemandla Emnotfo Umkhakha Lobanti Webantfu Labamnyama (i-B-BBEE), 2013 (Umtsetfo 46 wanga-2013).1.3.    Umtsetfo we-B-BBEE wanga-2013 unika Indvuna yeTekuhwebelana, Timboni Nemncintiswano kutsi ikhiphe imitsetfotimiso yekusebenta ngalokufanele  kutekuhlonyiswa kwalabamnyama ngemnotfo emikhakheni-ngco letsite. Emalunga etebungcweti betemtsetfo kwamanje ete umtsetfosimiso wemkhakha lobakhombindlela ekulungiseni kungalingani nekungasimami lokukhona kutebungcweti betemtsetfo.1.4.    Luhlaka Lwe-LSC lutawushicilelwa kuGazethi yahulumende emalanga lange-60 kute kutsi sive sitfole sikhatsi sekuphawula. 2.    Imibiko yenchubekelembili yekusebenta leyetfulwa kabili ngemnyaka 2.1.    Ikhabhinethi iyivumile imibiko yenchubekelembili yekusebenta leyetfulwa kabili yangeMphala 2021 kuya kuNdlovulenkhulu 2022. Lemibiko yenta incenye yeLuhlakamsebenti Lwelisubuciko Lwethemu Lesemkhatsini (lwe-MTSF) 2019-2024. Le-MTSF 2019-2024 luhlelo lwekuphumelelisa kanye neluhlakamsebenti lwekulandzelela lwekuzuza Luhlelo Lwekutfutfukisa Lwavelonkhe: Bomabekwembili beMbononchanti 2030 belulawulo lwahulumende lwesitfupha.2.2.    Lemibiko igcile kubomabekwembili bahulumende labasikhombisa, lekungulaba (1) Kugucula temnotfo nekwakha imisebenti; (2) Temfundvo, emakhono netemphilo; (3) Kuhlanganiswa kwemholombasha wetenhlalo ngekusebentisa tinsita letetsembekile naletisezingeni lelingulonalona; (4) Kuhlanganiswa kwendzawo, kuhlaliswa kwebantfu nahulumende wasekhaya; (5) Lubumbano lwetenhlalo nemimango lephephile; (6) umbuso lokhonako, lonesimilo nalotfutfukisako; kanye (7) ne-Afrika lencono kanye nemhlaba, kanye netingenelelo letiphatselene naloko telulawulo lwesitfupha. 2.3.    Ikhabhinethi itemukele tindzawo letisadzinga inchubekelembili kulemigomo lencunyiwe yesikhatsi lesibuyeketwako. Ikhabhinethi iphindze yabona tindzawo letidzinga lungenelelo kute kutsi kulungiswe kubambeleleka, leto letatfola umtselela lomubi impela wekubakhona kwelubhubhane i-COVID-19. 2.4.    Tindvuna titawubamba imihlangano nebetindzaba kulamaviki letako ticacise imibiko yato tiphindze futsi tenabe mayelana netindzawo letidzinga kutsi kuciniswe kusebenta.C.    Umkhosi lotako1.    Inkhomfa Yabosomboni Labamnyama Labatsengisela Lamanye Emave (I-BIEC)1.1.    I-BIEC lelivulandlela itawubanjelwa eSikhungweni Semave Emhlaba Setingcungcutsela e-Sandton International Convention Centre, eJozi ngaLesitsatfu, mhla tinge-20 Kholwane 2022. 1.2.    Lenkhomfa ita ngemuva kwekutfulwa kweNethiwekhi Yabosomboni Labamnyama Nebatsengisi leyetfulwe nguhulumende, lesekela bosomboni labamnyama kute kutsi bakhone kungena etimakethe letinsha, baphindze futsi batfole timali tekutsengisa imikhicito yabo kulamanye emave kanye netindlela tekumaketha. D.    Umlayeto1.    KuhalalisaIkhabhinethi indlulisela kuhalalisa netilokotfo letinhle ku: Emabhokobhoko, ngekuncoba ngalokujabulisako ekugcineni ancoba i-Wales ngesikhatsi semidlalo yekuvana emandla lemitsatfu eNkhundleni Yetemidlalo eLoftus Versveld ePitoli ngeMgcibelo, mhla ti-2 Kholwane 2022. Banyana Banyana, ngekuncoba kwabo iNigeria  2-1 ekuvuleni umdlalo wabo weNdzebe Yabomake Yemave Ase-Afrika, longeniswe yiMorocco, ngeMsombuluko, mhla ti-4 Kholwane 2022.E.    Kubekwa Etikhundleni    Kutawuhlolwa ticu tabo bonkhe lababekwe etikhundleni kubuye futsi kucinisekiswe kufaneleka kwabo mayelana netekuphepha.1.    Dkt. Nyameko Barney Pityana njengaSihlalo we-National Lotteries Commission. 2.    Ummeli Rory Voller njengaKhomoshina we-Companies and Intellectual Property Commission. Imibuto: Mk. Phumla Williams   Lokhulumela Ikhabhinethi Makhalekhikhini: 083 501 0139"
"Sitatimende Semhlangano Wekhabhinethi Wevidiyo WangaLesitsatfu, mhla ti-17 Ingci 2022",13 Aug 2022,https://www.gov.za/speeches/statement-virtual-cabinet-meeting-wednesday-%C2%A017-august-2022-13-aug-2022-0000,https://www.gov.za/ss/speeches/statement-virtual-cabinet-meeting-wednesday-%C2%A017-august-2022-13-aug-2022-0000,"A.  Tindzaba Letibalulekile Telive1.  Temandla 1.1.  Ikhabhinethi iyakwamukela lokungenelela lokwentiwe nguhulumende lokutawubukana nalenhlekelele yagezi walelive. Letinyatselo letibanti titawuvula indlela letawucedza loluhlelo lwekucishwa kwagezi ngenhloso yekuwonga, titawugucula lomkhakha wetegezi futsi titawenta kutsi kuphumelele loluhlelo lwesikhatsi lesidze lwekutfolakala kwagezi.1.2.  Kute sisekele legridi yagezi nekusita live lakitsi kulokucindzeteleka kwekuphakela kwagezi, kufuneka sinciphise kusebentisa gezi wesive sakitsi ngema-megawatts la-600 kuletinyanga letitako letintsatfu.1.3.  Imindeni nayo ingadlala yayo indzima yekonga gezi ngekucisha onkhe emalambu langakabaluleki kanye netintfo tagezi letisebentisa gezi lomnengi ngetikhatsi gezi lasetjentiswa kakhulu ngato. Emabhizinisi ayagcugcutelwa kutsi alandzelele bucwepheshe lobunendlela lekahle kakhulu yekukhicita gezi nekutsi afake sandla kumitamo yekunciphisa kusetjentiswa kakhulu kwagezi.  2.  I-Operation Vulindlela 2.1.  Ikhabhinethi iyakwamukela loko losekwentiwe ngaphasi kwaloluhlelo lwe-Operation Vulindlela lekucedza kusalela emuva kwemsebenti kulemikhakha yetegezi, yetekuchumana, neyetemanti netekuvakasha kute kuvuselelwe umnotfo. 2.2.  Tiyimfica kuleti-26 tindlela tekuvuselela umnotfo lekuphunyelelwe kuto, leti-11 tikhomba inchubekela embili lenhle. Leti lekuphunyelelwe kuto tifaka ekhatsi kukhulisa umkhawulo lobekiwe wekukhishwa kwemalayisensi ekukhicita gezi, kugucula nekuhlela kabusha Luphiko Lwavelonkhe Lwemacweba aka-Transnet, kukhishwa kweluhlu lolusha lwemakhono labucayi  nekusebentisa luhlelo lwe-e-Visa emaveni la-14, lafaka ekhatsi timakethe letinsha tetekuvakasha letifana neChina, i-India, iKenya neNigeria.   3.  Budlova lobubhekiswe Kubulili lobutsite Nekubulawa kwalabasikati (i-GBVF)3.1.  Ikhabhinethi ivakalise kukhatsateka kakhulu ngalokudlengulwa lokusandza kwenteka kulabasikati eKrugersdorp, eGauteng. Letento letimbi nekuhlukunyetwa kwalabasikati tibukela phasi indlela lesiphilisana ngayo. Ikhabhinethi iphindze yancoma kakhulu Tembutfo Wetemisebenti Yetemaphoyisa AseNingizimu Afrika ngalokushesha abophe linani lelitsite lebasolwa labatsintsekako kulelicala lelisabekako.3.2.  Ikhabhinethi icela imimango kutsi isebentisane nema-ejensi etemtsetfo ngekutsi yabelane nganoma ngiluphi lwatiso noma ngekubika imikhuba lesolekekayo. Ngekusebentisana, singenta kutsi imimango yakitsi ibe ngulephephile ebantfwaneni nakulabasikati. 3.3.  Wonkhe umuntfu waseNingizimu Afrika unemsebenti wekulwa nalabo lababhebhetselisa budlova ngendlela lelandzela umtsetfo. Bika ngato tonkhe tigameko letimayelana ne-GBVF esiteshini semaphoyisa sangakini noma ushayele lenombolo yamahhala Yekulwa Nebugebengu letsi: 0860 01 0111, kuSikhungo Savelonkhe Semiyalo nge-GBVF letsi: 0800 428 428 noma Inombolo Yekulwa Nebudlova Betebulili letsi: 0800 150 150. 4.  Inyanga Yabomake4.1.  Ingci yinyanga yemnyaka yabomake lapho khona kubungatwa bomake labadlala indzima kulomzabalazo wenkhululeko kanye nabo bonkhe bomake emangweni.4.2.  Inyanga Yabomake yalomnyaka itawubungatwa ngaphasi kwalesihloko lesitsi:  Emalungelo Abomake Kutenhlalo Netemnotfo Nekutfutfukiswa Kwabo: Kuphindza Sakhe Kancono Kute Sitfutfukise Bomake Bakhone Kumelane Nebumatima .  4.3.  Labomake labangetulu kwe-20 000 labamashela e-Union Buildings ePitori mhla ti-9 ngemnyaka we-1956 bafaka sandla ekucinisekiseni kutsi kulingana ngekwebulili nekutfutfukiswa kwabo kutawuhlala kuyintfo lemcoka lecaliswa embili kuNingizimu Afrika Yentsandvoyelinyenti.4.4.  Letento tabo tekungasabi tagcugcutela bomake jikelele kutsi batsatse indzawo yabo lefanelekile ePhalamende, kuhulumende kanye nakutinhlangano temmango, futsi sisachubeka njalo nekwakha kuloku losekwentiwe kusukela kwatfolakala inkhululeko ngemnyaka we-1994. 5.  Sikhumbuto SaseMarikana5.1.  NgaLesibili, mhla ti-16 Ingci 2022, hulumende uhlanganyele naso sonkhe sive sakitsi kukhumbula ingoti leyenteka eMarikana eNyakatfo Nshonalanga ngemnyaka we-2012. Buhlungu lebaviwa basebenti, imindeni yabo kanye naso sonkhe sive sakitsi butawuhlala bugcilile emlandvweni wetfu.5.2.  Loluhlelo Lwekuvuselela iMarikana lusetjentisiwe ekwakheni kabusha nasekusunguleni simondzawo lesivumako kutsi kutfutfukiswe timphilo temmango waseMarikana. Lomnyaka lowengcile hulumende ubhadale imali lesincepheteliso letigidzi leti-R176 kuncephetelisa imindeni yalabo labatsintseka kantsi emacala lasilele lasenkantolo kulindzeleke kutsi aphotfulwe ngasekupheleni kwenyanga yeNgci 2022.  5.3.  Kunetindlu letinengi letivuselelwe naletisha letakhiwe taniketwa kubafelokati baseMarikana kantsi letinye titawuphotfulwa kulomnyaka. Kunemklamo wetindlu wetigidzi leti-R700 lotawenta kutsi basebenti basetimayini babonelelwe ngetindlu letisezingeni. Sakhiwonchanti lesimcoka setenhlalo siyaphakelwa kute kutfutfukiswe simo imimango yasetimayini lephila kuso. 6.  Imbizo YaMengameli YaseGauteng Lemayelana Neluhlelo Lwekutfutfukisa Tigodzi (i-DDM)6.1.  Kulandzela lemphumelelo lebe khona yaletiMbizo TaMengameli letintsatfu te-DDM letenteke eNyakatfo Nshonalanga, eFree State naseMpumalanga ngekwehlukahlukana, Masipala Wesigodzi SaseSedibeng eGauteng ubambe imbizo yesine ngaLesihlanu, mhla ti-12 Ingci 2022. 6.2.  Ngaphasi kwalesihloko lesitsi:  Ungashiyi muntfu emuva , Mengameli Cyril Ramaphosa bekahola licembu lakhe letikhulu tahulumende letisetulu letibuya kuhulumende wavelonkhe, wesifundza newendzawo. Bantfu baseNingizimu Afrika ngekwehlukahlukana kwabo nangekwemikhakha yabo bahlanganiswa kute basebentisane balwe nekukhula kwemazinga ebuphuya nekuswela kakhulu lokubangwa ngulenseyeya yesimo setemnotfo.  6.3.  Sigodzi sase-Sedibeng sichubekile ekwenteni kutsi isebente i-Vaal River Special Economic Zone (i-SEZ), lenemandla ekwenta kutsi kwakhiwe kabusha timboni kulendzawo, kulesifundza nakulelive. Le-Vaal River SEZ ihlele kutsi kube nalemikhakha lemcoka lelandzelako: Indzawo yesimanje lelidolobhakati lenato tonkhe tinsita tekuhlalisa bantfu (i-Smart City) lebitwa ngekutsi yi-Vaal River Smart City; ihabhu yekusungula ihayidrojini lehlantekile, ihabhu yemikhicito yensango; luhlelo lwekuhanjiswa kwemikhicito yetekulima; lidolobhakati lelitawuba nesikhumulo setindiza; sikhumulo setindiza lesincane; tekutfutswa kwemphahla ngetindiza kanye nekuvuselela umkhakha wekuchicita insimbi.  7.   Umhlangano waMengameli Wemkhakha Wetenhlalo7.1.  Umhlangano waMengameli wemkhakha wetenhlalo bewubanjwe Ekurhuleni, eGauteng kusuka mhla ti-4 kuya kumhla ti-5 Ingci 2022 ngaphasi kwesihloko lesitsi:  Kukhutsata Kubumbana Esiveni Kute Imimango Ihlanganyele Kutemnotfo Nakutenhlalo , wahlanganisa balingani labavela emimangweni lehlukahlukene kute basebente nahulumende kubukana netinseyeya tetemnotfo netenhlalo nekuta netindlela tekutfola tinsita letitawusetjentiswa tinhlangano temmango, kulokunye kwaletinhloso.7.2.  Lomhlangano ubuke imibiko yekucocisana levela kuletifundza letiyimfica lemayelana netinseyeya tato, lebetifaka ekhatsi indlela yekutfola imali, tindzaba tekulawula, kugucula umkhakha wetetimali kute ukhutsate budlelwane emkhatsini kwetinhlangano temmango nahulumende kute ukhone kubukana netinseyeya letimayelana nebuphuya, kungalingani nekuswelakala kwemisebenti.7.3.  IKhabhinethi icele tinhlangano temmango netakhamuti kutsi tidlale indzima yato kucinisekisa kutsi sakha likusasa lelincono, njengoba kucatjangwa kuLuhlelo Lwavelonkhe Lwentfutfuko: Umbono Wemnyaka We-2030.  B.   Tincumo teKhabhinethi1.  Luhlelo Lolukhulu Lwetemasiko Nelwebuciko1.1.  Ikhabhinethi ivumelene kutsi Loluhlelo Lolukhulu Lwetemasiko Nelwebuciko lusetjentiswe. Loluhlelo Lolukhulu lugcile kakhulu kutebuciko lobubonakalako, kumisebenti yetetandla neyekudizayina, yekubona nekulalela, neyekucocisana; yetemisebenti yekudizayina nekuticambela; yekulingisa nekubungata, lefaka ekhatsi umculo, kushicilela netemaphephandzaba.  1.2.  Loluhlelo Lolukhulu lutawungenelela kulemikhakha kute kwakhiwe umkhakha lomusha webuciko lotawatiwa emhlabeni wonkhe futsi ube sezingeni laloko. Lutawusebenta kwenta kutsi imboni yebuciko yaseNingizimu Afrika ikhone kufinyelela kutimakethe tendzawo netemave emhlaba.  2. Luhlakamsebenti Lwemtsetfomgomo Lobuyeketiwe Wekuboleka Timali Kwabomasipala Newetimo Letiphutfumako Tetemali2.1.  Ikhabhinethi itivumile letichibiyelo letikuLuhlakamsebenti Lwemtsetfomgomo Wekuboleka Timali Kwabomasipala Newetimo Letiphutfumako Tetimali lokhona nyalo. Letichibiyelo tenteke kakhulu kulesigaba sekubolekwa saloluhlakamsebenti. Kulokunye kwaletichibiyelo letihlongotwako ngilokufaka kutsi kube nesikhatsi lesengetiwe sekuboleka kute sihambisane nesikhatsi sekusebenta kwalenye imphahla letsengwe ngalemali. Letichibiyelo tibuye futsi tichaze umsebenti wetikhungo tetimali tentfutfuko yalendzawo bomasipala lababolekela yona.  2.2.  Sigaba 230 Semtsetfosisekelo WaseNingizimu Afrika Semnyaka we-1996 sinika bomasipala emandla ekutsi baboleke imali yekwenta imiklamo yabo lemikhulu noma yekubukana netindleko tabo. Loluhlakamsebenti lwekucala lavunywa yiKhabhinethi ngemnyaka we-2000 kute lukhombe indlela Sahluko se-6 nese-13 Semtsetfo Wetimali Tabomasipala, we-2003 (Umtsetfo wema-56 we-2003). Letichibiyelo letivunyiwe tihlose kukhutsata kutsi kwandze babolekisi betimali kuletimakethe tabomasipala kodvwa babe bachubeka kulandzela letimiso letingumgogodla letichaza ngekuboleka kwabomasipala.  3.    Kukhishwa ngembi kwesikhatsi kwekhalenda yekushicilela lubalobalo lwemacala ekota yemnyakatimali we-2022/23 3.1.    Ikhabhinethi isivumile lesiphakamiso sekutsi kukhishwe ngembi kwesikhatsi ikhalenda yekushicilela lubalobalo lwemacala ekota yemnyakatimali we-2022/23. Ikhabhinethi ivumile kutsi kukhishwe lolubalobalo lwemacala ekota. Loku kwentelwe kutsi kuguculwe kukhishwa kwelubalobalo lwemacala emnyaka aphambilini kulelive.  3.2.    Kuhlongotwa kutsi kukhishwa ngembi kwesikhatsi kwalekhalenda yelubalobalo lwemacala ekota yekucala kwenteke ngenyanga yeNgci 2022 bese lwemacala ekota yesibili lube ngenyanga yaLweti 2022. Lubalobalo lwemacala ekota yesitsatfu neyesine lutawukhishwa ngekwehlukana ngenyanga Yendlovana neyeNkwekhweti ngemnyaka we-2023.  4.  Kuphela kwesikhatsi Sesimo Senhlekelele Yavelonkhe (i-NSoD)4.1.  Ikhabhinethi ivumile kutsi siphele lesikhatsi Sesimo Senhlekelele Yavelonkhe (i-NSoD) lesamemetelwa ngenca yaletikhukhula letinemandla letenteka eNyakatfo Kapa naKwaZulu-Natali. 4.2.  Le-NSoD saphela mhla ti-18 Ingci 2022 emva kwekutsi kumenyetelwe mhla ti-18 Kholwane 2022 kutsi sikhatsi saso seluliwe. Lokwelulwa kwalesikhatsi kwentiwe ngenca yekubona kutsi kunesidzingo sekutsi kuchubeke kungetwe letindlela tesikhashana letitsetfwe tinhlaka tahulumende kute tingenelele futsi tibukane nalomtselela walesimo selitulu lesibi kakhulu kuletifundza letatsintseka.  4.3.  Ikhabhinethi ivumelene kutsi lesimo lesikhona nyalo asisadzingi kutsi tindlela letingakatayeleki tichubeke njengoba tiphakelwa tinhlaka tahulumende, umkhakha lotimele kanye natinhlangano temmango kucinisekisa kutsi tiyachubeka kunika lusito, kululama nekwakha kabusha.  C.  Imitsetfosivivinywa 1.  Umtsetfosivivnywa Wekuchibiyela Umtsetfo Wemnyaka we-2022 Wekubhaliswa Kwebunikati Bemhlaba1.1.  Ikhabhinethi ikuvumile lokwetfula    ePhalamende Umtsetfosivivinywa Wekuchibiyela Umtsetfo Wemnyaka we-2022 Wekubhaliswa Kwebunikati Bemhlaba kute ichubeke iwucubungule. Ikhabhinethi yavuma ngenyanga yeNhlaba 2020 kutsi Lomtsetfosivivinywa uyotfola luvo lwemimango. 1.2.  Lokuchibiyela lokuhlongotwako kutawenta kutsi kuphumelele lokubhalisa kwebunikati bemhlaba lobutfolakala ngalokusemtsetfweni kuSigaba 25(6) Semtsetfosisekelo waseNingizimu Afrika wemnyaka we-1996. Lomtsetfosivivinywa ubonelela kutsi kube nekugcogca lubalobalo ngekuya kwebuhlanga, kwebulili, kwebuve nangebusakhamuti balobo bunikati bemhlaba eNingizimu Afrika. Lesibonelelo sitawenta kutsi kwandze kuba nemibiko lenembako yeluhlolomabhuku kanye nelucwaningo lwesikhatsi lesitako lolumayelana netingucuko tebunikati bemhlaba.   2.  Umtsetfosivivinywa We-Ejensi Yavelonkhe Yesakhiwonchanti Setinsita Tetemanti (i-NWRIA) Yemnyaka We-20222.1.  Ikhabhinethi ivumile kutsi kushicilelwe Umtsetfosivivinywa we-NWRIA Wemnyaka we-2022 kute utfole luvo lwemmango sikhatsi lesitinsuku letimashumi layimfica (90). Lomtsetfosivivinywa uhlongota kutsi kusungulwe i-NWRIA kute isebente kuhlela, kunika imali, nekutfutfukisa sakhiwonchanti semanti kulelive. Itawuphindze futsi isebente kunakekela lesakhiwonchanti semanti lesikhona nyalo. 2.2.  Le-ejensi utawucinisekisa kutsi kutawuphakelwa emanti ngendlela lesimeme, lelinganako naletsembekile ngekuhambisana netidzingo temtsetfosisekelo tekutfola emanti nekuba nesimondzawo lesihlantekile. Le-ejensi itawakhiwa ibe Sikhungo Sahulumende lesingaphasi kweShejuli ye-2 Yemtsetfo Wekulawulwa Kwetimali Tahulumende, 1999 (Umtsetfo 1 we-1999). Le-ejensi itawutsatsa lemisebenti lenyalo yentiwa yi-Trans-Caledon Tunnel Authority. 3.  Umtsetfosivivinywa Wekuchibiyela Emandla Emali Yamasipala Nekusebenta Kwayo Wemnyaka We-2022 3.1.  Ikhabhinethi ivumile kutsi kwetfulwe ePhalamende Umtsetfosivivinywa Wekuchibiyela Emandla Emali Yamasipala Nekusebenta Kwayo Wemnyaka we-2022. Lomtsetfosivivinywa uchibiyela Umtsetfo Wemandla Emali Yamasipala Nekusebenta Kwayo, Wemnyaka we-2007 (Umtsetfo 12 we-2007).   3.2.    tichibiyelo tilawula emandla abomasipala ekutsi bakhokhise tindleko tekutfutfukisa indzawo etintfweni letimayela neticelo tekutfutfukisa umhlaba letitfunyelwe kubo labomasipala. Letichibiyelo titawucinisekisa kutsi bomasipala basebentisa letindleko kahle nangendlela lecotfo, levulekele wonkhe wonkhe nalesebenta kahle. Ikhabhinethi yavuma kutsi Lomtsetfosivivinywa uyotfola luvo lwemmango ngemnyaka we-2020. 4.  Umtsetfosivivinywa Wekuchibiyela Tintfo Letimayelana Netetimali Wemnyaka we-2022  4.1.  Ikhabhinethi ivumelene kutsi kwetfulwe ePhalamende Umtsetfosivivnywa Wekuchibiyela Tintfo Letimayelana Netetimali, Wemnyaka we-2022. Lomtsetfosivivinywa uhlongota kutsi kuchitjiyelwe Imitsetfo lesikhombisa, lebitwa ngekutsi (1) Umtsetfo Wetikhungo Tetinhlangano Tetimali Temphesheni, 1963 (Umtsetfo 41 we-1963; (2) Umtsetfo Wesikhwama  Setimphesheni Tetemasotja, 1976 (Umtsetfo 84 we-1976); (3) Umtsetfo Wetimphesheni Tebasebenti Bahulumende Wemnyaka we-1996; (4) Umtsetfo Wekhomishini Yetemalingena Netetimali, 1997 (Umtsetfo 99 we-1997); (5) Umtsetfo Wekutfutfukisa Libhange Letemhlaba Netekulima, 2002 (Umtsetfo 15 we-2002); (6)   Umtsetfo Wetemisebenti Yekucwaninga Emabhuku 2005 (Umtsetfo 26 we-2005) kanye (7) Nemtsetfo Wekuchibiyela Umsebenti Wetekucwaninga Emabhuku 2021 (Umtsetfo 5 we-2021). 4.2.  Letichibiyelo letihlongotwako ngaphasi Kwemtsetfo Wetimphesheni Temasotja wemnyaka we-1996 tifaka kutsi kufakwe balingani babo nabo bazuze kusukela mhla ti-27 Mabasa 1994. Lokuchitjiyelwa kwemitsetfo yetimphesheni kutawenta kutsi balingani babo batfole timali temphesheni leso sikhatsi uma kuhlukanwa umshado uphela. 4.3.  Kungeta ekucaciseni umsebenti Wendvuna Yetetimali nasekucwaningeni emabhuku, letichibiyelo tiphindze futsi ticondzise emandla ekomiti yekuphocelela kutsi kulandzelwe umtsetfo lapho khona umcwaningi mabhuku avumile kutsi kunelicala. Lomtsetfosivivinywa washicilelwa ngenyanga yeNdlovana 2022 kute ukhone kutfola luvo lwemmango. 5.  Umtsetfosivivinywa Wekuchibiyela Imitsetfo Jikelele Wemnyaka we-2022 (Kulwa Nekushushumbisa Imali Nekucedza Kusekela Buphekula Ngetimali) 5.1.    Ikhabhinethi ivumile kutsi kwetfulwe ePhalamende umtsetfosivivinywa Wekuchibiyela Imitsetfo Jikelele Wemnyaka we-2022 (Kulwa Nekushushumbisa Imali Nekucedza Kusekela Buphekula Ngetimali) kute ichubeke iwucubungule.5.2.  Lomtsetfosivivinywa ulibhuku lelinemitsetfosivivinywa leminengi lechibiyela Imitsetfo lekhona lebitwa ngekutsi (i) Umtsetfo Wesikhungo Sebunhloli Betetimali, 2001 (Umtsetfo 38 we-2001); (ii) Umtsetfo Wetinhlangano Letingenti Inzuzo, 1997 (Umtsetfo 71 we-1997); (iii) Umtsetfo Wekulawula Imphahla LekuTrasti, 1998 (Umtsetfo 57 we-1988); (iv) Umtsetfo Wetinkapani, 2008 (Umtsetfo 71 we-2008); (V) Nemtsetfo Wekulawula Umkhakha Wetetimali, 2017 (Umtsetfo 9 we-2017). 5.3.  Letichibiyelo tiphendvula kuletici letibonakele ngesikhatsi salelive sekubukisisa bontsanga lokwentiwe litsimba le-Financial Action Task Force (i-FATF). Umbiko weluhlolo lohambisanako wente tincomo leti-40 letitawusita kwenta iNingizimu Afrika ihambisane netindlela temave emhlaba tekucedza kushushunjiswa kwetimali nekusekela buphekula ngetimali.   5.4.  Iningizimu Afrika itfolakale isalele emuva etindzaweni leti-20. Lomtsetfosivivinywa ulungisa tindzawo leticishe tibe-14 letibonakele. Iningizimu Afrika beyiloku ililunga le-FATF kusukela ngemnyaka we-2003. 6.   Umtsetfosivivinywa Wetetidzakwamiva Nekushushunjiswa Kwato Wemnyaka we-20226.1.  Ikhabhinethi ivumile kutsi kwetfulwe ePhalamende Umtsetfosivivinywa Wetetidzakwamiva Nekushushunjiswa Kwato wemnyaka we-2022 kute ichubeke iwucubungule. Lomtsetfosivivinywa Wetetidzakwamiva Nekushushunjiswa Kwato, 1992 (Umtsetfo 140 we-1992) wenta kube licala kukhicita nekusabalalisa yonkhe intfo lengena ngaphasi kwaleshejuli ye-1 nakuShejuli ye-2 yaloMtsetfo.  6.2.  Letichibiyelo tibukana nalokungasebenti kweSigaba 63, lesatfolakala kutsi asihambisani nemtsetfosisekelo mayelana nalokutsi Indvuna kube ngiyo lenikwa emalungelo ekuchibiyela emashejuli ngaphandle kwekulandzela inchubo yetemtsetfo. 6.3.  Ngemnyaka we-2020, Inkantolo Yemtsetfosisekelo yamemetela kutsi Sigaba 63 Semtsetfo Wetetidzakwamiva Nekushushunjiswa Kwato Wemnyaka we-1992 awuhambisani nemtsetfosisekelo futsi kwamiswa kusebenta kwawo kute kube ngumhla ti-17 Ingongoni 2022 kute iPhalamende ilungise lenkinga.  D.  Umcimbi lotako1.  Indzebe Yemhlaba Ye-Rugby Sevens Yemnyaka we-20221.1.  Iningizimu Afrika itawubamba lomcimbi wendzebe Yemhlaba ye-Rugby Sevens Yemnyaka we-2022 eKapa emkhatsini kwamhla ti-9 kuya kumhla ti-11 ngenyanga yeNyoni 2022. Lomcimbi lombukiso utawubanjwa kwekucala ngca kulelivekati le-Afrika kantsi kutawuba nemacembu lama-24 emadvodza nala-16 alabasikati latawucudzelana lavela kuwo wonkhe umhlaba.  E.  Imilayeto 1.  Kuhalalisa Ikhabhinethi indlulisa kuhalalisela netilokotfo letihle ku:      I-Banyana, ngekenta umlandvo nekuncoba kwekucala indzebe Yemave Ase-Afrika Yabomake (i-WAFCON), kumancamu  e-WAFCON yemnyaka we-2022 lobewubanjelwe eRabat, eMorocco ngeMgcibelo mhla ti-23 kuKholwane 2022. Ngaso leso sikhatsi, baphumelela kuyodlala kuNdzebe Yemhlaba ye-FIFA kulomnyaka lotako letawubanjwa ngekuhlanganyela yi-Australia ne-New Zealand kusuka mhla ti-20 kuKholwane kuya kumhla ti-20 Ingci 2023.     Licembu laseNingizimu Afrika, ngekutfola emamedali la-27 kumidlalo lehlukahlukene ye-Commonwealth lebeyibanjwe eBirmingham, Engilandi kusuka mhla ti-28 Kholwane kute kube ngumhla ti-8 Ingci 2022. Babe kunombolo yemfica uma sekuhlanganiswe konkhe batfola tindvondvo tegolide letisikhombisa, tesiliva letiyimfica kanye naleti-11 tebhronzi.     Licembu Lebasikati le-Springbok, ngekuncoba bahlule licembu lase-Spain emdlalweni wabo wekucala kulemibili lebitwa ngekutsi yi-Women Winter Series lebeyibanjwe e-Emirates Airline Park eJozi.      Nks Ndavi Nokeri (23), ngekucotjwa abe ngu-Miss South Africa 2022.     Nks Ashleigh Buhai, ngekuncoba i-2022 AIG Women s Open nekutsi abe wesitsatfu make waseNingizimu Afrika kutsi ancobe umcudzelwano atfole indzebe lenkhulu yeligolide. 2. Emavi ekudvudvuta         Ikhabhinethi indlulisa emavi ekudvudvuta emndenini nakubangani ba:      Tokollo  Magesh  Tshabalala (46), Umdlali we-instrumenti, umculi nemcambi tingoma lowadvuma ngekuhlanganyela nalabanye bangani bakhe bacala licembu i-TKZee ngemnyaka we-1996. 3.  Labacashiwe1.   Bonkhe labacashiwe kufuneka bayohlolisiswa ticu tabo futsi batfole kuvumeleka lokufanelekile.1.1.  Nks Zenkosi Dumile Mhlongo njengeLisekela Lemcondzisi Jikelele (i-DDG): Lucwaningo Lwemitsetfomgomo Nekulawulwa kwayo kuLitiko Letemisebenti Yahulumende Nelesakhiwonchanti (i-DPWI).  1.2.  Dkt Bongani Elias Sithole njenge-DDG: Sikhungo Savelonkhe Sekulawula Inhlekele kuLitiko Lekulawula Ngekubambisana. 1.3.  Mnu Adam Mthombeni njenge-DDG: Tebudlelwano Emkhatsi Kwematiko Ahulumende ku-DPWI.  2.  Ikhabhinethi ivumelene ngekucokwa kwalaba labalandzelako: 2.1.  Dkt Zwanani Titus Mathe njengeMcondzisi Wesigungu Lesikhulu SeSikhungo Savelonkhe Sekutfutfukisa Emandla eNingizimu Afrika.2.2.  Emalunga lasebenta kwesikhashana Esikhungo Savelonkhe SaseNingizimu Afrika Sekulawula Emandla:a.  Mnu Thembani Bukula (Sihlalo);b.  Nks Zandile Mpungose (Lisekela Lasihlalo); c.  Nks Precious Sibiya;d.  Nks Thembeka Semane; nae.  Mnu Fungai Sibanda (ubuyiselwe).2.3.  Sihlalo nelilunga leMkhandlu Webhodi Yebucwepheshe  Betimbiwa:a.  Dkt Thibedi Ramontja (Sihlalo); nab.  Solw. Lwazi Ngubevana. 2.4.  Nks Cladie Thamo Hloniphile Mzobe njengeMphatsi Wesigodzi WeSigungu Lesikhulu Se-Ejensi Yetetimphesheni Netenhlalakahle YaseNingizimu Afrika KwaZulu-Natali. Imibuto: Nks Phumla Williams   Sikhulumi SeKhabhinethi Makhalekhikhini: 083 501 0139 "
"Sitatimende Semhlangano weKhabhinethi wevidiyo-inthanethi wangaLesitsatfu, mhla tinge-31 Ingci 2022",1 Sep 2022,https://www.gov.za/speeches/statement-virtual-cabinet-meeting-31-august-2022-1-sep-2022-0000,https://www.gov.za/ss/speeches/sitatimende-semhlangano-wekhabhinethi-wevidiyo-inthanethi-wangalesitsatfu-mhla-tinge-31,"A.    Tindzaba Letibalulekile telive1.    Temnotfo 1.1.    IKhabhinethi ikwamukele kwehla kancane kwelizinga lekuswelakala kwemsebenti kwalelive, lokwehle nge-0.6%, kusukela ku-34.5% ngekota yekucala kwaba ngu-33.9% ngekota yesibili ya-2022. Letinombolo tishicilelwe kuLuklayo Ngelinani Lalabasebentako Nalabangasebenti Ngekota lolwentiwe Lubalobalo lwaseNingizimu Afrika lukhomba kutsi imisebenti leminyenti ivele kuMisebenti Yemmango Netenhlalakahle (276 000), Tekuhweba (169 000), Tetimali (128 000) kanye nakuTekwakha (104 000). 1.2.    Linani lonkhe selilonkhe lebantfu labacashiwe libe tigidzi leti-15.6 kukota yesibili yanga-2022, kantsi linani lebantfu labangasebenti lenyuka nge-132 000 laya kutigidzi le-8.0 ngekota yesibili yanga-2022 nakucatsaniswa nekota yaphambilini.1.3.    Letinzuzo lesingeke sitikhukhumete ngato kodvwa letijabulisako tikhombisa kutsi imitamo leyentiwe nguhulumende nekuhlanganyela kanye nebalingani betenhlalakahle ekukhuliseni umnotfo  kanye nekudala imisebenti ledzingeka kakhulu seyicala kutsela titselo nyalo. 1.4.    Lesi sitatimende lesikhombisa liciniso lelitsi nangabe sonkhe singasebenta ngekuhlanganyela ngekwemandla etfu, singatincoba letinsayeya letibukene nemnotfo wetfu.1.5.    IKhabhinethi iyakucondza kukhungatseka kwebantfu baseNingizimu Afrika njengoba bashikashikeka ngekuphila kwabo kwemalanga onkhe ngenca yetindleko tekuphila kanye nelizinga lelisetulu lekuswelakala kwemisebenti. Njengahulumende lonakekelako, sihlala sitimisele futsi sitibophelele ekusebenteni ngekubambisana nebalingani betfu betenhlalakahle kuze kutsi sakhe likusasa lelincono lawo wonkhe umuntfu. Uhulumende usatibophelele ekwesekeni emabhizinisi endzawo ngekutsenga timphahla netinsita tendzawo.2.    Takhiwonchanti Semphakatsi2.1.    IKhabhinethi ikugcekile kulinyatwa kwesakhiwonchanti lokwentiwa takhamiti taseThongathi KwaZulu-Natal ngalesikhatsi kunembhikisho wekutfola emanti. IKhabhinethi icele kutsi kube nekwehlisa umoya nekubeketela njengoba kuchubeka umsebenti wekubuyisela iMisebenzi Yekuhlanta Emanti eThongathi. 2.2.    IKhabhinethi iyakucondza kukhungatseka kwetakhamiti lokuze kwadzingeka kutsi tisebentise emathangi emanti sikhatsi lesidze kusukela kwaba netikhukhula ekucaleni kwalomnyaka. Kodvwa-ke, ludlame nekutitsetsela umtsetfo akusiso sisombululo, futsi kulinyatwa kwesakhiwonchanti semphakatsi kulimata kuphela imiphakatsi yaleyondzawo.3.    UMtsetfo Lochibiyelwe Wetinhlelo Tabomasipala Bahulumende Wasekhaya wa-20223.1.    IKhabhinethi yemukele kusayinwa kweMtsetfo wekuChibiyela Tinhlelo taboMasipala beNdzawo wa-2022 (uMtsetfo Nombolo 3 wa-2022) nguMengameli Cyril Ramaphosa. Lomtsetfo uhlose kwenta ncono emandla kanye nemazinga ekutiphatsa lokwamukelekako kwabohulumende basekhaya. Lomtsetfo uyincenye yemitamo yahulumende yekwenta uMkhakha Wetemisebenti Yahulumende ube nebuchwepheshe kanye nekucinisekisa kuphakelwa kwetinsita kubantfu, njengelilungelo lelisisekelo lelicuketfwe nguMtsetfosisekelo weRiphabhulikhi yaseNingizimu Afrika wa-1996.3.2.    LoMtsetfo ucacisa tinchubo lekufanele tilandzelwe uma kucashwa etikhundleni letisetulu. Manje uvimbela tikhulu tahulumende letisetulu kutsi tibe netikhundla tembangave emacenjini etembangave. Futsi njengoba sewukhona loMtsetfo, tikhala tebumenenja tabomasipala letingakagcwaliswa kulindzeleke kutsi tikhangiswe kuvelonkhe kuze kuhehe incumbi yebantfu labafanelekile.3.3.    IKhabhinethi inelitsemba lekutsi letingucuko titocinisekisa kutsi labo labacashiwe kumbe labakhetselwe kuletikhundla batokwati kufeza titsembiso tabo kuze kufinyeleleke emphilweni lencono yawo wonkhe umuntfu.4.    Bugebengu4.1.    IKhabhinethi ituse tikhulu teLuphiko Lolugcogca Umtselo eNingizimu Afrika ngekushaca emakhilogremu lange-785 e-crystal meth lenelinani lasemgwacweni letigidzi leti-R236 esikhumulweni i-OR Tambo International Airport ngeliSontfo, mhla tinge-28 iNgci 2022. Lokubanjwa kwetidzakamiva kutotfumela umlayeto locacile kutigilamkhuba tebugebengu kutsi tikhungo tetfu tekungena nekuphuma tivikelwe kahle futsi tikhulu tetfu tisebenta kamatima kucedza noma ngubuphi bugebengu.B.    Tincumo TeKhabhinethi1.    Umbiko weMkhandlu WeTemfundvo Lephakeme (i-CHE) Uphenya Ngekukhokhelwa Kwemasekela aboShansela Bemanyuvesi kanye Nebaphatsi Labasetulu eNingizimu Afrika.1.1.    IKhabhinethi ibikelwe ngemiphumela yeluphenyo lwe-CHE lolwagunyatwa nga-2020 nguNgcongcoshe Wetemfundo Lephakeme, Isayensi Nekusungula, Dkt. Blade Nzimande, kuhlola emazinga emaholo kanye netinkhambiso tebaphatsi bemanyuvesi esikhatsini lesiminyaka lengu-15 kusukela nga-2005 kuze kube ngu-2019.1.2.    Loluphenyo belilekukutfola kusimama, kusebenta kanye nekutfutfukiswa kwemanyuvesi noma umkhakha wetemfundvo lephakeme eveni. Lombiko uveta lokutfolakele lokubalulekile kanye netincomo tekulungisa letihlongotwako. 1.3.    Letincomo tiphakamisa, phakatsi kwalokunye, inchubo yemaholo lecinisiwe nalesebaleni. Kusungulwa kwemtimba wekubukisisa lotimele lotokwengamela inchubo yekutsatsa tincumo ngemaholo. Iphindze iphakamise kuciniswa kwetinhlelo tekuhlola kusebenta etikhungweni. Lolu cwaningo luphindze lwabuka bukhulu lobuhlukahlukene baletikhungo lwaphinde lwenta nekulinganiswa ngekwemave ngemave.1.4.    Indvuna Yetemfundvo Lephakeme, Isayensi Nekusungula  Lokusha ilindzeleke kutsi icocisane nebuholi benyuvesi ngalombiko njengesinyatselo sekucinisa letikhungo temfundvo lephakeme. Ngemuva kwaloko umbiko utoshicilelwa kuwebhusayithi yeLitiko Letemfundvo Lephakeme Nekucecesha: www.dhet.gov.za.    2.    Ingucuko lephutfumako yeLucwaningo neLikhono Lekufundzisa eMkhakheni weTemfundvo Lephakeme2.1.    IKhabhinethi isekele tincomo tetifundvo letimbili letajutjwa ngekweluleka ngetinyatselo lekufanele tibe khona kuze kusheshiswe kuguculwa kwemandla ekucwaninga newekufundzisa etikhungweni temfundvo lephakeme.2.2.    Umbiko wekucala wentiwe liTsimba Langcongcoshe Lelijutjwe kutsi liphenye ngezitsiyo letivimbela kucashwa, kugcinwa kanye nekuchubekela phambili kwetifundziswa letimnyama taseNingizimu Afrika. Umbiko wesibili   lojutjwe Litiko leteSayensi nekuSungula kanye neSisekelo Selucwaningo Lwesive lolwentiwa yi-Universities South Africa, lokuyinhlangano lemele emanyuvesi emphakatsi lange-26 eveni.2.3.    Yomibili lemibiko iphakamisa tindlelasu tekungenelela kuze kusheshiswe ingucuko emikhakheni lebanti lesihlanu, lowasebaneticu; kutibandzakanya kwebasebenti; lisiko nekusebenta kwesikhungo; inchubomgomo nendlelasu, kanye netinsita letinganelanga.3.    Sivumelwano Semave Ngemave Ngemitfombo yeLufutotitjalo Lwekudla Netekulima3.1.    IKhabhinethi igunyate kungeniswa kweSivumelwano ePhalamende. Loku kutokwenta kutsi iNingizimu Afrika ibe yincenye yemacembu kuleSivumelwano, lesicondzisa emave langemalunga ekongeni nasekucinisekiseni kusetjentiswa lokusimeme kwemitfombo yelufuto lwetitjalo ekudleni nasekulimeni.3.2.    Kwemukela leSivumelwano kutophindze kucinise kutibophelela kwelive ekongeni nasekusetjentisweni ngendlela lesimeme kwemitfombo yelufuto lwetitjalo, futsi kunikete kwesekwa emiphakatsini yasemaphandleni.4.    Luhlakamsebenti Lweluntjintjo Lolulungile lweNingizimu Afrika.  4.1.    IKhabhinethi iphasise luHlaka Lwengucuko Lolufanele lokutsi lusetjentiswe. Loluhlaka lwetfula umbono wekwabelana, weNingizimu Afrika, lekwati kumelana ngalokulinganako nesimo selitulu. Luchaza imigomo netindzawo tenchubomgomo kuze kuphunyelelwe kuloku. Luhlaka lwengucuko lutotsintsa wonkhe umuntfu eNingizimu Afrika, futsi luniketa litfuba lokubukana nekungalingani ngekwemlandvo futsi ludale umnotfo lozuzisa wonkhe umuntfu.4.2.    IKhomishana yaMengameli Yesimo Selitulu yente inchubo yekubonisana lebanti nebalingani betenhlalakahle futsi yatfola kwesekwa lokubanti kweluhlaka. IKhabhinethi ikucinisekisile kutsi kuntjintjela emnotfweni wekhabhoni lekuziro lekhicitwako nga-2050 kufanele kusekele tifiso tentfutfuko yavelonkhe, lokufaka umsebenti lohloniphekile wabo bonkhe bantfu, kufakwa kwenhlalakahle nekucedvwa kwebuphuya.4.3.    IKhabhinethi yenta lubito kubo bonkhe lababambisene kutenhlalo kutsi basekele futsi balwemukele loluhlaka. Kutotfutfukiswa luhlelo lolunemininingwane yekusetjentiswa kwaloluhlaka, futsi lutodidiyelwa neluhlelo lwahulumende lwekuhlela kanye nelwesabelomali.5.    Likhadi Lelisha Lelayisensi Yekushayela laseNingizimu Afrika5.1.    IKhabhinethi igunyate kuntjintjwa kweliKhadi Lelayisensi Yekushayela lamanje kufakwe lelinemidvwebo yetimphawu tekuphepha letengetiwe.5.2.    Luhlelo lolukhona kwamanje belusebenta kusukela nga-1998. Bucwepheshe sebusombulukile futsi sekuya ngekubita kugcina sakhiwonchanti lesikhona njengamanje. Likhadi lelisha lelihlongotwako litokwenta kutsi ilayisensi yekushayela yalelive ihambisane nobucwepheshe be-International Information Technology Personal Identification Driving Licence (i-ISO18013).6.    Inchubomgomo Yeluhlelo Lolunwetjiwe Lwetemisebenti Yahulumende (i-EPWP).6.1.    IKhabhinethi iphasise kushicilelwa kweluhlaka lwenchubomgomo ye-EPWP kuze kuboniswane nemphakatsi. I-EPWP ingulolunye lwetinhlelo tahulumende letibalulekile letihlose kuniketa lusito lokukhululeka kubuphuya nekungena kwemali ngekudala ematfuba emisebenti esikhashana, ikakhulukati kulusha nakulabasikati. 6.2.    Luhlaka lwesikhashana lwenchubomgomo lensha lutocinisa loluhlelo futsi lunikete kucaciseleka ngetinhlangotsi letifana nemiholo, imodeli yekuchasa ngetimali nekuvikelwa kutenhlalo, futsi lucondzanise i-EPWP nekutayetisa kwesimanje kutemisebenti. Itogcugcuzela budlelwane emkhatsini wahulumende nemikhakha letimele ekucinisekiseni kutsi i-EPWP ifaka sandla kakhulu ekwakhiweni kwemisebenti lehloniphekile kanye nekucedza buphuya. Lenchubomgomo itophindze ikhutsate kusungulwa kwekusetjentiswa kwetinhlelo temisebenti yemphakatsi eveni lonkhe. 7.    Tichibelo Teluchungechunge Lesine Lwetinhlavumali lwaseNingizimu Afrika7.1.    IKhabhinethi igunyate bungako, idizayini kanye nekugcogcwa kweLuchungechunge Lesine Lwetinhlavumali lwaseNingizimu Afrika lwemnyaka wa-2023. Igunyate luhlelo lwekujikeleta lwaminyaka yonkhe lekusetjentiswa kwetilimi letisemtsetfweni eluchungachungeni Lwenhlavumali Yesine.7.2.    Ligama  iNingizimu Afrika  litofakwa eluhlangotsini lunye lwetinhlavumali bese libhalwa ngato tonkhe tilwimi letisemtsetfweni. Tilwimi letintsatfu titosetjentiswa kuluhlavu lwemali lwa-R5; Tilwimi letimbili R2; Tinhlavumali letingu-50c, 20c no-10c kanye na-R1 titoba ngelulwimi lunye. Tonkhe letilwimi titosetjentiswa ngekutjintjana njalo ngemnyaka eminyakeni leli-10 letako.8.    Luhlaka Lwenchubomgomo Ledidiyelwe Yekulawula Lizinga Lemanti (i-IWQM) ya-20228.1.    IKhabhinethi iphasise kufakwa kugazethi kweLuhlaka lwenchubomgomo ye-IWQM kuze kuboniswane nemphakatsi. Inchubomgomo lehlongotwako itongena esikhundleni seNchubomgomo ya-1991 ye-WQM lephelelwe sikhatsi kanye nendlelasu yayo leyacalwa nga-2006.8.2.    Lenchubomgomo iveta isethi yemigomo letoba sisekelo sekulawulwa kwelizinga lemanti. Iniketa ngekucondzisana nayo yonkhe imitsetfo lefanele lephatselene nemanti kanye nekutibophelela kwelive emhlabeni wonkhe ekuniketweni nekongiwa kwemanti njengemtfombo loyindlala.9.    Luhlaka Lwenchubomgomo yeSitukulwane Lesitako Sekusakata Ngeligagasi Lemoya9.1.    IKhabhinethi igunyate kushicilelwa kweluhlaka lweNchubomgomo Yesitukulwane Lesilandzelako yeTekusakata Kwemsakato kuze kutsi umphakatsi uphawule ngawo. Kusakata Ngemagagasi Emoya kuyinsita yemvelo lenemkhawulo lebalulekile ekukhuleni kwemnotfo wedijithali waseNingizimu Afrika nesakhiwoncanti yetekuchumana.9.2.    Inchubomgomo lehlongozwako ihlose kwesekela kwabiwa kwemagagasi emoya kanye nekuniketwa kwelayisensi yemaselula langantjintji; kusakata; tetindiza netetilwandle; lucwaningo nentfutfuko; kufinyelela kwemphakatsi, naletinye timboni letifanele. Inchubomgomo iphindze ifune kuchubekisa kulingana nekwabiwa lokulungile kuze kufakwe sandla ekuguculeni umkhakha kanye nekufinyelela kwekuchumana kwedijithali ngisho nasetindzaweni letisemaphetselweni elive.10.    Kukhetfwa kwalomele iNingizimu Afrika eMkhandlwini Wenyonyana Yemave Ngemave Yetekuchumana (i-ITU) kanye neBhodi Yetimiso Temsakato10.1.    IKhabhinethi igunyate kukhetfwa kwaMnu Mandla Samuel Mchunu lomele iNingizimu Afrika kuleliBhodi le-ITU Letimiso Temsakato (isiFundza D). Mnu. Mchunu ulilunga lelisebentako lebhodi kwamanje. Kuhlongotwa kutsi aphindze akhetselwe esikhundleni seMkhandlu we-ITU kusukela nga-2023 kuya ku-2026. 10.2.    Lukhetfo lutokwenteka ngesikhatsi seNgcungcutsela Yemancusa e-ITU letoba e-Bucharest, e-Romania kusukela mhla tinge-26 iNyoni kuya kumhla ti-14 iMphala 2022. INingizimu Afrika isatibophelele etinjongweni nasemigomeni ye-ITU tekucedza kwehlukana ngekwedijithali nekuchumanisa bonkhe bantfu bemhlaba.C.    Imicimbi Letako1.    Inyanga Yemagugu1.1.    Inyanga Yemagugu ngeNyoni kulomnyaka itokhunjulwa ngaphansi kwengcikitsi letsi:  Sibungata Umshiyandvuku Wa-Solomon Linda Nemculo Wemdzabu waseNingizimu Afrika . IKhabhinethi ikhutsata bonkhe bantfu baseNingizimu Afrika kutsi basebentise Inyanga Yemagugu kugubha lisiko lemagugu etfu lanotsile kanye nekwehlukahlukana lokunemandla ekuhlanganisa sive setfu. Kufanele kutsi sonkhe  sitibophelele ekusebenteni ngekubambisana kucedza kwehlukana nekungabi nebulungiswa kwesikhatsi lesedlulile futsi sikhutsate kutiva sitigcabha ngekuba waseNingizimu Afrika.D.    Imilayeto1.     Kuhalalisela       IKhabhinethi ivakalisa kuhalalisa kwayo kanye netilokotfo letinhle ku:Kubo bonkhe labaphumelele, labatfole tindondo nebachudzelani labatimbandzakanye kumncintiswano Wekugijima i-95th Comrade Marathon, lodvume ngekwatiwa ngekutsi  yi-Ultimate Human Race , ngeLisontfo, mhla tinge-28 Ingci 2022. Umncitiswano wekugijima walabadvuna wanconywa nguTete Dijana (ngekugijima ema-awa la-5, imizuzu lenge-30, nemizuzwana lenge-38) odzabuka eMahikeng eNyakatfo Nshonalanga kwatsi umsubatsi waseRashiya Alexandra Morozova (ngekugijima ema-awa la-6, imizuzu lenge-47, nemizuzwana lenge-47 ) loncobe umncintiswano wekugijima wabomake.   1.     Emavi Ekudvudvuta            IKhabhinethi idlulise emavi endvudvuto emndenini nakubangani:baMake Rita Alice Ndzanga (88),  makadzebona eMzabalazweni futsi alivulandlela lwenyonyana yebasebenti lowaphindze wahlonishwa ngendondo i-National Order of Luthuli nga-2004  ngesandla lasifakile imphilo yakhe yonkhe ngemshikashika wemalungelo ebasebenti kanye nasekufezekiseni. iNingizimu Afrika lengabandlululi ngekwelibala, ngekwebulili, lekhululekile nalenentsandvo yelinyenti .bemaphoyisa lasihlanu eLuphiko Lwemaphoyisa aseNingizimu Afrika (i-SAPS) lebebagibele indiza ye-SAPS lephahlateke e-Rand Airport, e-Germiston ngaLwesibili, tinge-30 iNgci 2022. Emaphoyisa e-SAPS aphenya ngalengoti. IKhabhinethi ifisele umshayeli wendiza lolimele kakhulu kululama lokuphutfumako.E.    Kucashwa1. Konkhe kucashwa kweyame ekucinisekisweni kweticu kanye nemvume lefanele.a.    Mk. Gugulethu Abigail Thimane njengeliPhini leMcondzisi-Jikelele (i-DDG): Kucaphela Umkhakha Wemphakatsi Nekutfutfukiswa Kwemakhono eLitikweni Letekuhlela, Kucaphela Nekuhlola.b.    Mk. Kwena Komape njenge-DDG: Tekutfutfukiswa Kwemnotfo, Teluhwebo Netekumaketha eTikweni leTekulima, Kubuyiswa Kwemhlaba Nekutfutfukiswa Kwetindzawo Tasemaphandleni.c.    Dkt. Bongani Elias Sithole njenge-DDG: Sikhungo Savelonkhe Sekulawulwa Kwetinhlekelele eTikweni Letekulawula Ngekubambisana.2.    IKhabhinethi ivumelene ngaletikhundla letilandzelako:a.    Umnu. Songezo  Booi njengeSikhulu Lesisetulu (i-CEO): UMkhandlu Wavelonkhe Wekubhaliswa Kwebakhi Betindlu.b.    IBhodi yeNhlangano Lesemtsefweni yeKucwaninga Timayini neTetimali e-Afrika:(i)    Mnu. Zacharias Bernardus Swanepoel (Sihlalo);(ii)    Mnu. Mzwandile Zwelinzima Themba Masondo; na(iii)    Mk. Phumzile Mthombeni (Umcondzisi Wesigungu Lesiphetse).c.    Mnu. Patrick Dlamini njenge-CEO (Kungetwa Kwenkontileka Yekucashwa) yeliBhange Lekutfutfukiswa Kwemave AseNingizimu ne-Afrika.Imibuto: Mk. Phumla Williams  Lokhulumela iKhabhinethi Makhalekhikhini: 083 501 0139"
"Sitatemende seMhlangano weKhabhinethi ngevidiyo ye-inthanethi  ngaLesitsatfu, mhla tinge-21 INyoni 2022",23 Sep 2022,https://www.gov.za/speeches/statement-virtual-cabinet-meeting-21-september-2022-23-sep-2022-0000,https://www.gov.za/ss/speeches/sitatemende-semhlangano-wekhabhinethi-ngevidiyo-ye-inthanethi%C2%A0-ngalesitsatfu-mhla-tinge-21,"A. Tindzaba Letimcoka Telive1. TemandlaIKhabhinethi yatiswe nguNgcongcoshe Wetemabhizinisi aHulumende Pravin Gordhan mayelana nemandla a-Eskom ekunciphisa lokucisha-kongiwa kwagezi ngetikhatsi letitsite yaphindze yatfola nembiko wenchubekela phambili lobuya eKomidini Lelithekhnikhali   leliKomidi Lavelonkhe Letinkhinga Temandla.    Letinye timemetelo titokwentiwa nasekucedvwe lokucocisana kabanti ngalemibiko.1.1. IKhabhinethi ivakalise kudvumala ngalokutsikameteka nekungaphatseki kahle lokubangwe ngulokucisha-kongiwa kwagezi kumabhizinisi nakutakhamiti phaca, leyenteka ikakhulukati ngalesikhatsi hulumende abukene netinhlelo tekungenelela letimenyetelwe nguMengameli ngaKholwane 2022.1. Lutjalomali1.1. IKhabhinethi ikwemukele kwetfulwa kweNdzawo Lensha Yekukhicita I-Sandvik Khomanani e-Kempton Park, lebeyiyincenye yelutjalomali lwetigidzi letinge-R350 leyatsenjiswa eNgcungcutseleni yesine Yelutjalomali yaseNingizimu Afrika (i-SAIC) lebeyibanjelwe eSandton Convention Centre eJozi mhla ka-24 iNdlovulenkhulu 2022.1.2. Lesikhungo lesisha lesingemamitha lasikwele lange-62 000 sihlanganisa imisebenti leyayentiwe ngaphambilini etindzaweni letisihlanu letahlukene futsi sihlalisa basebenti lababalelwa ku-550. Ingulesinye setikhungo teSandvik letinkhulu futsi letitfutfuke kakhulu emhlabeni wonkhe jikelele, futsi sinemandla ekukhicita emaloli ekutfwala ematfunjini emhlaba. Tinsimbi tekwakha lemaloli letingetulu kwema-60% titawukhicitwa yiNingizimu Afrika.1.3. IKhabhinethi iphindze yakwamukela kuvakasha kwaMengameli Ramaphosa KwaZulu-Natali ngesikhatsi kwetfulwa sikhungo sekukhicita i-Hesto Harnesses e-Stanger, KwaDukuza mhla ka-13 iNyoni 2022. Lesikhungo singuleminye yemiklamo lesihlanu yekutjalwa kwetimali lesiyincenye yetigidzigidzi letinge-R1.4. lkutibophelela kwe-Metair Investments Limited kuze kusekelwe kunwetjwa nekwentiwa kwasekhaya kweFord Ranger lensha.1.4. Mengameli uphindze wahambela kuvulwa kwephrojekthi yekutfutfukisa nekunwetjwa kweSappi Saiccor Mill lebita emabhiliyoni langema-R7,7 eMkomaas, lokuhloswe ngayo kukhulisa emandla kanye nekuncintisana kwenkampani emhlabeni wonkhe kungulapho idala nematfuba emisebenti esikhatsi lesifishane nalesidze.1.5. Lokutjalwa kwetimali kuyincenye yetitsembiso letentiwa bosotimboni e-SAIC. Lonkhe lutjalomali lolusha lolungena eveni letfu lusita ekwakhiweni kabusha nasekuvuseleleni umnotfo wetfu, futsi luyachubeka nekubeka iNingizimu Afrika njengendzawo yekutjalwa kwetimali lengakhetfwa.2. Kutfutfukiswa kwesakhiwonchanti2.1. IKhabhinethi ikwamukele kuvulwa kwencenye lensha yeMusina Ring Road eLimpopo lotokwenta kube lula kutsi bantfu bazulazule eMusina, iphindze futsi ivumele nekwandza kwekuhwebelana nemnotfo phakatsi kweNingizimu Afrika kanye nemave Enhlangano Yentfutfuko YaseNingizimu ne-Afrika (i-SADC). Lomklamo lobita tigidzi letingema-R640 udale ematfuba emisebenti esikhatsi lesigcwele langetulu kwema-275 kubantfu bendzawo futsi waniketa ematfuba emiphakatsini yendzawo kanye nakumabhizinisi lamancane, laphakatsi nendzawo nalamancane kakhulu (ema-SMME).2.2. Kwakhiwa kwemgwaco i-Musina Ring Road kuyincenye yeluhlelo lwahulumende lwesakhiwonchanti, ngekusebentisa i-ERRP, lekuhloswe ngayo kudala kukhula lokubandzakanya wonkhe umuntfu nematfuba emisebenti emikhakheni nasemiphakatsini leyehlukene.3. Inhlekelele yaseJagersfontein3.1. IKhabhinethi ivakalise emavi ayo endvudvuto emindenini yalabo labalahlekelwe timphilo tabo ngemuva kwekuchuma kwelidami leludzaka lelingcolile lemayini yendzawo leshiywe banikati e-Jagersfontein eFreyistati futsi yachitsa ludzaka lolubi ngetitfuba tasekuseni ngeliSontfo, ti-11 INyoni 2022. Lenhlekelele ishiye sakhiwonchanti salendzawo, timphahla tebantfu njengetimoti kanye nemiti leminingana yonakele kakhulu.3.2. Ngalesikhatsi avakashele lendzawo yenhlekelele ngeMsombuluko, mhla ti-12 INyoni 2022, Mengameli Ramaphosa uvakalise kubonga ngemitamo yekuhlenga nekulungisa leyenteka kulendzawo. Uphindze watsembisa kutsi hulumende utoniketa ngelusito loludzingekako kubahlali labatsintsekile baseJagersfontein. IKhabhinethi ikhutsatekile ngekutsi banikati bemayini batsi bakulungele kuniketa lusito loluthekhnikhali kanye nekweseka hulumende uma loko kucelwa nguMkhandlu Wetimbiwa eNingizimu Afrika.3.3. Imboni yetimayini solo ifaka ligalelo lelikhulu emnotfweni ngekucasha ngalokuphelele nekwesikhashana, emaholo laphuma kulamanye emave, kanye nekutjalwa kwetimali lokucondzile kwakulamanye emave, futsi idlala indzima lebalulekile ekwenteni ncono timphilo tebantfu emiphakatsini yetimayini.3.4. Hulumende naletinye tinhlangano letingekho ngaphansi kwahulumende bangenelela ngekusheshisa ngekuniketa indzawo yekuhlala ngekuphutfuma, kwelulekwa kwalabahlukumetekile kanye netidzingo letisisekelo njengetingubo tekulala, bomatilasi nemaphasela ekudla. Kuniketwa kwemanti nagezi kulendzawo sekubuyiselwe.3.5. Nasekususwe lokungcola kulendzawo yenhlekelele bosochwepheshe kulindzeleke kutsi bahlole kwakheka kwetindlu. IKhabhinethi ibonge betimo letiphutfumako, tinhlangano temphakatsi kanye nemalunga emphakatsi ngekufaka sandla nelusito lwabo lolukhulu.4. Temnotfo4.1. IKhabhinethi idzingidze ngesimo semnotfo welive ngemuva kwekuba tibalo takamuva teLihhovisi Lelubalobalo laseNingizimu Afrika (i-Stats SA) tivete kutsi samba semkhicito wasekhaya (i-GDP) wekota yesibili ya-2022 yehle nga-0,7%. Tintfo letibe nemtselela kulokwehla tihlanganisa kucisha-kongiwa kwagezi, kungcubutana kweRussia ne-Ukraine, netindleko letisetulu tekuphila nekwehla kwemandla emali.4.2. Kungenelela lokwentiwa luHlelo Lwekwakha Kabusha Umnotfo kanye Nekuvuselela (i-ERRP) kuvikela kakhulu lelive etivunguvungwini temave ngemave, futsi kuvikele nemisebenti kanye netindlela tekutiphilisa. Kungenelela kwahulumende lokucinile kutemnotfo sekucala kutsela titselo, njengoba kubonakaliswa miphumela yakamuva yeLuhlololuvo lweKota Lwetisebenti lwe-Stats SA, lolubonise kutsi ingetulu kwema-648 000 imisebenti letfolakele phakatsi kwekota yekucala neyesibili ya-2022.B. Tincumo teKhabhinethi1. Luhlaka Lwekucaphela Nekuhlola (M&E) Lwenchubomgomo Yavelonkhe Yelusha (i-NYP)1.1. IKhabhinethi igunyate luhlaka lwe-M&E lolutokwenta kutsi kube nekucaphela ngemphumelelo kanye nekuhlolwa kwemtselela wetinsika te-NYP 2020-2030. Luhlaka luniketa ngetinkhomba letisihlanu letisezingeni lelisetulu letihambisana netinsika te-NYP.1.2. Letinkomba tentiwa nalabatsintsekako labafanele labanenshisekelo ekutfutfukisweni nasekuniketeni kwelusha emandla eveni. Kugcogcwa kwemininingwane kutohlukaniswa ngekweminyaka yebudzala, bulili, kukhubateka, ngekwemacembu ebuhlanga kanye nesimo sendzawo salokungenelela.1.3. Lokucaphela kutokwentiwa kuto tonkhe tinhlaka tahulumende, mikhakha kanye netinkampani letitimele. Imibiko itokhicitwa njalo ngekota futsi ishicilelwe kabili ngemnyaka.1. Luhlaka Lwenchubomgomo Yekuhlela Lokudidiyelwe1.1. IKhabhinethi ilugunyatile Luhlaka Lwenchubomgomo Yekuhlela Lokudidiyelwe kuhulumende, loluhlose kubukana namagebe labonakele ekuhleleni incubomgomo eluhlelweni lolukhona manje lwekuhlela.1.2. Kungenelela lokuhlongotwako phakatsi kwalokunye kubukana nekubate kwekuhlelwa kwekucondziswa ngekhatsi kwetinhlaka letintsatfu tahulumende. Kungenelela kutokwetfula indlela yekucaphela lesekelwe ebufakazini. Luhlaka lwenchubomgomo luphindze lwetfule kusho ngembili lokulula ngekuhlela sikhatsi lesidze kuya kulesisemkhatsini nesikhatsi lesifishane kuhulumende wonkhe.1.3. Itosebentela kwetfula tingucuko temtsetfo kuze kutsi kwentiwe ncono kuhambisana nekusho ngembili ekuhleleni nekucaphela kwahulumende.2. Kugunyatwa KweSivumelwane Sekusungulwa Kwenhlangano Yemitsi Yase-Afrika (i-AMA)2.1. IKhabhinethi igunyate kusayinwa kweSivumelwane Sekusungulwa kwe-AMA kanye nekwetfulwa kwaso ePhalamende kuze sigunyatwe. Loku kutokwenta kutsi kusebente sivumelwane lesamukelwa yi-African Union Assembly nga-2019. Lesivumelwane sisungula ngalokusemtsetfweni i-AMA yalelivekati. I-ejensi itolawula imikhicito yetekwelapha, futsi itfutfukise kuphepha nekusebenta ngemphumelelo kwemikhicito yetekwelapha yalelivekati.2.2. Kusayinwa nekucinisekiswa kwalesivumelwane kukhombisa kutibophelela kweNingizimu Afrika kutivumelwane temhlaba jikelele netalelivekati letimayelana nekucinisa imitsetfo yalelivekati lelawula imikhicito yalo yetemphilo.3. Umbiko Ngekusebenta Kweluhlelo Lwekucwaninga Nekutfutfukisa (i-R&D) Luhlelo Lwekuhlomulisa Intsela - 2019/20 kanye na-2020/213.1. IKhabinethi igunyate kwetfulwa ePhalamende kweluHlelo lwekuhlomulisa intsela ye-R&D eminyakeni lemibili leyengcile (nga-2019/20 na-2020/21). Loku kuhambisana nesigaba 11D (17) seMtsetfo Wentsela Yemalingena, 1962 (uMtsetfo 58 1962), lodzinga kutsi lemibiko yetfulwe ePhalamende.3.2. Loluhlelo lwekuhlomulisa intsela luhlose kugcugcutela tinkampani letitimele kutsi titjale ku-R&D kuze kugcugcuteleke kukhula kwelutjalomali. Kusita kuchubeka kwesayensi nekucamba lokutokhulisa umnotfo, kuchubekise nekuncintisana.3.3. Ikhabhinethi inetisekile kutsi lombiko ukhombisa kutsi tinkampani letinsha tifake ticelo tekuhlomuliswa ngentsela. Loku kugcugcutela letinye tinkampani kufikelela kulesikimu njengencenye lekhulisa lutjalomali igcugcutele kukhula kwemnotfo.3.4. Tinkampani letine letisetulu letifinyelele kulokuhlomula tikumkhakha wekusetjentwa kwemikhicito yetekulima; timayini, emakhemikhali, tekutimonyonga, temakhemisi nete-elekhtrothekhnikhali nemikhakha yethekhnoloji yelwatiso iKhabinethi lekubeke njengalokuphambili KuluHlelo lweNchubomgomo Yekusebenta kuTetimboni. Umbiko lophelele uyatfolakala kuwebhusayithi yeLitiko leSayensi nekuCamba letsi: www.dst.gov.za. 4. Iforamu yeMtsetfo Wekukhula Nematfuba E-Afrika (i-AGOA)   20234.1. IKhabhinethi igunyate kusingatfwa kweForamu ye-AGOA nga-2023. I-AGOA yagunyatwa yi-United States of America (USA) nga-2000 kuze kutsi inikete litfuba lekuhwebelana emaveni lamanyenti e-sub-Saharan Afrika kanye ne-USA.4.2. Kweluhwebo lokutfunyelwako kwaseNingizimu Afrika ngaphansi kwe-AGOA kuhlanganisa titselo letidliwako, emantongomane, timoti, tincenye talokuhanjiswako, insimbi, lokuyinsimbi kanye nemikhicito yemakhemikhali. Lilanga lelingulonalona nendzawo kusatomenyetelwa.5. INgcungcutsela YaboNgcongcoshe ye-Group on Earth Observations (i-GEO)1.1. IKhabhinethi igunyate kutsi iNingizimu Afrika isingatse Ingcungcutsela Yabongcongcoshe be-GEO eKapa nga-2023. I-GEO iyinhlangano yabohulumende bemave leyasungulwa nga-2003 ngemuva kweNgcungcutsela Yemhlaba Yentfutfuko Lechubekako yanga-2002. Isebenta njengenkhundla yetive ngetive lapho emave afaka khona sandla ngekutitsandzela emgomweni lofanako wekwakha tinchubo te-GEO.1.2. I-GEO kwanyalo inabohulumende bavelonkhe labangetulu kwema-113, labange-30 kubo babuya e-Afrika kanye netinhlangano letitibandzakanyako letingaba ngema-140, leti-11 tato tibuya e-Afrika. INingizimu Afrika ibe lilunga lelisebentako leliKomidi Leliphetse kusukela nga-2005 futsi bososayensi betfu njengamanje batibandzakanya etinhlelweni letinyentana telucwaningo letiholwa yi-GEO.2. Imphala Inyanga Yetekutfutsa (i-OTM)   20222.1. IKhabhinethi igunyate kwetfulwa kwemkhankhaso we-OTM ngeMgcibelo, mhla lu-1 Imphala 2022, ngaphansi kwendzikimba letsi:  Sishov ingolovane: ndzawonye sakha sakhiwonchanti kutekutfutsa lesakha siphindze simamise timphilo .2.2. I-OTM yeminyaka yonkhe isetjentiselwa kucaphelisa ngetekutfutsa njengalenye yetintfo letibalulekile ekukhuleni kwemnotfo kanye nekutfutfukiswa kwendzawo. Kutokwentiwa imisebenti leminyentana kukhombisa imikhakha leyehlukene yesakhiwonchanti setekutfutsa kutekundiza, taselwandle, tekutfutsa umphakatsi kanye nemigwaco. Lemisebenti itophindze icaphelise mayelana netekuphepha netekuvikeleka kutekutfutsa. Kutophindze kubanjwe tinkhulumiswano nalabatsintsekako kuze kucociswane ngetinsayeya letehlukene emkhakheni wetekutfutsa.2.3. Hulumende usatibophelele ekwenteni ncono sakhiwonchanti setekutfutsa selive, etindzaweni tasemaphandleni netasemadolobheni, kuze kube lula kutfutfwa kwetimphahla nebantfu ngendlela lesebentako nalenelisako.3. Umhlangano Wenhlangano Yetive Letihlangene (UN) WeluHlelo Lekuhlaliswa Kwebantfu (UN-HABITAT).3.1. IKhabhinethi igunyate kusingatfwa kwemhlangano wemalunga e-UN-HABITAT eJozi mhla ti-16 namhla ti-17 Imphala 2022.  3.2. Litiko Letekuhlaliswa Kwebantfu litocondzanisa lomhlangano wemalanga lamabili lotohanjelwa tingcweti tetembusave, bongoti kanye nebacwaningi, lokufaka emalunga labalulekile eliKomidi Lebameleli Ngalokugcwele Be-UN-HABITAT lelitinte eNairobi, eKenya. Tindzaba letibalulekile lokutocociswana ngato tifaka kufuna kungenelela kwetingucuko emikhukhwini kanye nasemijondolo.3.3. Imiphumela yalokucocisana itoholela ekwetfulweni kweluHlaka Lwekusebenta Lwemhlaba Wonkhe, lolutokwetfulwa eMhlanganweni We-UN-HABITAT kuze kutsi lugunyatwe nga-2023.C. IMitsetfosivivinyo1. UMtsetfosivivinyo weMkhandlu Wavelonkhe Wekuhlukunyetwa Ngekwebulili Nekubulawa Kwalabasikati (i-GBVF) wa-20211.1. IKhabhinethi igunyate kwetfulwa ePhalamende kweMkhandlu Wavelonkhe WeMtsetfosivivinyo we-GBVF wa-2021 kuze ucutjungulwe. LoMtsetfosivivinyo uniketa luhlaka lwemtsetfo kuze kusungulwe sigungu lesisemtsetfweni lesitoniketa kungenelela lokucondzene ngco nekubukana ne-GBVF.1.2. Iphindze inikete kusungulwa kweBhodi yeMkhandlu letoniketa buholi lobunetindlelasu futsi wengamele kucaliswa kweluHlelo Lwendlelasu Yavelonkhe nge-GBVF, lolwavunywa yiKhabhinethi ngeMphala 2020 kutsi lucalwe. Lebhodi itoba nemalunga lama-51% etinhlanganweni temphakatsi kanye nema-49% lavela kuhulumende. UMtsetfosivivinyo sewundlulile ekubonisaneni nemphakatsi.2. UMtsetfosivivinyo wa-2018 wekuLawulwa kweMikhicito yeLigwayi kanye naSikilidi we-elekthronikhi2.1. IKhabinethi igunyate kwetfulwa ePhalamende kweMtsetfosivivinyo wa-2018 wekuLawulwa kweMikhicito yeLigwayi kanye neSikilidi we-Elekthronikhi, lokuhloswe ngawo kucedza uMtsetfo lokhona manje Wekulawula Imikhicito yeLigwayi, wa-1993 (uMtsetfo 83 wa-1993), njengoba uchitjiyelwe.2.2. LoMtsetfosivivinyo uhlose nekucinisa tinyatselo telive tetemphilo yemphakatsi futsi ticondzaniswe neSivumelwane Seluhlaka Lwekulawula Ligwayi Senhlangano Yetemphilo Yemhlaba. LoMtsetfosivivinyo uhlongota, kulokunye, ema-100% ekungabhemeli endlini nakuletinye tindzawo letingaphandle; kuvinjelwa kwekutsengiswa kweligwayi ngemishini yekutsengisa, kanye nekucinisa kupakishwa kweligwayi kanye netimphawu letisicwayiso.2.3. LoMtsetfosivivinyo sewundlule ekubonisaneni lokubanti nalabatsintsekako labehlukene, lokufaka imboni yeligwayi, tinhlangano temiphakatsi kanye nematiko ahulumende lafanele.D. Imicimbi Letako1. ISeshini yema-77th yeMbutsano Lotayelekile we-UN1.1. INingizimu Afrika itibandzakanye ku-UNGA77 letoba endlunkhulu ye-UN eDolobheni laseNew York e-USA kusukela mhla ka-20 kuya kumhla ka-27 INyoni 2022 ngaphansi kwendzikimba letsi:  Sikhatsi sekuhlukanisa: Kuvula ticatululo tengucuko tetinsayeya letitfungene .1.2. Emaveni laseNingizimu, umtselela kutemnotfo nakutenhlalomnotfo wabhubhane we-Coronavirus (COVID-19) awukalingani nawucatsaniswa nekululama eNyakatfo letfutfukile futsi loku kudzinga umtamo lobumbene kuto tonkhe tive kuze kucinisekiswe kutsi akekho losalela emuva.1.3. Andvulela Inkhulumomphikiswano Jikelele ye-UN, Nobhala-Jikelele we-UN, Mnu Ant nio Guterres, utobita ingcungcutsela lemayelana ""Nengucuko Kutemfundvo"" futsi abambe umhlangano losezingeni lelisetulu lobuke etiNhlosweni tekuTfutfukiswa Lokusimeme (ema-SDG). Umhlangano wema-SDGs kulindzeleke kutsi uhlole tindlela tekutfola umfutfo futsi usheshise kucaliswa kwato.2. Lilanga Lemagugu2.1. Mengameli Ramaphosa utokwetfula inkhulumo yelusuku emgubhweni weLilanga Lemagugu Lavelonkhe la-2022 e-Union Buildings ngeMgcibelo, mhlaka-24 INyoni 2022. Lomcimbi utobanjwa ngaphansi kwendzikimba letsi:  Kubungata Lifa LaSolomon Linda Nemculo Wemdzabu waseNingizimu Afrika .2.2. INyanga Yemagugu yalomnyaka icondzene ngco nemculo wesintfu waseNingizimu Afrika ikakhulukati emculweni wesicathamiya kanye neligalelo lawo lelikhulu kutemidlalo, tebuciko, emasiko nemagugu. Indzikimba ihlonipha iminyaka lema-60 kwandlula emhlabeni umculi, Longumhlabeleli nemcambi wetingoma Solomon Popoli Linda (1909-1962), lowatiwa ngaSolomon Ntsele, nalowadvuma kakhulu njengemcambi wengoma letsi,  Mbube .3. Umcimbi Wekulinganisa Welilanga Letaselwandle La-20223.1. INingizimu Afrika itobe isingatse Umcimbi Wekulinganisa WeliLanga Letaselwandle Lemnyaka wa-2022 eThekwini kusukela mhla ka-12 kuya mhla ka-14 Imphala 2022. Lomcimbi utosingatfwa ngesikhatsi se-OTM, nayo letoba yincenye yekucaphelisa ngemkhakha wetfu wetaselwandle. Lomcimbi utoletsa titfunywa letivela emaveni lahlukene letitotibonela imboni yetaselwandle yaseNingizimu Afrika. INingizimu Afrika ibe lilunga leNhlangano Yetaselwandle Yemave Ngemave kusukela nga-1995, lokusikhungo lesikhetsekile se-UN lesibukene nekulawula imikhumbi.4. Inyanga Yetekuvakasha4.1. INyanga Yetekuvakasha kulomnyaka igujwa ngaphansi kwendzikimba yeLilanga Lemhlaba Letekuvakasha (27 INyoni) lelitsi  Kucabanga Kuvakasha Futsi . Tekuvakasha tasekhaya tibalulekile ekuvuseleleni umkhakha wetekuvakasha, loneligalelo lelikhulu kuGDP yaseNingizimu Afrika nasekudaleni imisebenti.4.2. IKhabhinethi ikujabulele kutsi umkhakha wetekunakekela kutekuvakasha urekhode kwenyuka kwetivakashi ngemuva kwesikhatsi seCovid-19. Bantfu labatigidzile-15.2  batsatfwe luhambo ngesigamu sekucala sa-2022, loku kusho kutsi sibalo setivakashisikhuphuke ngema-114% nakucatsaniswa nesikhatsi lesifanako sa-2021. Loku kukhombisa kukhuphuka lokubonakalako kwesikhatsi lesifanako sa-2019, lapho bantfu labatigidzi letingema-8.6 batsatfwe mahambo asekhaya. Njengencenye yekugubha iNyanga Yetekuvakasha, iKhabhinethi ikhutsata bantfu baseNingizimu Afrika kutsi batsatse emahambo nge Shotleft  baye etifundzeni tetfu letehlukene.4.3. IKhabhinethi iphindze yemukela sincumo se-Air Belgium sekundiza kwetindiza tesizini letita eNingizimu Afrika, kusukela kulenyanga (iNyoni), lokutocinisa tekuvakasha kubuye kusimise simo setfu njengendzawo lesingakhetsa kuyivakashela. Sitofaka ekhatsi tindiza emavikini onkhe letiya eKapa naseJozi.E. Imilayeto1. KuhalaliselaIKhabhinethi yendlulise kuhalalisa netilokotfo letinhle ku:Mengameli William Samoei Ruto waseRiphabhuliki yaseKenya, logcotjwe ngaLweSibili, 13 INyoni 2022, kulandzela makhetfo elive lanekuthula  labanjwe mhla ti-9 iNgci 2022. Lisekela laMengameli David Mabuza abelapho kulokubekwa amele Mengameli Ramaphosa, hulumende neRiphabhuliki yeNingizimu Afrika. INyonyana Yelibhola Lembhoco yaseNingizimu Afrika kanye neliDolobha laseKapa ngekusingatsa ngemphumelelo luhlelo lwesiphohlongo lwemchudzelwano weNdzebe Yemhlaba Yelibhola Lembhoco lemaSevens phakatsi kwamhla ti-9 kanye namhla ti-11 INyoni 2022. Bekungekwekucala kutsi lomcimbi lohlonishwa kangaka usingatfwe live lase-Afrika kanye netinkhulungwane letiningi tebalandzeli lebebawuhambele bajikijelwe ngencumbi yelibhola lembhoco kanye nekungenisa tihambi eNingizimu Afrika leyatiwa ngako.2. Emavi EkudvudvutaIKhabhinethi ikhombise emavi endvudvutoemindenini nakubangani be:bantfwana besikolwa labangu-18 nalabadzala lababili labashone engotini lesabekako ePhongola, KwaZulu-Natal ngaLesihlanu, 16 INyoni 2022 ngemuva kwekutsi iloli lebeyigijima ishayisene ngenhloko neveni letfutsa bafundzi.F. Kucashwa1. Konkhe kucashwa kuncike ekucinisekisweni kweticu kanye nemvume lefanele.a. Mr Makgothi Samuel Thobakgale njengoMcondzisi-Jikelele (i-DG): Khomishana Wavelonkhe WeLitiko Letinsitakalo Tekuhlunyeleliswa Kwetimilo.b. Dr Malixole Percival Mahlati njengeliPhini la-DG: Tinsita Tetemphilo Letiphakeme Tetibhedlela kanye Nekutfutfukiswa Kwebasebenti eTikweni Letemphilo.c. Mr Siyabonga Blessing Mdubeki  njengeMhloli Lomkhulu Wemhlaba eTikweni Letekulima, Kubuyiswa Kwemhlaba kanye Nekutfutfukiswa Kwetindzawo Tasemaphandleni.d. Mr Phaswa Phineas Mamogale njengeSikhulu Lesisetulu Setetimali eTikweni Letemphilo.2. Cabinet concurred with the following appointments:a. Mr Tshediso Matona njengaKhomishana weKhomishana Yekufukulwa Kwalabamnyama Kutemnotfo Ngalokubanti.b. Emalunga eTicelo letiphutfumako Nekucatulula Tingcabano eliBhodi Lemafilimu Nekushicilela:Mr Siyazi Tyamtyam (Sihlalo);Ms Sohani Natasha Chundhur;Ms Sisanda Nkoala;Ms Shandukani Mulaudzi;Ms Nomaswazi Rachel Shabangu-Mndawe;Dr Litheko Modisane;Mr Phuti Nehemia Phukubje;Mr James Shikwambana; andMs Manko Thalitha Bufffel (lokhetfwe kabusha).Imibuto: Mk. Phumla Williams   Lokhulumela Ikhabhinethi Makhalekhikhini: 083 501 0139"
"Sitatimende Semhlangano Wekhabhinethi Wevidiyo WangaLesitsatfu, Mhla ti-19 Imphala 2022 ",20 Oct 2022,https://www.gov.za/speeches/statement-cabinet-meeting%C2%A0-20-oct-2022-0000,https://www.gov.za/ss/speeches/statement-cabinet-meeting%C2%A0-20-oct-2022-0000,"A.  Tindzaba Letibalulekile Telive1.  Kutfolakala kwemanti1.1.  Ikhabhinethi ibonge bantfu baseNingizimu Afrika ngekutfobela imibandzela yemanti lesetjentiswe etindzaweni letitsite taseJozi, taseTshwane netase-Ekurhuleni kute kusimamiswe linani lemanti lasemadamini. Emadamu netilulu temanti tisaloku ticindzetelekile ngenca yemazinga ekushisa lasetulu eGauteng, futsi kukhula kwesidzingo semanti kuphocelele i-Rand Water kutsi inciphise kakhulu kuphakelwa kwemanti kubomasipala. Lesikhungo lesilusito sekuphakela emanti siphakela emanti ekunatsa ngebunyenti ebantfwini labangetulu kwetigidzi leti-11 eGauteng, etincenyeni letitsite teMpumalanga, eFreyistata naseNyakatfo Nshonalanga.1.2.  Lemibandzela lengavimbeleki ihlose kuvikela kutfolakala kwemanti futsi itawuhlala ikhona site simo sibe ncono. Ikhabhinethi icela ummango kutsi uchubeke nekutfobela lemibandzela yemanti nekutsi udlale indzima yekutsi usebentise lensita leyimvela kancane ngendlela leyongako.2.  Siteleka sase-Transnet 2.1.  Ikhabhinethi iyasamukela lesivumelwano semiholo seminyaka lemitsatfu lesisemkhatsini kwe-Transnet nenyonyane yebasebenti i-United National Transport Union (i-UNTU), lesitawusebenta kusuka mhla lu-1 Mabasa 2022 kuya kumhla tinge-31 Indlovulenkhulu 2025. Ikhomishini Yekubuyisana, Yekungenelela Neyekulamula beyengamele lomhlangano lote nalesivumelwano, locedze lesiteleka samanje semalunga e-UNTU ngaleso sikhatsi. Ikhabhinethi iphindze yasemukela sincumo se-South African Transport and Allied Workers (i-SATAWU) sekucedza lesiteleka.  2.2.  Ikhabhinethi iyakwamukela lokutibophelela kwe-Transnet ekutseni itawugcila kakhulu ekususeni kusilela emuva lokwenteke kuto tonkhe tikhumulo temikhumbi nasemizileni yetitimela ngalesikhatsi salesiteleka, lokube nemtselela lomubi kutemnotfo nakumikhakha lencike kulemisebenti.2.3.  Ikhabhinethi ibonge kakhulu lokwesekelwa nekubambisana lokuniketwe betemabhizinisi ngalesikhatsi salesiteleka. Igcugcutela kutsi buchubeke lobudlelwane lobusemkhatsini kwebaphatsi nebasebenti base-Transnet kute lenkampani netemnotfo tikhone kuzuza.3.  Budlelwane emkhatsini kweNingizimu Afrika neSaudi Arabia 3.1.  Ikhabhinethi iyakwemukela kuhamba kwaMengameli Cyril Ramaphosa lokube yimphumelelo Ayovakashela Ngekwemsebenti Bukhosi baseSaudi Arabia mhla ti-15 namhla ti-16 Imphala 2022. Kulokuvakasha, lamave lamabili asayine tivumelwano tekusebentisana (ema-MoU) leti-17 kumikhakha lehlukahlukene lefana netekulima, tekudvweba, tetimbiwa, temandla lavikela simondzawo, tekuvikela, tekutfutsa netekulima ngetitjalo nangetilwane tasemantini. Letinye tivumelwano letisayiniwe timayelana nekusungula Umkhandlu Wetemabhizinisi Lohlangene, kusebentisana kumkhakha wetetimboni tetetimphi netekutsengiselana, kanye nekusebentisana kutesayensi lemayelana nekuhlola ematje nemhlaba.3.2.  Mengameli usebentise lokuvakasha kumema bosomabhizinisi baseSaudi Arabia kutsi bete eNingizimu Afrika kulenkhomfa yesihlanu Yekutjala timali letawubanjwa ngemnyaka we-2023. I-Saudi Arabia ingumlingani weNingizimu Afrika wesibili ngebukhulu kutekuhwebelana kulesigodzi saseMphumalanga Lemaphakatsi futsi ihamba embili ekutsengeni tintfo letibuya kulesigodzi. Budlelwane betemave emhlaba emkhatsini walamave lamabili bente kutsi kube nemtselela lomuhle kutekuhwebelana netelutjalomali. 4.  Kutjala Timali Kusakhiwonchanti 4.1.  Ikhabhinethi ivumile kutsi kusungulwe imboni lesezingeni lemhlaba lekhicita iplasitiki lekutawentiwa yimboni lehamba embili emhlabeni, i-ALPLA Group, eLanseria eGauteng.4.2.  Loku kucinisa kutibophelela kwaMengameli Ramaphosa ekubekeni kutfutfukisa sakhiwonchanti njengendlela yekuvuselela kukhulisa umnotfo neyekukhulisa ematfuba emisebenti. 4.3.  Lolutjalomali lolubita imali letigidzi leti-50 temadola aseMelika lufaka ligalelo lelimcoka kuloluhlelo lolukhulu lwekwakhiwa kwelidolobha i-Lanseria Smart City lolutawuhambisa embili kusimama kwenta imikhicito lemisha ngetintfo lesetilahliwe kanye nekwakha kuphindze futsi kusekelwe ematfuba emisebenti lenge-350. Lokunye lokutawuba khona luhlelo lwekucecesha bafundzi labange-36 babe bonjiniyela bemishini yebucwepheshe nekuba bocwepheshe bekwenta imikhicito lemisha ngetintfo lesetilahliwe be-ALPLA Group leyenta umsebenti kuso sonkhe sigodzi lesingaseningizimu kwe-Afrika. Loluhlelo lwekuceceshwa ufundza lutawucala ngemnyaka we-2023, lapho khona bafundzi labatawucala kuceceshwa laba-12 baseNingizimu Afrika batawutsatfwa emimangweni yakuleyondzawo.5.  Kumbiwa kwetimbiwa lokungekho emtsetfweni5.1.  Kumbiwa kwetimbiwa lokungekho emtsetfweni kulimata imimango netemnotfo, futsi kubanga kutsi kulahleke imalingena kuhulumende nakumkhakha wetetimayini.5.2.  Ikhabhinethi iyakwamukela lokutfolakala kwetibhamu letinengi letingekho emtsetfweni nekuboshwa kwebasolwa labange-20 labatsintsekako kulokumbiwa kwetimbiwa letingekho emtsetfweni ngalesikhatsi kwentiwa luphenyo eStilfontein eNyakatfo Nshonalanga.5.3.  Ikhabhinethi icela bantfu baseNingizimu Afrika kutsi bachubeke basebentisane nema-ejensi etemtsetfo kucinisekisa kutsi kuba nemphumelelo emisebentini yekulwa nebugebengu esikhatsini lesitako. Loku kutawutfumela umlayeto lonemandla wekutsi bugebengu abukhokheli, nekutsi tigebengu titawubanjwa bese tiyashushiswa ngaphandle kwekusaba noma kwekuvuna luhlangotsi.6.  Temandla6.1.  I-Eskom isandza kusayina tivumelwano tekucashisa teminyaka lenge-30 nebatjali timali labakhicita gezi labatimele labane kute bakhe umkhicito wemtsamo lomusha wetemandla langabulali simondzawo etiteshini iMajuba neTutuka eMpumalanga. Lokucashiswa kwalomhlaba kutawuheha lutjalomali lolulinganiselwa kutigidzigidzi letinge-R40.6.2.  Labatjalimali labane  i-HDF Energy South Africa, i-Red Rocket SA, i-Sola Group ne-Mainstream Renewable Power Developments South Africa   batawungeta lokungenani ema-megawatts la-2000 kulegridi yagezi wavelonkhe. 6.3.  Lomkhicito wemtsamo lomusha kulindzeleke kutsi uchunywe kugridi yavelonkhe esikhatsini lesisemkhatsini kwetinyanga letinge-24 kuya kuletinge-36 kusuka ngembi kwekuvalwa kwetetimali, lokutawuya ngekugunyatwa ngumtsetfo wetesimondzawo, wekuhlelwa kwemhlaba kanye nangalokunye kuvumeleka kwemitsetfo. 7.  Kutfolakala kwekudla 7.1.  Ikhabhinethi iyakwamukela kungenisa Ingcungcutsela ye-Agri SA yemnyaka we-2022 ePitoli mhla ti-14 Imphala 2022 ngaphasi kwalesihloko lesitsi:  Kulima Eveni Lakitsi .  LeNgcungcutsela yacocisana mayelana netintfo letifana nekwenta kutsi luhlelo lolukhulu lwetekulima lusebentele balimi bakuleli; sakhiwonchanti lesisimeme nekudla lokulinywa kulendzawo; kwenta simondzawo sakuleli sikhone kumelana nekukhicita kudla kwalapha kuleli esikhatsini lesitako; nekukhulisa emandla ebalimi bakuleli kute bakhone kwenta imikhicito yetintfo letilinywa lapha kuleli lakitsi.7.2.  Kuchubeka nekubeka embili kutfolakala kwekudla, Ikhabhinethi futsi iyakwemukela kwetfulwa kwesikhungo savelonkhe lesivimbela magciwane labanga tifo letitsatselanako i-National Biosecurity Hub, ngaphasi kweluhlelo lwe-Agricultural Bio-economy Innovation Partnership Programme, lokwentiwe Litiko Letesayensi Nekucamba kanye Neluhlelo Lwekusebentisana, libambisene neYunivesithi yasePitoli. Lesikhungo sitawusekela kuvikela, kunciphisa nekulawula tifo tetitjalo netetilwane, letitawuba neligalelo ekukhuliseni kukhicitwa kwekudla, ekutfolakaleni kwekudla kanye nentfutfuko lesimeme yetindzawo tasemaphandleni. B.  Tincumo TeKhabhinethi1.  Kusayinwa Kwemculu Wekusabalalisa Lubumbano Lwemave Ase-Afrika (i-AU) 1.1.    Ikhabhinethi ikuvumile kwetfulwa ePhalamnde kweMculu we-AU lomayelana Nekutiphatsa Netimiso Tekusabalalisa, Kuphatfwa Kwendzawo Yasekhaya Nekutfutfukiswa Kwayo Kute Ucinisekiswe. INingizimu Afrika isayine lomculu ngenyanga yeNgci 2021. 1.2.    Umculu Wekusabalalisa unika onkhe emave langemalunga inchubomgomo leyinkhombandlela lemayelana nekusabalalisa emandla nemisebenti kusukela kuhulumende wavelonkhe kuya kuletinye tinhlaka tahulumende. Lomculu ukhuluma kakhulu ngekusabalalisa emandla ekuphatsa nemisebenti, ngenchubomgomo lemayelana nekuphatsa bohulumende basekhaya kanye nangekutfutfukisa indzawo yasekhaya. 2.  Umkhandlu Wemave Emhlaba Wetekuphepha Kutetitimela Wemnyaka we-32 (i-IRSC)2.1.  Ikhabhinethi ivumile kutsi ubanjelwe kuleli umhlangano Wemnyaka We-IRSC eJozi kusuka mhla lu-1 kuya kumhla ti-6 Imphala 2023 ngaphasi kwalesihloko lesitsi:  Kubumba kabusha tetitimela kuloMhlaba lote siciniseko.  2.2.  I-IRSC iyinkhundla yemave emhlaba lehlanganisa bocwepheshe betekuphepha kutetitimela labavela kuwo onkhe emave emhlaba kute babelane ngelwati kute kutfutfukiswe tekuphepha kutetitimela. 2.3.  Njengelilunga le-IRSC, Umlawuli WaseNingizimu Afrika Wetekuphepha Kutetitimela lomcimbi wagcina kusingatsa lenkhundla kuleli ngemnyaka we-2015. 3.  Luhlaka Lweluhlelo Lwesakhiwonchanti Savelonkhe leti-2050 (i-NIP 2050) Sigaba se-2 3.1.  Ikhabhinethi yavuma kutsi kushicilelwe kumiculu yahulumende luhlaka lwe-NIP 2050 yeSigaba-2 kute kucociswane ngalo nemmango. Loluhlelo lunika sicondziso sekukhulisa nesekungeta imiklamo lehlanganisiwe yendlelalisu lahulumende. 3.2.  Loluhlaka libuka lemiklamo yendlelalisu nemigomo kutekuhlaliswa kwebantfu; kugezi wamasipala; kutemanti; kunkhukhuma; kutigitjelwa temmango; kutemfundvo; nakusakhiwonchanti setemphilo, kusakhiwonchanti lesidijithali, nakubugebengu nenkhohlakalo. 3.3.    Indlela loluhlelo lwakheke ngayo inika umbono lomayelana nendzawo lekufuneka isetjentwe, iniketa luhlolo lwesimo samanje, ichaza timo letimcoka lekufuneka tiphumelele futsi iyasho kutsi yini lekufuneka yenteke kute kupheleliswe lombono. Ihlongota inchubo yekuphumelelisa lekufuneka itsatfwe kulomjikeleto weluhlelo lwekusebenta lweminyaka lemitsatfu. 4.  Luhlaka Lwavelonkhe Lwekufezekisa Kwenta Temisebenti Yahulumende Ibe Yebucwephesha  4.1.  Ikhabhinethi ilivumile loLuhlaka Lwavelonkhe Lwekufezekisa Kwenta Temisebenti Yahulumende Ibe Yetebuchwephesha. Loluhlakamsebenti lwashicilelwa kute kucociswane ngalo nemmango ngemnyaka we-2021.  4.2.  Loluhlakamsebenti luniketa imigomo lenetinsika letisihlanu letimayelana nekungenelela kute kwentiwe Temisebenti Yahulumende Ibe Yetebucwephesha. Letinsika tifaka ekhatsi loko lekufuneka kwentiwe ngembi kwekucashwa nekukhetfwa kuTemisebenti Yahulumende; kuchazelwa ngemsebenti nekungeniswa kahle kancane kancane kute ube yincenye yebasebenti ngalokuphelele; kuhlela nendlela yekulawula kwenta umsebenti kwaloyo naloyo muntfu; kuchubeka nekufundza nekutfutfukiswa lokusezingeni lebucwepheshe, kanye nekukhula kulomsebenti lowentako kanye netigameko temsebenti. 5.  Tingucuko Kutimo Tekucashwa Kwebacondzisi Jikelele (ba-DG) 5.1.  Ikhabhinethi iwuvumile umbiko lohlongota kutsi kube netindlela tekukhulisa emandla nemakhono abo-DG kuTemisebenti Yahulumende. Lombiko ute netiphakamiso letimbalwa, letifaka ekhatsi sikhatsi sabo-DG sekuhlala kulowo msebenti kanye nekulawula ligunya lebalinikwe Sigungu Lesiphetse liye kulabo lababukene wekuphendvula. 5.2.  Lombiko futsi uhlongote kutsi DG weLihhovisi laMengameli anikwe emandla ekuba Yinhloko Yetemisebenti Yahulumende. Etifundzeni, lomsebenti utawentiwa bo-DG labasemahhovisini aboNdvunankhulu. Lombiko futsi uhlongote tindlela letitawulandzelwa matiko ekulawuleni emakhontileka abo-DG.  5.3.  Luhlelo Lolubuyeketiwe Lwekulawula Kusebenta Kwabo-DG lusabuyeketwa kute lucondzaniswe naletingucuko lekuvunyelwene ngato. 5.4.  Indvuna Lebambile Yetemisebenti Yahulumende Netekuphatsa, Umnu. Thulas Nxesi, utawubamba umhlangano webetindzaba kuleliviki lelitako kute achaze ngaLenchubomgomo Yavelonkhe Yekwenta Umsebenti letawenta kube neBucwephesha Kutemisebenti Yahulumende iphindze futsi ichaze ngaletingucuko lekuvunyelwene ngato kuletimo tekusebenta kwebo-DG.  6.  Umbiko Wesihlanu Walosekwentiwe Ngekufezekiswa Kwemtsetfo Lohlongotwako Mayelana Nemalungelo Ebantfu Labanekukhubateka (i-WPRPD) Wemnyaka We-2020-2021 6.1.    Ikhabhinethi iwuvumile Umbiko Wesihlanu Lomayena Nalosekwentekiwe Ekufezekisweni kwe-WPRPD, leniketa timemetelo ngekusetjentiswa kwe-WPRPD. Lombiko ufaka ekhatsi tetfulo letiniketwe ngematiko ahulumende wavelonkhe newesifundza. Uniketa timemetelo letimayelana nekusetjentiswa kwetinchubomgomo letifaka ekhatsi kwesabelomali.  6.2.    Umbiko wekucala walosekwentiwe wemnyaka washicilelwa ngemnyaka we-2017. Lombiko lona wesihlanu uvunyiwe kutsi ufakwe kugazethi nekutsi ushicilelwe Litiko Labomake, Lelusha Nelebantfu Labanekukhubateka kutsi ushicilelwe kumiculu yahulumende.  7.  Kuchitjelwa kweMbhalo 20(1) Wenhlangano Yekucedza Tonkhe tinhlobo Telubandlululo Lolubhekiswe Kubomake (i-CEDAW) 7.1.  Ikhabhinethi ikuvumile kutsi kutfunyelwe ePhalamnede sichibelo seMbhalo 20(1) se-CEDAW kute kutsi isayinwe. Lesichibelo sibonelela kutsi kungetwe sikhatsi semihlangano yelikomidi lelisebenta ngemibiko yemave langemalunga. 7.2.  INingizimu Afrika isayine lesivumelwano ngemnyaka we-1993 yabese iyasicinisekisa ngeNgongoni ngemnyaka we-1995. Lokutfunyelwa kwaso ePhalamende kuhlose kutsi kulungiswe lesivumelwano sakudzala lesacinisekiswa kute sibe nesichibelo kuMbhalo 20(1) walesivumelwano. 8. Sivumelwane Semhlaba Sekutsi Kuvunyelwe Ticu Temfundvo Letimayelana Netemfundvo Lephakeme 8.1.  Ikhabhinethi ivume kutsi kutfunyelwe ePhalamende Sivumelwane kutsi Kuvunyelwe Ticu Temfundvo Letimayelana Netemfundvo Lephakeme kute ticinisekiswe. Uma seticinisekisiwe titawutfunyelwa Kunhlangano Yelubumbano Lwemave Emhlaba (i-UN) Yetemfundvo, Tesayensi Neyetemasiko bese iyasetjentiswa lapha ekhaya ngekulandzela Umtsetfo Wenchubomgomo Yavelonkhe Yeticu, yemnyaka we-2008 (Umtsetfo 67 wemnyaka we-2008). 8.2.  Lomhlangano Wemhlaba usungula timiso temhlaba kute kungabi nekuvuna luhlangotsi, kube sobala nekutsi kube nekuvumeleka lokungabandlululi kweticu Temfundvo Lephakeme. Uvumela kutsi ticu temave angaphandle tivumeleke kumave lamalunga e-UN la-193. 9.  Kukhishwa Kwetichibelo Kulomculu Loyinkhombandlela Yemalunga Esigungu Lesiphetse 9.1  Ikhabhinethi isivumile simemetelo lesentiwe nguMengameli ngeMsombuluko, ti-17 Imphala 2022 sekutsi kususwe letichibiyelo letentiwe kulomculu loyinkhombandlela Yemalunga Esigungu Lesiphetse, lophindze watiwe ngekutsi Libhukwana Letindvuna, lemnyaka we-2022.9.2  Letichibelo letentiwe ngenyanga yaMabasa 2022 tibonelela kutsi kube nemandla langetiwe kulamanye emahhovisi eTindvuna letisebenta umsebenti wetikhundla letingetulu kwasinye. Letichibelo betifuna kutsi Hulumende atsetse ngalokugcwele tindleko letimayelana nekuphakelwa kwagezi nemanti etindlini tembuso lekuhlala kuto emalunga esigungu lesiphetse. 9.3  Ikhabhinethi ikunakile yakutsatsela etulu lokukhala kwemmango yabese ivumelana ngekutsi kubuyeketwe Lomculu Loyinkhombandlela Yemalunga Esigungu Lesiphetse. Lomsebenti lona utawentiwa inhlangano letimele bese uma sewuphotfuliwe, Litiko Letemisebenti Yahulumende Nekuphatfwa Kwayo litawusabalalisa watiwe ngummango ngekuwufaka kuwebhusayithi yalo letsi: www.dpsa.gov.za. 10.  Budlelwane Lobufanelekile Betingucuko Kutemandla (i-JETP) NeLuhlelo Lwelutjalomali Lwe-JETP (i-JETP-IP)  10.1.  Ngemuva kwekwamukela setfulo lesimayelana ne-JETP kanye ne-JETP-IP, Ikhabhinethi iyivumile i-JETP-IP futsi yandlulisa kubonga kwayo ngalomsebenti lobanti lowentiwe ngalesikhatsi isentiwa. 10.2.   I-JETP-IP ichaza ngelutjalomali loludzingekako kute kuphumeleliswe kutibophelela ekunciphiseni kungcolisa simondzawo lokwentiwa nguHulumende waseNingizimu Afrika ibe igcugcutela kutsi kube nentfutfuko lenekusimama, futsi icinisekisa kutsi kuba netingucuko letifanelekile kubasebenti nasemangweni letsintsekako. 10.3.  Likomidi Lelihlanganise Tindvuna lelimayelana neKugucugucuka Kwesimo Selitulu madvutane-nje itawubamba umhlangano webetindzaba itfule lolunye lwatiso lolubanti. C.  Imitsetfosivivinywa1.  Umtsetfosivivinywa Wetemisebenti Yemikhumbi Wemnyaka We-2022 1.1.  Ikhabhinethi ivumile kutsi kwetfulwe ePhalamende Umtsetfosivivinywa Wetemisebenti Yemikhumbi Wemnyaka We-2022 kute uchubeke usetjentwe. Lomtsetfosivivinywa ulungisa kabusha Umtsetfo Wetemisebenti Yemikhumbi, Wemnyaka We-1951. (Umtsetfo we-57 Wemnyaka We-1951) loseneminyaka lenge-70. 1.2.  Uma sewentiwe waba ngumtsetfo, Lomtsetfosivivinywa utawubonelela kutsi kube netinchubomgomo letilawula imisebenti yemikhumbi kute kulawulwe tindlela tekusebenta talemikhumbi. Utawulawula kulokunye kuklanywa kwalemikhumbi, kubhaliswa kwayo, kucanjwa kwayo emagama nekukhishwa kwayo ingasasebenti. 1.3.   Letingucuko leti tifaka ligalelo ekuvuseleleni umkhakha wetitfutsi taselwandle futsi ulungisa lelive lakitsi kute lihambisane neTivumelwano Tenhlangano Yetaselwandle Yemave Emhlaba. INingizimu Afrika isicinisekisile lesivumelwano.     2.   Umtsetfosivivinywa wekuchibela Telubalobalo Wemnyaka We-20202.1.  Ikhabhinethi ivumile kutsi kwetfulwe ePhalamende Umtsetfosivivinywa Wekuchibela Telubalobalo Wemnyaka We-2020 kute uchubeke usetjentwe. Lomtsetfosivivinywa uhlongota kutsi kube nekuchibela kuMtsetfo Wetelubalobalo, Wemnyaka We-1999 (Umtsetfo We-6 Wemnyaka We-1999). Letichibelo tibonelela kutsi kube nekutfutfukiswa nekusetjentiswa kweLuhlelo Lwavelonkhe Lwelubalobalo lolusekela kutsi tincumo letitsatfwako kufuneka tisuselwe entfweni lephatsekako. 2.2.  Letichibelo tikhulisa lobudlelwane bekusebentisana lobukhona emkhatsini kweTelubalobalo TaseNingizimu Afrika naletinye tinhlaka tahulumende, futsi ikhulisa lenchubomgomo lelawula loMtsetfo.  D.  Imicimbi Letako1.  Umhlangano Wavelonkhe WaMengameli Wabosomabhizinisi Labasakhasa (ema-SMME) kanye Nemifelandzawonye 1.1.  Litiko Lekutfutfukisa Emabhizinisi Lasakhasa, libambisane nebalingani balo lebakumkhakha lotimele, litawubamba Umhlangano Wema-SMME Wavelonkhe WaMengameli nemifelandzawonye eBraynston, eGauteng kusuka mhla ti-13 kuya kumhla ti-15 Lweti 2022. 1.2.  Lomhlangano utawuhlanganisa ndzawonye bantfu labamcoka labakumkhakha wahulumende nalotimele kuloluchungechunge lwetemabhizinisi lasakhasa, kute kucociswane ngekutfola tindlela tekusebentisana letingakhulisa lomkhakha. Labalindzelekile kutsi babe khona labatawudlala indzima bafaka ekhatsi emagatja etinhlangano tetemnotfo, labasebenta ngema-SMME, tifundziswa, labasebenta ngetinchubomgomo kanye netikhungo tekutfutfukisa tetimali. 1.3.  Lomhlangano futsi utawucocisana ngaLoluhlelo Lolukhulu Loluhlangene Lwavelonkhe Lwekutfutfukisa Emabhizinisi Lasakhasa, lolubonelela kutsi kube nenchubomgomo yendlelalisu letawunika umkhakha wema-SMME emandla. Lomhlangano futsi kulindzeleke kutsi utfule Imiklomelo YaMengameli Yema-SMME Avelonkhe Emnyaka. 2.  Kusingatfwa Kwemhlangano WaMengameli Lomayelana Neludlame Lolucondziswe Kutebulili Nekubulawa Kwabomake (i-GBVF) Wenyaka We-2022 2.1.  Mengameli Ramaphosa utawusingatsa Umhlangano WaMengameli Wesibili Lomayelana Ne-GBVF e-Gallagher Convention Centre eGauteng mhla lu-1 kuya kumhla ti-2 Lweti 2022. Umhlangano wekucala lowabanjwa ngemnyaka we-2018 wasetjentiselwa kutibophelela kabusha kwahulumende kanye nebalingani bakhe kutenhlalo kucedza letigameko letinengi teludlame lolubhekiswe kubomake kulelive. 2.2.   Umhlangano wesibili utawusetjentiselwa kubuka lesekwentekile ngekusetjentiswa kweLuhlelo Lwendlelalisu Yavelonkhe ye-GBVF. Utawubanjwa ngaphasi kalesihloko lesitsi:  Kuphendvula; Kusheshisa Nekwanyusa Livi NYALO .2.3.    Lomhlangano utawucocisana kuletinye tintfo, ngekutfola tindlela tekuphutfumisa tinyatselo nekuphendvula lekubuya kumatiko lamcoka nakubo bonkhe balingani labafaka ekhatsi tinhlangano temmango, umkhakha lotimele, newebasebenti. 3.    Imbizo YaMengameli Yesihlanu IseNyakatfo Kapa 3.1.    Lembizo YaMengameli Yesihlanu YeLuhlelo Lwekutfutfukisa Tigodzi (i-DDM) itawuba se-Upington, eNyakatfo Kapa Ngalesihlanu, ti-21 Imphala 2022 enkhundleni yetemidlalo i-Mxolisi Dicky Jacobs Stadium. 3.2.    Lembizo YaMengameli Ye-DDM itawuhlola umsebenti losewentiwe lomayelana nekuphakela tinsita netinseyeya taseNyakatfo Kapa bese iyangenelela kute tisonjululwe. Le-DDM icinisekisa kutsi luhlelo lwekwetfula tinsita, kusetjentiswa kwalo nelwabiwomali kuyahlanganiswa kute lukhulise kuphakelwa kwetinsita emimangweni.  3.3.    Ngembi kwekucala kwalembizo, Tindvuna, emalunga emkhandlu lophetse nabosodolobha batawuhambela imimango lesedvutane nalese-Upington. 4.    Sitatimende Senchubomgomo Yelwabiwomali Lwesikhatsi Lesisemkhatsini (i-MTBPS)4.1.  Ikhabhinethi ikholelwa ekutsini i-MTBPS yemnyaka we-2022 itawetfulwa yiNdvuna Yetetimali Enoch Godongwanea ngaLesitsatfu, mhla ti-26 Imphala 2022 iyincenye lemcoka yeluhlelo lwelwabiwomali yaseNingizimu Afrika loluvulekile nelekuphendvula. 4.2.  I-MTBPS ikhuluma ngekutibophelela kwahulumende ngako konkhe kusetjentiswa kwetimali lekungakhonwa sive. Iphindze ichaze kutsi hulumende utalivala kanjani ligeba emkhatsini kwemalingena nemali lesetjentiswako, nekutsi atisebentise kahle tinsita lesinato.   5.  Kubhalwa Kwetivivinyo taMatikuletjeni5.1.  Kubhalwa kweTivivinyo Tavelonkhe Tesitifiketi Samatikuletjeni kucala mhla ti-31 Imphala kuphele mhla ti- 7 Ingongoni 2022. Ikhabhinethi ifisela Leliklasi Lemnyaka we-2022 tilokotfo letihle njengoba basatawucala umlente wekugcina weluhambo lwabo lwekufundza esikolweni. Lokwesekelwa lebahlala bakutfola kubothishela, kubatali nakulabo lababanakekelako kutabasita kakhulu labafundzi kutsi babukane naletivivinyo ngekutetsemba. 5.2.  Ikhabhinethi icela batali nalabo labanakekela labafundzi kutsi badlale indzima yabo yekubagcugcutela nekubakhutsata labafundzi, futsi bente kutsi simo ekhaya sibe ngulesilungele kutsi bakhone kufundza. 6.  Inkhomfa Yeluhlelo Lwavelonkhe Lwentfutfuko (i-NDP) Nenkhomfa Yemakhono Ahulumende6.1.  Litiko Letemisebenti Yahulumende Netekuphatfwa Kwayo, libambisene Nekhomishini Yavelonkhe Yekuhlela kanye Nemkhakha Wesikolo Setifundvo Tekutfutfukisa Weyunivesithi yaKwaZulu-Natali, litawubamba inkhomfa ye-NDP Neyemakhono Ahulumende kusuka mhla ti-7 kuya kumhla ti-9 Lweti 2022 eMagcekeni eLikolishi i-Howard, eYunivesithi YakwaZulu-Natali.6.2.  Lenkhomfa itawudlinza ngemakhono ahulumende nekusebenta kwakhe kuleminyaka lelishumi yekucala ye-NDP, kantsi itawubanjwa ngaphasi kwesihloko lesitsi:  Kudlinza Ngemakhono Ahulumende kuleminyaka Yekucala lelishumi ye-NDP . 7.  Kunika Inkhosi Misuzulu kaZwelithini Sitifiketi Sekucinisekiswa 7.1.  Mengameli Ramaphosa utawunika Lohlonipheke Kakhulu Inkhosi Misuzulu kaZwelithini Sitifiketi Sekucinisekiswa e-Moses Mabhida Stadium eThekwini ngeMgcibelo, mhla ti-29 Imphala 2022. 7.2.  Loku kulandzela kubekwa ngalokusesikweni lokwatiwa ngekutsi  Ukungena eSibayeni  kwalohlonipheke kakhulu lokwentiwa mhla ti-20 Ingci 2022, lekwaba kumbeka esihlalweni seBukhosi Besive SemaZulu.E.  Imilayeto1.  Kuhalalisela Ikhabhinethi indlulisa kuhalilisela netilokotfo letihle ku-:Mnu Sam Matekane, Ndvunankhulu losandvwa kukhetfwa weBukhosi baseLesotho. Ikhabhinethi futsi ibe yincenye Yemsebenti We-AU Wekubuka Lolukhetfo lwamhla ti-7 Imphala 2022 lekuLukhetfo Lwesigungu Savelonkhe saloBukhosi baseLesotho incoma kukhula kutelukhetfo nekwetepolitiki kwebantfu baseLesotho ngekubamba lukhetfo loluyimphumelelo.Iningizimu Afrika itawuhlala itibophelele ekukhuliseni nasekuhlanganiseni budlelwane emkhatsini kwalamave omabili kanye nekukhulisa kusebentisana ngetintfo letimayelana nesigodzi, temhlaba netemave emhlaba letifaka tifiso letifanako talamave omabili. 2.  Emavi Ekudvudvuta Ikhabhinethi indlulisa emavi ekudvudvuta emndenini nakubangani ba:Fata Albert Nolan (88),  umfundisi lobekatinikele welibandla lemaKhatholikhi laseNingizimu Afrika lowafaka inseyeya kulemibono yetenkholo lebeyifuna kucinisa loluhlelo lwekubandlulula. Ngemnyaka we-2003, Mengameli wangaleso sikhatsi Thabo Mbeki wamklomelisa ngendondo yeSiliva i-Order of Luthuli ngalokutibophelela ngemphilo yakhe kumzabalazo wentsandvo yelinyenti, yemalungelo eluntfu newebulungiswa nangekufaka inseyeya kulenkholelo yetenkholo levuma kutsi kufanele kutsi kube nelubandlululo.   F.  Labacashiwe1.  Bonkhe labacashiwe kufuneka bayohlolisiswa ticu tabo futsi batfole kuvumeleka lokufanelekile.a.  Ummeli James Mlawu   Mcondzisi Jikelele: Litiko letekutfitsa. b.  Mnu Shabeer Khan   Somabhuku Jikelele: Ehhovosi Lesikhwama Savelonkhe.2.    Ikhabhinethi ivumelene ngekucokwa kwalaba labalandzelako:2.1.    Emalunga eBhodi Yetekuvakasha YaseNingizimu Afrika:a.    Dkt Nondumiso Maphazi (Sihlalo);b.    Dkt Aubrey Mhlongo (Lisekela Lasihlalo);c.    Nks Pretty Ntombela;d.    Nks Nomahlubi Mazwai;e.    Mnu Odwa Mtati;f.    Mnu Ravi Nadasen (Ubuyiselwe);g.    Mnu Enver Duminy (Ubuyiselwe);h.    Nks Nandipha Mzileni Mbulawa;i.    Mnu Mduduzi Zakwe (Ubuyiselwe);j.    Nks Rosemary Anderson;k.    Nks Lehlohonolo Rapodile; nal.    Nks Nonkqubela Silulwane (Lomelele Litiko).2.2.    Emalunga Ebhodi Yekhophoreshini Yekulawula Kuhamba Kwetigitjelwa Emgwaceni:a.    Dkt Eddie Mogalefi Thebe (Ubuyiselwe);b.    Nks Thandi Clara Thankge (Ubuyiselwe);c.    Solw Maredi Mphahlele;d.    Nks Nomusa Mufamadi (Sihlalo);e.    Ummeli Xola Stemela;f.    Nks Lerato Magalo;g.    Solw Chitja Twala;h.    Mnu Nkumeleni John Kudzingana;i.    Nks N Jaxa (Lilunga lelimelele lelinye); naj.    Nks HM Mbanyele-Ntshinga (Lilunga lelimelele lelinye).2.3.    Mnu Tshepo Monaheng   Umphatsi Wesigungu Lesiphetse (i-CEO): Inkampani Yetemahlatsi YaseNingizimu Afrika (Inkhontileka ivuselelwe lminyaka le-3).2.4.    Mnu Reginald Lavhelesani Demana   i-CEO: i-Ejensi yaseNingizimu Afrika Yemigwaco Yavelonkhe.2.5.    Nks Ditebogo Kgomo   i-CEO: Kulawulwa Kwenuzi Kwavelonkhe.2.6.    Mnu Risenga Maluleka   Solubalobalo Jikelele (Kuvuselelwe inkhontileka).2.7.    Nks Kedibone Olga Madiehe   i-CEO: I-Ejensi Lephetse Tetimphesheni Tahulumende.Imibuto: Nks Phumla Williams   Sikhulumi SeKhabhinethi Makhalekhikhini: 083 501 013"
