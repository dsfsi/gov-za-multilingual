title,date,origin_url,url,text
"Sitatimende seMhlangano weKhabhinethi wangaLesibili, mhla ti-07 Ingci 2024.",08 Aug 2024,https://www.gov.za/news/cabinet-statements/statement-cabinet-meeting-7-august-2024-08-aug-2024,https://www.gov.za/ss/news/cabinet-statements/sitatimende-semhlangano-wekhabhinethi-wangalesibili-mhla-ti-07-ingci-2024,"Sitatimende seMhlangano weKhabhinethi wangaLesibili, mhla ti-07 Ingci 2024.
Umhlangano wekucala lotayelekile weKhabhinethi wekuphatsa kweSikhombisa wenteka e-Union Buildings, ePitoli, sekusele tinsuku letimbili ngembikwekutsi ligubhe Lusuku Lwavelonkhe Lwabomake. Njengaloku sikhumbula lihlandla leminyaka lenge-68 leMshuco Wabomake kanye neminyaka lenge-70 kusukelwa kwavunywa Umculu Wabomake, simemetelo senhloso lesentiwa yiNhlangano Yabomake baseNingizimu Afrika, lowachaza kwacaca emalungelo nemalungelomusa abomake lesentiwa bomake baseNingizimu Afrika.
Kulomnyaka, sigubha Inyanga Yabomake njengaloku futsi sigubha kukhetfwa kweLijaji Mandisa Maya ekukhetfweni kwakhe lokuyincophamlandvo njengeLijaji Lelikhulu lesifazane lekucala laseRiphabhlikhi yaseNingizimu Afrika. Uphindze futsi wasebenta ngalokusezingeni lelisetulu lemalengiso njengeMengameli Wenkantolo Lephakeme Yeticelosikhalo kusukela ngemnyaka wa-2017 futsi waba wesifazane wekucala kutsi abe kuleso sikhundla.
Bumcoka bekukhetfwa kwakhe kungavisiseka kancono kakhulu kulendzikimba. Ngekusho kweNhlangano Yemave Emhlaba Yemajaji Abomake: “Nga-1994, beka-165 emajaji, la-160 awo bekangemadvodza lamhlophe, labatsatfu bekangemadvodza lamnyama bese kusi lamabili bekawesifazane labamhlophe; bekute emajaji esifazane ngaleso sikhatsi. Ngenyanga yeNdlovulencane 2023, bekange-253 emajaji, laba-113 besifazane, lange-32% besifazane labamnyama kanye ne-13% besifazane labamhlophe nasebahlangene bonkhe benta samba sabomake labange-45% labamelelwe. Kwengeta kuloko, lamajaji lasesele langemadvodza la-140 lange-39% ngemadvodza lamnyama bese kutsi 17% ngemadvodza lamhlophe.”A.    Tindzaba Letimcoka Telive
1.    Umdlalo Wema-Olimphiki loseParis nga-2024: Licembu laseNingizimu Afrika1.1.    Ikhabhinethi yahalalisela Licembu LaseNingizimu Afrika ngekutsi limelele ngekutichenya lelive eMdlalweni Wema-Olimphiki eParis futsi laphakamisela etulu umjeka wavelonkhe kulawo mave lange-30 laphume embili laklonyeliswe ngetindondo setitonkhe.1.2.    Ikhabhinethi iyaphindza futsi ihalalisela:1.2.1.    Inhlambi ledvumile, Tatjana Smith ngekutsi azuze indondo yegolide kumkhakha we-100m Breaststroke kuBomake kanye nesiliva ku-200m Breaststroke.1.2.2.    Licembu le-Blitzboks ngekuzuza litfusi ku-Men Rugby Sevens.1.2.3.    Umcanci wetintsaba ngesidudu Alan Hatherly ngekuzuza litfusi ku-Men Cross-country Cycling Mountain Bike.1.2.4.    Akani Simbine lowente lirekhodi Lavelonkhe lelisha ngesikhatsi alala sine ekugijimeni kwemadvodza emkhakheni wekugcina we-100m lebewumatima kakhulu. Live laseNingizimu Afrika libalwe nemave lanemadvodza lagijima ngesivinini lelisheshako kakhulu.1.3.    Bantfu baseNingizimu Afrika bayacelwa kutsi bachubeke ngekwesekela Licembu LaseNingizimu Afrika eMidlalweni Yema-Paralympic letawuba kusukela mhla tinge-28 Ingci kudzimate kube mhla ti-8 Inyoni 2024.
2.    Temnotfo2.1.    Sakhiwonchanti Sajantji Wesitimela2.1.1.    Ikhabhinethi yakwemukela kwetfulwa kwetitimela letinsha tebuchwepheshe lobuphakeme kuMvila Losekhatsi eDolobhenikati laseKapa lokwentiwe yi-Ejensi yaseNingizimu Afrika Yesitimela Lesigibelisa Bantfu (i-PRASA), lokuyi-ejensi yeLitiko Letekutfutsa (i-DoT). 2.1.2.    Lensitanchanti isuka eNyanga idzimate ifike esiteshini saseMandalay. Letitimela tisebentisa luhlelo lwesimanjemanje lwesikhombisi kusukela eLanga kute kube seMutual Line, kute kwentiwe ncono kuphepha kanye nekwetsembeka kwalensita yajantji wesitimela.2.1.3.    Timphawu talobuchwepheshe besimanjemanje lobusetulu kuletitimela bufaka ekhatsi tivalo letitivalekelako, kanye nema-CCTV kulelo nakulelo likhoshi kute kwentiwe ncono kuphepha kwebagibeli.2.1.4.    Ikhabhinethi yaphindza futsi yakuncoma kubuyiswa kabusha kwemivila yetitimela leminyenti njengentfo hulumende layibeke embili kutsi acale ngayo ayente, yekuniketa kuvikeleka, kwetsembeka kanye netekutfutsa ummango letingabiti.
3.    Tindzawo Letingemagugu Emhlaba te-UNESCO3.1.    Ikhabhinethi ikwemukele kungeniswa kamuva kwetindzawo taseNingizimu Afrika temalungelo eluntfu netekuzabalazela inkhululeko kuluhlu loluhlonishwako lweTindzawo Letingemagugu Emhlaba te-UNESCO.  3.2.    Letindzawo tibitwa ngekutsi ngeMalungelo Eluntfu, Inkhululeko Nekubuyisana: Tindzawo Temshiyalifa la-Nelson Mandela, atisiti kuphela konga ligugu letfu lelingakavami kodvwa tiphakamisa live letfu kutsi ligcame njengendzawo lenkhulu leheha tivakashi, ngaleyo ndlela kugcugcuteleke tekuvakasha nemnotfo.3.3.    Tifaka ekhatsi i-Union Buildings, i-Constitution Hill, i-Liliesleaf farm, sikhumbuto saseSharpeville, Walter Sisulu Square, 16 June 1976: The Streets of Orlando West, Inyuvesi yase-Fort Hare ne-ZK Mathews House, Mqhekezweni, Waaihoek ne-Ohlange.3.4.    Likomidi Letemagugu Emhlaba le-UNESCO liphindze futsi lachubeka lakhetsa tindzawo letintsatfu te-Middle Stone Age ngekukhombisa ligalelo lelimcoka lelentiwe yiNingizimu Afrika ekuvisiseni imvelaphi yekutiphatsa kwesimanjemanje kweluntfu. Letindzawo yi-Diepkloof Rock Shelter lesedvute ne-Elands Bay eNshonalanga Kapa, i-Pinnacle Point Site Complex e-Mossel Bay nayo futsi leseNshonalanga Kapa kanye neSibhudu Cave KwaDukuza, KwaZulu-Natal.
4.    Tilinganiso Tasemkhatsini Wemnyaka Telinanibantfu4.1.    Ikhabhinethi itemukele Tilinganiso Tasemkhatsini Wemnyaka Telinanibantfu (i-MYPE) ta-2024 letikhombisa kutsi bantfu baseNingizimu Afrika sebaphila sikhatsi lesidze.4.2.    Sikhatsi sekuphila sesenyuke safinyelela eminyakeni lenge-66.5 kusukela eminyakeni lenge-53.6 nga-2005 ngenca yetingenelelo letinyenti tahulumende letifaka ekhatsi kukhishwa ngalokubanti kwesidzambisingculazi lesengeta imphilo – lokuluhlelo lolukhulukati lwesidzambisingculazi emhlabeni, kwenta kutsi kube nemitsi yekugoma kanye nekunciphisa lizinga lekufa kwetinswane kusukela ekufeni kwetinswane lokulinganiselwa ku-57 kwebantfwana laba-1 000 labaphilako nga-2002 kuya ku-22.9 kwebantfwana labaphilako laba-1 000 nga-2002 labatalwa baphila nga-2024.4.3.    Linanibantfu laseNingizimu Afrika nyalo lengce tigidzi letinge-63, lenyuka nga-1.33 yemaphesenti kusukela ngaKholwane 2023 kuya kuKholwane nga-2024.4.4.    Letinombolo letentiwa taba sesikhatsi tekwenyuka kwelinanibantfu titawusita hulumende ekuhleleni kwakhe kanye nasekuphakelweni kwemitfombolusito njengaloku sichubeka ngekwenta ncono timphilo tabo bonkhe bantfu baseNingizimu Afrika.
5.    Tekuphepha Nekuvikeleka5.1.    Kulwa Nebugebengu5.1.1.    Ikhabhinethi yakwemukela kuphumelela lokuchubekako kwema-ejensi ekucinisekisa kugcinwa kweMtsetfo ekubambeni emalunga ebugebengu lobuhleliwe kanye nemagenge njengencenye lechubekako yekulwa nebugebengu.5.1.2.    Umkhankhaso weLuphiko Lwetemaphoyisa aseNingizimu Afrika i-Operation Shanela icinisekise kuboshwa kwebasolwa laba-766 237 ngemacala lahlukahlukene, nekutsi laba-161 752 balabasolwa bebafunwa ngemacala labekwe embili kutsi kucalwe ngawo lafaka ekhatsi kubulala, kubamba inkunzi imoto letfwala imali, kugcekeza kuhlonyiwe, kugagadlela, kudunwa kwetimoto emkhatsini walokunye.5.1.3.    Ikhabhinethi yakwemukela kuvalwa kwenkambu yekucecesha kwemasotja ngalokungekho emtsetfweni eWhite River, eMpumalanga ngemuva kwekusebenta kwekucinisekiswa kwekugcinwa kweMtsetfo lokumhibahiba lokuholwa Tebunhloli lokuphindze futsi kwaholela ekuboshweni kwebantfu lavela eLibya labange-95.5.1.4.    Ikhabhinethi iphindze yacela bonkhe bantfu baseNingizimu Afrika kutsi babambisane nema-ejensi lacinisekisa kugcinwa kweMtsetfo ekulweni nebugebengu ngaphandle kwekutsi bantfu batitsatsele umtsetfo etandleni tabo ngekujezisa tigebengu.5.1.5.    Ikhabhinethi ayitivisisi tento talabanye baholi bemmango tekwesabisa bafundzi nabothishela etikolweni tabo. Litiko Letemfundvo Lesisekelo litawuchubeka nekusebentisana ne-SAPS kucinisekisa kutsi tikolo tihlala njalo titindzawo letiphephile tekufundza nekufundzisa.
5.2.    Inkhohliso Nekukhohlakala5.2.1.    Ikhabhinethi ijabulile ngekuboshwa nekugwetjwa, kwetiphatsimandla taphambilini teLitiko Letasekhaya kanye nebekuchamuka yiNkantolo Yetemacala Lakhetsekile Etemabhizinisi yaseDurban labatfolakale banelicala lenkhohliso nenkhohlakalo eluhlelweni lwekungena kwebantfu kulelive. Lokuboshwa ngemphumelelo kucinisa imitamo yahulumende yekwakha umbuso lowenta tintfo ngenchubo lemukelekile, ngebungcweti nalokhonako kutentfutfuko.
B.    Takamuva teKhabhinethi
1.1.    Tebakhona Kwemanti1.1.1.    Ikhabhinethi yatjelwa ngalamafishane mayelana nalosekucaliwe kwentiwa kucinisekisa kutsi emanti ahlala akhona lapha eveni ngenca yekwandza kwemfuno yemanti ngenca yekukhula kwelinanibantfu netemnotfo, kanye neliphuzu lelitsi 75% emanti latfolakala emitfombeni ngetulu kwemhlaba lapha eNingizimu Afrika asavele agcogciwe.1.1.2.    Kwanyalo, kunemitfombolusito le-14 lemcoka yavelonkhe yemaphrojekthi esakhiwonchanti yemitfombolusito yemanti latfolakala ngetulu kwemhlaba lalinganiselwa elizingenigugu lelingetulu kwetigidzigidzi le-R100 etigabeni letahlukene tentfutfuko.1.1.3.    Litiko letemanti Nekuhanjiswa Kwekungcola lakhe Lihhovisi Letebudlelwane Bemanti kanye ne-SALGA ne-DBSA ngenhloso yekusita bomasipala kutsi bachube lemitamo yekwehlukanisa nekutfutfukisa leminye imitfombolusito yemanti kute kucinisekiswe kubakhona kwemanti esikhatsini lesitako.1.1.4.    Ikhabhinethi iphindze futsi yatjelwa ngenchubekelembili kucinisekisa kutsi kuphakelwa ngemanti kubahlali baseGiyani naseHammanskraal kanye neKulungiswa kukhaphakela ngephandle kwendle kuMasipala waseMfuleni.1.1.5.    Ikhabhinethi itjelwe kutsi emanti asacale kugelata etigodzini letiyimfica ngaphasi kwaMasipala Lomkhulu waseGiyani kanye nakuletinye futsi tigodzi leti-15 titawutfola emanti ekupheleni kwenyanga yeNgci 2024.1.1.6.    Masipala weSigodzi saseMopani utfole sibonelelomali sahulumende kutsi uvusetele kabusha futsi wengete emandlakwenta eGiyani Water Treatment Works.1.1.7.    Litiko ngekuhlanganyela nelidolobhakati laseTshwane ne-Magalies Water baphotfula iphrojekthi ye-Magalies Water kute kube nemtfombolusito lomunye wemanti ekunatsa eHammanskraal eDolobhenikati laseTshwane ngeMphala 2024, ngaleso sikhatsi Lidolobhakati laseTshwane liyachubeka neKulungiswa nekutfutfukisa i- Rooiwal Wastewater Treatment Works.1.1.8.    Ngenca yetinsayeya letandzako tekuphakela emanti kulelive, i-DWS itawukwetfula ngalamafishane njalo ngemaviki lamabili mayelana nenchubekelembili leseyentiwe yekulungisa kungabikhona kwemanti kanye netinyatselo imimango lekumele kutsi ititsatse kucinisekisa kutsi emanti abakhona kulelive letfu lelinekweswelakala kwemanti.
1.2.    Tegezi1.2.1.    Kuphakelwa kwagezi ngalokungatsikameteki nyalo sekusedvute ngenca yekufezekiswa lokungagucuki kweLisu Lekwenta Letemandla (i-EAP) lelamenyetelwa nguMengameli Cyril Ramaphosa ngaKholwane 2022. Kugcila ngalokungagucugucuki kwe-EAP ekugcineni kutsi takhiwonchanti tibe sesimeni lesisebentako lokuhleliwe kanye neKusebenta kutsi ifezekise kubakhona kwemandla ngekutsi iletse emandlakwenta ekuphehla lamasha kube neligalelo lelikhulu ekuphakeleni gezi ngekungatsikameteki kanye nekutsi akuzange kube nekucishwa kwagezi ngenhloso yekuwonga etinyangeni letinengi. Loku kuyintfo lebalulekile lephumelelisako ekukhuleni kwetemnotfo futsi kube nemtselela lomuhle kulizingasimo lemphilo ngekuvumela takhamuti kutsi tichubeke nemisebenti yato yamalanga onkhe ngaphandle kwekutsikameteka.1.2.2.    I-Eskom irekhode Liphuzu Lekulahlekelwa Ngemandlakwenta Lokungakahlelwa (i-UCLF) kwema-MW la-8 321 ekupheleni kwaKholwane 2024, lokuyinkhomba lekhomba libanga leselihanjiwe lelinchophamlandvo ekwenteni ncono kuphehlwa kwagezi etiteshini tawo temandla.1.2.3.    Ikhabhinethi ihalalisele i-Eskom mayelana nekufezekiswa lelibanga leselihanjiwe lelimcoka yaphindze yacela kakhulu bantfu baseNingizimu Afrika kutsi bachubeke nekuphila imphilo yekonga emandla kute sivikele igridi yetfu yavelonkhe. Ngekwenta njalo sonkhe sidlala indzima yetfu yekugcina emalambu kutsi akhanye, lokuyintfo lemcoka kakhulu kutemabhizinisi, kutetimboni nasemnotfweni.
2.    Tekuhweba2.1 Ingcungcutsela ye-AGOA ye-212.1.1.    Ikhabhinethi yanikwa lwatiso mayelana nekutibandzakanya ngemphumelelo kwelitsimba laseNingizimu Afrika eNgcungcutseleni yeKukhula kwe-Afrika Nelitfuba Lekwenta (i-AGOA) eMelika njengesicinisekiso lesihle setebudlelwane lobubili emkhatsini welive letfu ne-USA.2.1.2.    INingizimu Afrika iyachubeka nekuchubela embili indzaba yekuvuseteleka kabusha kweKukhula kwe-Afrika Nelitfuba Lekwenta, leliphelelwa sikhatsi etinyangeni leti-14, futsi yesekela lubito lolwentiwa Tindvuna Tekuhweba tase-Afrika kutsi hulumende wase-US ususe lokubuketa njalo ngemnyaka i-AGOA.2.2.    Tincabano ngemalamula emkhatsini we-SA ne-EU ku-WTO2.2.1.    Ikhabhinethi iphindze futsi yatjelwa ngalamafishane mayelana nesikhalo lesemtsetfweni lelive leliyifake eNhlanganweni Yavelonkhe Yetekuhweba lecondziswe kuNyonyana yaseYurophu (i-EU) mayelana netincabekelwane leticinile naletingadzingeki temphilo yetitfombo macondzana ne-Citrus Black Spot (i-CBS) ne- False Codling Moth (i-FMC) yemitsetfosimiso leshaywe macondzana nemikhicito yemalamula yaseNingizimu Afrika letfunyelwa ngephandle e-EU.2.2.2.    INingizimu Afrika ilive lesibili emhlabeni ngebukhulu ekutfumeleni kulamanye emave emalamula kanye nekutsi 33% yemikhicito yemalamula letfunyelwa ngephandle suke icondze emakethe ye-EU. Imboni yaseNingizimu Afrika inika ngco Imisebenti bantfu labangetulu kwe-14 000 etindzaweni letisemaphandleni eNingizimu Afrika ngaleyo ndlela-ke yondla bantfu labangetulu kwe sigidzi le-1.52.2.3.    Letinyatselo tekuvimbela letibekwe yi-EU, nanome kungasiko kuvimbela, tibe nemphumela wetindleko letimcoka embonini yemalamula yaseNingizimu Afrika, letilinganiselwa kutigidzigidzi le-R2 (tigidzi le-US$110) ngemnyaka. I-EU incume kubeka tinyatselo tekuvimbela leticinile macondzana neNingizimu Afrika kodvwa yangakwenti lokufanana nalelekwente kitsi kulamanye emave lanetimo letifananako njengelive laka-Israel.
2.3.    Tetebudlelwane Bemave Emhlaba2.3.1.    Ikhabhinethi iwemukele Umbono we-ICJ Wekweluleka lomayelana neMiphumela Yetemtsetfo lesuka eMitsetfwenimgomo neKwenta kwelive laka-Israel eMhlabeni Lelihleti Kuwo ePalestina levumelene ngalivi linye yacinisekisa kutsi kuchubeka nekuhlala kwelive laka-Israel eMhlabeni Lelihleti Kuwo ePalestina akukho emtsetfweni ngaphasi kweMtsetfo wemave emhlaba.2.3.2.    Lesijubo senta kutsi kube nesibopho setemtsetfo lesengetiwe sekutsi yonkhe imibuso icedze lesento lesibi setento letingekho emtsetfweni telive laka-Israel kanye nekutsatsa sinyatselo sekucinisekisa kuhlonishwa kweMtsetfo wemave emhlaba.2.3.3.    INingizimu Afrika ibe semkhatsini wemalunga emibuso lange-49 aMhlabuhlangene letfule sitatimende macondzana naloludzaba ku-ICJ ngeNdlovulencane 2024.
2.4.    Tiphitsiphitsi eKenya naseNigeria2.4.1.    Ikhabhinethi ivakalise kukhatsateka ngetiphitsiphitsi letichubekako eKenya naseNigeria yacela onkhe emacembu kutsi atfole sisombululo ngekushesha kulokuhlupheka kwetakhamuti kulelizinga lekuphila lelenyukile, live laseNingizimu Afrika lelitikhandza likulo.
2.5.    Lukhetfo Jikelele lwase-United Kingdom2.5.1.    Ikhabhinethi iphindze futsi yahalalisela Ndvunankhulu Umhlonishwa Keir Starmer wase-United Kingdom kanye ne-Labour Party ekuncobeni kwabo kulolukhetfo jikelele lolusandza kuba khona. Live laseNingizimu litimisele kusebentisana nahulumende wase-United Kingdom kute kwandze kuhwebelana nebudlelwane.2.5.2.    Hulumende utawuchubeka ngekucaphela lokuchubekako kulamanye emave nawo labambe lukhetfo kulomnyaka.
2.6.    Bulunga beNingizimu Afrika emitimbeni lemihibahiba2.6.1.    Ikhabhinethi ikuvumile bulunga beNingizimu Afrika emitimbeni lemihibahiba:2.6.1.1.    Bulunga baMk. Swazi Bajabulile Tshabalala bekuba nguMengameli Welibhange Lekutfutfukisa i-Afrika (i-AfDB) ngeThemu ya-2025-2030, elukhetfweni lolubanjwe ngeNgci 2024.  2.6.1.2.    Lobulungu baMk. Yvette van der Merwe bekuba nguMengameli we-Organisation of Vine and Wine (i-OIV) elukhetfweni lolutawubanjwa eFrance ngeMphala 2024. INingizimu Afrika inetfuba lekungenela futsi lukhetfo kuMkhandlu Wemalungelo Eluntfu nga-2026-2028.2.6.1.3.    INingizimu Afrika ifuna kukhetfwa kwebangenelilukhetfo bayo, Solwati Frans Jacobus Viljoen kutsi angene eKomidini le-UN Letekweluleka Ngemalungelo Eluntfu ngesikhatsi sanga-2025-2027, elukhetfweni lolutawuba ngeMphala 2024 eNew York, e-USA.2.6.1.4.    INingizimu Afrika iphindze futsi ifuna kuba yincenye yeKhomishini ye-UN letimayelana neSimo Sabomake (i-CSW) nga-2025 kanye neKhomishini Yetekutfutfukisa Tenhlalo nga-2025. Kukhetfwa kwalemitimba lemibili kutawukwentiwa ngaMbasa 2025.2.6.1.5.    INingizimu Afrika itawufuna kungenela lukhetfo kuMkhandlu Wetekuvikeleka ku-UN ithemu yeminyaka lemibili ngesikhatsi sa-2031-2032, ngesikhatsi kutawuba litfuba leNingizimu Afrika.
2.7.    Emalungiselelo eBumengameli baseNingizimu Afrika e-G202.7.1.    INingizimu Afrika itawutsatsa Bumengameli be-G20 kusukela mhla lu-1 Ingongoni 2024.2.7.2.    Ikhabhinethi itjelwe ngemalungiselelo eBumengameli beNingizimu Afrika ku-G20 kanye nekungenisa Ingcungcutsela ye-G20 nga-2025.2.7.3.    Likomidi Lelihlanganisa Tindvuna linikwe sibopho sekuhlela lomcimbi egameni lahulumende nebantfu baseNingizimu Afrika.2.7.4.    INingizimu Afrika itawuchubeka kusebentisa lamatfuba kuhola nekungenisa tinkhundla temave emhlaba njenge-G20 kwenta kutsi umhlaba wonkhe ugcile ekunakeni tinsayeya tentfutfuko i-Afrika lebukene nato kanye nemave lasemhlabeni longaseNingizimu.
C.    Imicimbi Letako1    Inyanga Yabomake 1.1    Lelive litawugubha Lusuku Lwavelonkhe Lwabomake mhla ti-9 Ingci 2024 lapha e-Dennis Nel Stadium, Poffader eNyakatfo Kapa ngaphasi kwengcikitsi letsi: “Kugubha iminyaka lenge-30 yentsandvo yelinyenti yeNtfutfuko Yabomake”. 1.2    Kugujwa kweNyanga Yabomake lonyaka kutawube kubala inchubekelembii leseyentiwe mayelana nekutfutfukiswa kwabomake kutenhlalomnotfo kusukela kwacala intsandvo yelinyenti kanye netimphumelelo tetinhloso teMculu Wabomake.1.3    Sive sakitsi sikhumbula bomake labangetulu kwe-20 000 labashucela e-Union Buildings mhla ti-9 Ingci 1956, ekulweni nekwendlulisela kubomake Imitsetfo Yekuphatfwa Kwabomatisi.1.4    Ikhabhinethi imema takhamuti kutsi tibe yincenye yalemicimbi yalenyanga letawuphindza futsi ifake ekhatsi kukhonjiswa kwekuhweba, tinkhulumomphikiswano kanye nekukhombisa ematfuba lakhona abomake emikhakheni leyahlukahlukene lemcoka ekunciphiseni kwehlukana ngekwebulili.
2    Umhlangano Lomkhulu wema-32 we-International Astronomy Union (i-IAU)2.1    INingizimu Afrika ingenisa umhlangano lomkhulu wemhlaba wesifundvo ngetetinkhanyeti, eKapa.2.2    Lomhlangano utawudvonsa emaviki lamabili kusukela ngamhla ti-6 Ingci 2024 futsi kuyintfo yekucala kutsi inkhomfa yemmango wemave emhlaba wetekufundza ngetinkhanyeti itawukwenteka evenikati i-Afrika.2.3    Lokuhlangana kudlala indzima lemcoka ekusiteni iNingizimu Afrika kutsi isuke ekwetsembeleni kumnotfo loweyame kumtfombolusito iye kumnotfo loweyame elwatini. INingizimu Afrika eminyakeni leminyenti kuba neligalelo lelivakalako kutentfutfuko esifundvweni setinkhanyenti kanye nasemisebentini leyeyame esifundvweni setinkhanyeti, lokukhombisa kuta kwemaphrojekthi lamakhulu etesayensi njenge-SKA kanye ne-MeerKAT.
3    Liviki Lekuhlakanipha Ngekwetimali Kwebantfu baseNingizimu Afrika3.1    Liviki Lekuhlakanipha Ngekwetimali Kwebantfu baseNingizimu Afrika litawusuka mhla tinge-26 Ingci 2024 kute kube mhla lu-1 Inyoni 2024 kukhonjiswa tinhlelo letahlukahlukene temfundvo ngetetimali letigcile kubatsengi nalokutawucala kwentiwe.3.2    I-MSWSA yintfo lecalwe Likomidi Lavelonkhe Letemfundvo Ngetetimali Kwebatsengi (i-NCFEC) kukhutsata, kutfutfukisa nekufundzisa bantfu baseNingizimu Afrika kanye nekufaka ligalelo lelikhulu kutsi takhamuti tifundze ngekwetimali.3.3    Lokutawube kwentiwe ngesikhatsi salomkhankhaso kutawufaka ekhatsi imihlanganosikolo yamahhala, tetfulo, kukhonjiswa kwemikhicito, imibukiso nemihlangano ye-inthanethi.
C.    Imilayeto1.    KuhalaliselaIkhabhinethi ivakalisa kuhalalisa kwayo netifiso letinhle:•    KuMk. Kholeka Gcaleka, umvikeli wesive waseNingizimu Afrika ngekutsi akhetfwe kuba yi-Regional President of International Ombudsmen Institute•    KuDkt. Mugwena Maluleke, Mabhalane Jikelele weNyonyana Yabothishela Yentsandvo Yelinyenti yaseNingizimu Afrika (i-SADTU), lokumacondzana nekukhetfwa kwakhe njengeMengameli Wemfundvo Yemave Emhlaba kuKhongolose Wemhlaba we-10.•    KuDkt. John Kani, makadzebona wemlingisi, umcondzisi nembhali wemidlalo, ngekutsi ahlonishwe ngeMklomelo lohlonishwako weMbuso waseNgilandi yiNkhosi Charles III.
2.    KudvudvutaIkhabhinethi ivakalisa kudzabuka kwayo kubangani nemndeni:•    Webafundzi labasihlanu basesikolweni sase-Morneg Combined School labalahlekelwe timphilo tabo ngesikhatsi labebahamba ngayo ishayisana nesitimela emgwacweni i-R104 dvute neSigodzi saseMafube, emkhatsini weWonderfontein ne-Arnot.•    Wemlingisikati longumnkantjubovu Connie Chiume (72) lobekatiwa kancono ngendzima yakhe yekuba ngumlingisi locavile eluchungachungeni lwemdlalo wasekhaya i-Rhythm City. Waphindza futsi wanconywa ngekuvela kwakhe efilimini ye-Marvel i-Black Panther. •    Wahulumende nebantfu baseFederal Democratic Republic of Ethiopia Ngemuva kwekuhhihlika kwemhlaba lokusandza kwenteka eGofa, eNyakatfo lengasenshonalanga yeTopiya, lokwenteke kwatsatsa timphilo tebantfu lokungenani labange-250.•    Webantfu labane labashone ekushayisaneni lokube semkhatsini weveni nesitimela seguzi edvute nasePostmasburg eNyakatfo Kapa.•    WaMnu. Robbie Venter (64), Sisebenti lesikhulu saphambilini saka-Altron losebente etindzimeni letahlukahlukene ecenjini le-ICT kusukela nga-1997.•    WaMnu. John Sidipa Mphosi (71), Sihlalo we-Global Oil, luchungechunge lwetindzawo letitsengisa emafutsa etimoto.
Shengatsi imiphefumula yabo ingaphumula ngekuthula."
"Sitatimende seMhlangano weKhabhinethi wangaLesitsatfu, mhla tinge-21 Ingci 2024",22 Aug 2024,https://www.gov.za/news/cabinet-statements/statement-cabinet-meeting-21-august-2024-22-aug-2024,https://www.gov.za/ss/news/cabinet-statements/sitatimende-semhlangano-wekhabhinethi-wangalesitsatfu-mhla-tinge-21-ingci,"A.    Tindzaba Telive
1.    Kwakha iNingizimu Afrika Lephephile 1.1.    Kulwa Nebugebengu1.2.    IKhabhinethi ikwemukele kuboshwa kwemsolwa loneminyaka lenge-40 budzala lokukholelwa ekutseni ungulomunye walabahamba embili kulomkhankhaso wekutfumba bese kufunwa inhlawulo locondziswe kubosomabhizinisi eNingizimu Afrika. Uphindze futsi asolwe ngekuba lihambambili lelimcoka kuletidzakamiva te-crystal meth letisandza kutfolwa lapha etindzaweni letisemaphetselweni eJozi eFourways naseBruma letibita linani letigidzi letinge-R300. Lokubanjwa kwalomsolwa kugcizelela kutinikela kwahulumende ekulweni ngesandla lesicinile nebugebengu lobuhleliwe.1.3.    IKhabhinethi iyakwesekela kutfunyelwa kwemacembu lamihibahiba lacinisekisa kugcinwa kwemtsetfo kutsi abukane nesimo selizinga leliphakeme lebugebengu lesenteka eMphumalanga Kapa. Lamacembu lamihibahiba afaka ekhatsi emacembu lalwa nebugebengu lobuhleliwe, etekusebenta lokukhetsekile kanye netebunhloli. IKhabhinethi ikuphindzile futsi yakusho kubacinisekise bekugcina kweMtsetfo kutsi imimango ngeke yaphike solo itfunjwa tigebengu bese tifuna inkhokhelo. 1.4.    IKhabhinethi iphindze futsi yemukela kuboshwa nguMtimba Lolawula Iminyele kwemsolwa lotfolakale anemapasipoti lange-34 eSangweni laseLebombo Lekungena eMzambiki. Loku kuyincenye yemizamo lechubekako yekulwa nekungena ngalokungekho emtsetfweni kwelicembu letigebengu letihlose kungahloniphi imitsetfo yeminyele yetfu lelawula kungena kulelive.1.5.    Kulwa nebugebengu kusibopho sekwabelana ngaso emkhatsini wemaphoyisa, imimango kanye naleminye imikhakha nekutsi iKhabhinethi iyachubeka nekukhutsata takhamuti kutsi tisebentisane nema-ejensi lacinisekisa kugcinwa kweMtsetfo kute kuliwe nebugebengu emimangweni yetfu.
1.2.    Kulwa nebudlova lobucondziswe ebulilini lobutsite nekubulawa kwabomake (i-GBVF)1.2.1.    IKhabhinethi icela onkhe emadvodza esive setfu kutsi ahlanganyele kulomkhankhaso waMengameli Cyril Ramaphosa wekutsatsa sinyatselo sekulwa ne-GBVF ngekutsi asayine sifungo lesiku-inthanethi ku: www.stateofthenation.gov.za/endGBVF.1.2.2.    Ngekusayina lesifungo, emadvodza ayatinikela kutsi abe yincenye yelikhambi ngekutsi atiphatse kahle futsi netimongcondvo letinhle, kanye nekutsatsa sinyatselo sekutibophelela ngetento tawo. Lesifungo siphindza futsi sibophelele emadvodza kutsi angeke aphakamisele bomake sandla, atawuphatsa bomake ngelabalingana nawo, ahloniphe emalungelo abomake, kanye nekubaphatsa ngesitfunti. Kulawula i-GBVF ngekuhlanganyela kutawuletsa umphumela wekutsi kube nemimango lephilile, lephephile nalenekuthula lokukhulu lapho bomake nebantfwana bangaphila khona kahle.1.2.3.    Kwengeta kuloko, iKhabhinethi yakwemukela kuvulwa kwe-kweSikhuno se-65 eSibhedlela saseMitchells Plain eKapa ekucaleni kwaleliviki kute isekele labahlukunyetwe yi-GBVF. Kusungulwa kwema-Thuthuzela Care Centre nguhulumende kulelive lonkhe kuyimphendvulo kulesidzingo lesiphutfumako sekuvikela, kuphendvula kanye nekwesekela labahlukunyetwe budlova, ikakhulu bomake nebantfwana.1.2.4.    IKhabhinethi ivakalise kukhatsateka ngelubalobalo lolwenyuke kakhulu lwebantfu labasha labakhulelwako lapho bantfwana labancane labaneminyaka le-10 ngebudzala baba batali kungakafiki sikhatsi. 1.2.5.    IKhabhinethi icela kakhulu ummango kanye nebatali kutsi basite kutsi kusonjululwe lensayeya ngekutsi kubikwe nome ngabe ngubani lolala nemntfwana lomncane (umntfwana longaphasi kwemnyaka le-16 budzala) ngobe loko kulicala lebugebengu.  1.2.6.    Nangabe lelive alisebentisani ngekubambisana ekulungiseni lensayeya yekukhulelwa kwetidzandzane, bomake nemantfombatana lasesemancane batawuchubeka njalo baphila imphilo yebuphuya lobungapheli, baswela temfundvo netemnotfo.1.3.    Kukhishwa kucala kwekhalenda yelushicilelo lwekota yelubalobalo lwetebugebengu1.3.1.     IKhabhinethi yakunaka kukhishwa kucala kwekhalenda yeluchicilelo lwekota yelubalobalo lwetebugebengu lwemnyakatimali wanga-2024/25. Lubalobalo lwetebugebengu lutawukhishwa ngeNgci kanye nangeLweti 2024, kanye nangeNdlovulencane nangeNkhwekhweti 2025. Lokukhishwa njalo kwelubalobalo lwetebugebengu kubalulekile ekucapheleni tindlelamvama tetebugebengu kanye nekutsatsa tincumo letincono tekulwa nebugebengu.
1.4    Lulawulo Lwetinhlekelele
1.4.1    IKhabhinethi yakwemukela kungenelela lokuphutfumako lokwentiwa Litiko Letekuhlaliswa Kwebantfu kusita imindeni lete emakhaya emakhaya ayo leyakhukhulwa ngemanti ngesikhatsi tindvonga telidamu tibhidlika mhla ti-8 Ingci 2024 kuMasipala waseSwartland eNshonalanga Kapa.1.4.2    Kwesekelwa kuyachubeka kuniketwa imindeni letsintsekile Ngemuva kwekwehluleka kwemadamu lamatsatfu asepulazini, laseRiverlands labange umonakalo lomkhulu etimphahleni nakusakhiwocnhanti. Emazinga emanti nyalo asehlile kute kutsi labo bahlali – labahlengiwe phambilini – babuyele emakhaya abo. Nanome kunjalo, bungaka lobuphelele balomonakalo busahlolwa, nekutsi letikhungo temmango letimbili letikhona tisasevulekile kute kutsi labo bahlali labanconota kutsi bangabuyeli emuva emakhaya abo ngekushesha.1.4.3    Njengaloku sikhatsi setimvula sisondzela encenye lengasenyakatfo yelive, iKhabhinethi icela bomasipala kutsi bacinisekise kutsi imisele ledvonsa emanti lagijimako ihlobile futsi ayikavaleki kucinisekisa kutsi kuba nekugeleta kwemanti kahle nalina.
2.    Temnotfo 2.1    Lubalobalo lwekota lwetemisebenti 2.1.1    Lizinga lelisemtsetfweni lekungacashwa belinge-33.5% ngekota yesibili ya-2024, lenyuke nga-0.6 yemaphesenti kusukela ekoteni yekucala (ngekota yekucala belinge-32%). Kweswelakala kwemsebenti kwehle ngetigidzi letinge-92 000 kwaya etigidzini leti-16.7 ngekota yesibili ya-2024. Linani lebantfu lelingasebenti lenyuke nge-158 000 laya etigidzini le-8.4 ngekota lefananako.2.1.2    Luhlatiyo lolwentiwe tetimboni luveta kwehla kwelinani lebantfu labacashiwe emkhatsini weminyaka lesihlanu yetimboni letilishumi emkhatsini weKota ye-1: 2024 neKota ye-2: ya-2024. Kwehla kwebantfu labangasebenti kube kakhulu etimbonini Tekuhweba (nga-110 000), kuTekulima (nge-45 000), kanye nesemakhaya Latimele (nge-18 000).2.1.3    Nanome kunjalo, kucashwa lokunengi kwenteke Kutekwakha Impahla (49 000) kanye Nasemisebentini Yetenhlalo Yemmango (36 000). Lokukhula lokusimeme kutekwakha timphahla kusikhutsati ekutsembeni emsebentini lotakwakha umnotfo lokhicitako. Hulumende solomane agcile njalo kuloko lakubeke embili kutsi utawucala ngako akwente kwakha umnotfo lofaka wonkhe wonkhe lodala imisebenti.2.2.    Kwehla Kwemandla Emali2.2.1.    Kwehla kwemandla emali ngemnyaka ekutsenga kwemakhasimende beku-4.6% ngaKholwane 2024, yehla kusuka ku-5.1% ngeNhlaba 2024. Inkhomba yentsengo yebatsengi yenyuke nga-0.4% ngenyanga ngenyanga ngaKholwane 2024.2.2.2.    Lokufake ligalelo lelikhulu kulelizinga lekwehla kwemandla emali lemnyaka la-4.6% kube:•    Tetindlu nemitselo (kwenyuke nga-5.3% umnyaka ngemnyaka nakucatsaniswa nalowengcile futsi kwafaka 1.3 emaphuzu emaphesenti),•    Tintfo letibe yinhlanganisela kanye netinsita (kwenyuke nga-7.0% umnyaka ngemnyaka nakucatsaniswa nalowengcile futsi kwafaka   1.0 liphuzu leliphesenti),•    Kudla netinatfo letingasito tjwala (kwenyuke nga-4.5% umnyaka ngemnyaka nakucatsaniswa nalowengcile futsi kwafaka 0.8% liphuzu leliphesenti), kanye•    Netekutfutsa (tenyuke nga-4.2% umnyaka nemnyaka nakucatsaniswa nalowengcile futsi kufake 0.6 liphuzu leliphesenti).
NgaKholwane 2024, lizinga lekwehla kwemandla emali lemnyaka le:•    Timphahla beli-4.6%, lehle lasuka ku-5.5% ingeNhlaba 2024, kanye •    Neletinsita beli-4.7% lenyuka nga-4.6 ngeNhlaba 2024
2.3.    Temandla2.3.1.    Kusayinwa kweMtsetfo Wekuchibela Tekulawula Gezi kutsi ube nguMtsetfo losebentako nguMengameli Ramaphosa kudala sikhatsi lesisha semkhakha wagezi lonekuchudzelana nekusimama lohlangabetana netidzingo tagezi taseNingizimu Afrika.2.3.2.    Letichibelo tenta kutsi kube ncono kubakhona kwetemandla ngekufaka kakhulu labatibandzakanyako ekukhiciteni emandla.2.3.3.    Kubakhona kwemandla kulelive kuphindze futsi kwaciniswa kwengetwa kwemamegawatsi la-2 500 agezi latawufaka kugridi yavelonkhe ekupheleni kwenyanga yeNyoni 2024. Lamandla langetiwe latawubuya eMedupi Unit 4, Kusile Unit 6 naseKoeberg Unit 2 atawubeka lelive ngalokucinile emvileni wekufinyelela libanga leselihanjiwe lemalanga la-150 ngaphandle kwekucishwa kwagezi ngenhloso yekuwonga. Lelibanga leselihanjiwe lemalanga la-148 ngaphandle kwekucishwa kwagezi ngenhloso yekuwonga kufinyelelwe kuwo ngenca yekwehlisa kusebentisa kwema-open-cycle gas turbine, lokuholele ekutseni kongiwe tigidzigidzi leti-R10.21 tetindleko tadizili bakucatsaniswa nesikhatsi lesifananako kulomnyaka lophelile. 2.3.4.    IKhabhinethi ikunakile kuhociswa kwesincumo sekutsenga emandla lamasha ekuphehla gezi wenuzi yiNdvuna Yetagezi Nemandla, Dkt. Kgosientsho Ramokgopa, kuvumela kutsi kube khona kubonisana nemmango lokuchubekako. Ikhabhinethi icinisekise kutsi emandla enuzi solomane asayincenye yekubhicaniswa kwemandla kwalelive ngobe kwenta kutsi kube nekukhishwa kwekhabhoni lokuphasi, umtfombolusito wetemandla lowetsembekile longafaka ligalelo lelimcoka ekubeni khona kwemandla kulelive kanye nakutinhloso tesimomvama selitulu.
2.4.    Sakhiwonchanti Setikhumulo Temkhumbi2.4.1.    IKhabhinethi yakwemukela kwetfulwa kwetikebhe tekudvonsa imikhumbi letisihlanu (5) kuletisikhomboisa (7) lokuyincenye yeluhlelo lwekuvusetela lolwentiwa nguMtimba Wekugunyata wakaTransnet Wetikhumulo Temkhumbi Tavelonkhe kute kulungiswe tinsayeya tesiminyeminye etikhumulweni temikhumbi talelive lokuhambisana ne-Freight Logistics Roadmap kute kubuyiselwe esimeni sekusebenta ngelikhono nangekuchudzelana etikhumulweni tetfu temikhumbi nasetitimeleni.2.4.2.    Tikebhe tekudvonsa imikhumbi tifakwe tebuchwepheshe besimanjemanje kanye nemandla ekudvonsa sisetjentiswa sasemantini latfutfukisiwe kutawusita ekunciphiseni tikhatsi letitsatfwa mikhumbi etikhumulweni kute kutsi kube nekuhamba ngekushesha kwemikhumbi nekuhanjiswa ngekushesha kwemphahla lesemkhunjini nemikhumbi yeticukatsi etikhumulweni tetfu temikhumbi letinkhulu. Letikebhe tekudvonsa imikhumbi titawuphindza futsi tifake ligalelo kutekuphepha nasekusiteni ekuvikeleni tingoti ngekutsi tikhombe indlela imikhumbi etindzaweni letinesiminyeminye.
3.    Tindzaba letiphatselene netemphilo 3.2.1.    I-Mpox3.2.2.    IKhabhinethi icinisekisa bantfu baseNingizimu Afrika kutsi kubhedvuka kwesifo se-Mpox, nyalo lesesimenyetelwe njengeSimo Lesiphutfumako Setemphilo Yemmango Sekukhatsateka Kwemave Emhlaba yiNhlangano Yemhlaba Yetemphilo (i-WHO) kanye nesimo lesiphutfumako setemphilo yemmango sekuvikeleka kwelivekati lokwentiwe Tikhungo Tekulawula Nekuvikela Tifo e-Afrika (i-Africa CDC) singaphasi kwelulawulo lapha eNingizimu Afrika.3.2.3.    Kute kube ngulamuhla, tehlakalo setitonkhe talabatfolakele banalesifo lesetirekhodiwe time kuletinge-24 nekutsi loko kufaka ekhatsi labashonile labatsatfu, ba-19 labalulamako bese kutsi kube nalababili labatfolakele naso labasagula labahlaliswe bodvwa emakhaya. Kulaba, tehlakalo leti-12 letibikwe eGauteng, leti-11 letibikwe KwaZulu-Natal kanye nasinye eNshonalanga Kapa. 3.2.4.    IKhabhinethi icela emalunga emmango kutsi adlale indzima yawo ngekutsi asekele imitamo yahulumende yekuvikela kubhebhetseka kwe-Mpox ngekutsi acaphele ngekutsi asebentise tingenelelo tekutiphatsa letingabhebhetsekisi lesifo njengekuphakamisa lizinga letekuhlanteka kute kuvikelwe kwesuleleka ngalesifo lokuchubekako.3.2.5.    IKhabhinethi iyasesekela sicelo lesentiwe nguMengameli Ramaphosa ngekwesikhundla sakhe njengeLichawe Lelibumbano Lwase-Afrika (-AU) Kutekuvikela Lubhubhane, Kulungela, nekuPhendvula kutsi bonkhe balingani babambisane kakhulu ne-Africa CDC kucinisekisa kutsi kunekwesekelwa lokufanele lokuvela emmangweni wemave emhlaba, kucinisekisa kutsi kuba nekufinyelela lokulinganako kutinyatselo tekulwa nalesifo, lokufaka ekhatsi kucilongwa, tekwelashwa nemitsi yekugoma.3.3.    Sifo sematele (i-FMD)3.3.1.    Sekube nenchubekelembili lenkhulu leseyentiwe ekulweni ne-FMD kubomasipala bendzawo baseKouga naseKou-Kamma eMphumalanga Kapa, lokube nesehlakalo sekugcina lesibikwe emkhatsini wenyanga yaKholwane. 3.3.2.    Kungena nekuphuma kwetilwane kuletindzawo letitsintsekile kusachubeka nekutsi kucashelwe kute kuvikelwe kubhebhetsekela kuletinye tindzawo letingakatsintseki ngekulandzela Lulawulo Lwesifo Sendzawo, kanye nekutfutfwa kwemfuyo kusuka kulenye indzawo kuye kulenye kudzinga kutsi kutfolakale Imvume Yekutfutsa ehhovisi ladokotela wetilwane lendzawo lembuso kute kuvikelwe kubhebhetseka kwalesifo.3.3.3.    Lemapulazi etinkhomo lange-30 letitfolakale tinalesifo setivalelwe, nekutsi imitamo yekutigoma iyachubeka kute kulawulwe kubhebhetseka kwalolufu kanye nekunciphisa timphawu letimatima. Ngalokwengetiwe, kugoma lokwentiwa kucala sekwentiwe kulamanye emapulazi lange-37 labonakele kutsi asebungotini lenkhulu ngenca yekusondzelana kwawo netindzawo letesulelekile. Setitonkhe, tingetulu kwetinkhomo leti-92 000 cishe netimvu letinge-600 emapulazini lange-67 setigonyiwe.
3.4    Luhlelo lwekudla lwetikolo3.4.1    IKhabhinethi ilinakile lelisubuciko lwekwenta kutsi loluhlelo Lwavelonkhe Lwekudla Etikolweni lube lwesimanjemanje futsi isekela lomsebenti lowentiwako kucinisekisa kukhutsala lokufanele kulendlela lehlongotiwe kute kunakwe timfuno tebafundzi labatigidzi le-9.7 labadla onkhe malanga kuleluhlelo.
4.    Imcimbi Yekugubha Inyanga Yabomake4.2.1.    Ingcungcutsela Yavelonkhe Yebulili Kutetindizamshini (i-NAGS)4.2.2.    Umtimba waseNingizimu Afrika Logunyata Tetindizamshini Temmango (i-SACAA) lokusikhungo seLitiko Letekutfutsa siyingenise ngemphumelelo leNgcungcutsela Yavelonkhe Yebulili Kutetindizamshini (i-NAGS) KwaZulu-Natal ngaLesitsatfu, mhla tinge-21 Ingci 2024 kugcugcutela kutibandzakanya kwabomake kumkhakha wetetindizamshini emhlabeni wonkhe.
4.3.     Umhlangano Lobanjwa Nge-inthanethi Wesifundza LesingaseNingizimu Ye-Afrika lomayelana neKutfutfukiswa Kwebomake Ngekwetemnotfo4.3.1.    Litiko Letabomake, Lusha Nebantfu Labaphila Nekukhubateka lingenise umhlangano lobanjwa nge-inthanethi wemalanga lamabili lamayelana nekutfutfukiswa kwabomake ngekwetemnotfo eSifundzeni lesingaseNingizimu ye-Afrika locale mhla tinge-21 nangemhla tinge-22 Ingci 2024.4.3.2.    Lomhlangano lobanjwa nge-inthanethi uhlola tindzaba letibucayi letimayelana nekutfufukiswa kwabomake ngekwetemnotfo ngekugcila kutekuhweba nemitamo yetemnotfo, tinhlelomsebenti netivumelwane emazingeni avelonkhe newesifundza kanye nemtselela wato ekutfutfukiseni bomake ngekwetemnotfo, lusha nebantfu labaphila nekukhubateka.
5.    Temave Emhlaba5.1     Ingcungcutsela Ye-44 Letayelekile Yekutfutfukiswa Kwemmango LongaseNingizimu Ne-Afrika5.1.1    Ikhabhinethi yayemukela Lengcungcutsela ye-44 Letayelekile ye-SADC yeTinhloko Temibuso naHulumende lebeyibanjelwe eHarare, eZimbabwe mhla ti-17 Ingci 2024.5.1.2    LeNgcungcutsela ikhutsate emalunga emibuso kutsi acale kufezekisa Sicelosikhalo Sebuntfu Sesifundza se-SADC lesimayelana nesomiso netikhukhula letibangwa yi-El Niño, achubeke acaphele bungoti besimomvama selitulu nesimo selitulu sesikhashana lokufaka ekhatsi nesibiketelo sesehlakalo se-La Niña kanye nekusungula nemasu ekuphalala kute kuncishiswe umtselela waletinhlekelele. 5.1.3    LeNgcungcutsela inake nemtselela lotako weSivumelwane lesakha Indzawo Yekuhweba Ngenkhululeko Semacembu Lamatsatfu emkhatsini weMakethe Leyetalekile lengaseMphumalanga kanye nengaseNingizimu ye-Afrika, Ummango LongaseNshonalanga ye-Afrika ne-SADC lotawunika ematfuba emalunga e-SADC kute azuze kulemakhethe leyengetiwe yemave lange-26 lanelinanibantfu lelilinganiselwa etigidzini letinge-700 kanye nesamba semkhicito wasekhaya lotigidzi tesigidzi le-US$1. 5.1.4    Macondzana nemphi yaka-Israel nebantfu basePalestina, Ingcungcutsela yakunaka ngekukhatsateka lokuchubeka ngekungadzambi kuhlasela takhamuti tasePalestina lokuholele ekulahlekeni kwetimphilo, konakaliswa kwemphahla kanye nekwehla kwetimo tebuntfu. Yacela kutsi kuphele ngekushesha lokudubulana, kanye nekukhululwa kwabo bonkhe labatfunjiwe kanye nekucala kwetinkhulumiswano kute kubuyiswe likhambi lesikhatsi lesidze kulencabano.
5.2    Inkhomfa Yenhlangano Yetetitimela LengaseNingizimu Ye-Afrika (i-SARA)5.2.1    IKhabhinethi yatemukela Tinkhulumiswano ngesikhatsi seNkhomfa ye-13 ye-SARA kute kuphakanyiswe umkhakha wetetitimela khona lapha e-SADC ngenhloso yekuchuba inchubo yekuhweba lokukhulukati kulesifundza kanye nekusebentisa lamatfuba ekuhweba lavetwa yiNdzawo Yekuhweba Ngenkhululeko kuleLivekati lase-Afrika.5.2.2    Imboni yetetitimela ye-SADC lechumako idzinga lutjalomali lolukhulu kutetitimela kanye nekusebentisana nesifundza se-SADC kute kulungiswe tinsayeya taso letinengi. Imboni yetetitimela yalesifundza eminyakeni leyengcile besolomane ibukene netinsayeya letifanana nebugebengu, kweba nekucekela phasi.5.2.3    INingizimu Afrika itimisele ekudlaleni indzima yayo kutsi yakhe umkhakha wetekuhamba titimela lonelikhono, lochumene nalonguwesimanjemanje, futsi ifezekisa tinchubomgomo netingenelelo, letifanana neMkhombandlela Wekutfutsa Timphahla Ngebunyenti, kuvusetela, kwesekela nekwenta emandla ekusebenta abe esimanjemanje kanye nekuphumelela kusebenta kwemivila yetfu yetitimela.
B.    Tincumo TeKhabhinethi(i)    Umtimba Wetekweluleka lokhona eLitikweni Letekutfutsukisa Emabhizinisi Lamancane (i-DSBD)(a)     IKhabhinethi ikuvumile kusungulwa kweMtimba wetekweluleka lokhona ku-DSBD njengaloku kuncume Umtsetfo Wavelonkhe Wetemabhizinisi Lamancane, wanga-1996 (Umtsetfo Nombolo 102 wanga-1996), njengaloku uchitjelwe.(b)    Kusungulwa kweMtimba wetekweluleka kucinisekisa kutsi kube nekumelelwa kanye nekugcugcutela timfuno temabhizinisi lamancane njengaloku kucatjangwa kuLisubuciko Lavelonkhe Lekutfutfukisa Nekugcugcutela Emabhizinisi Lamancane lapha eNingizimu Afrika.(c)    Umsebenti lomcoka walomtimba wetekweluleka utawuba wekweluleka Indvuna mayelana ngetintfo letibanti letinemtselela ekukhuleni kwemabhizinisi lamancane, lokufaka ekhatsi tilinganisozinga tavelonkhe letiphatselene nekutfutfukisa kanye nekulawula emabhizinisi lamancane.(d)     Lomtimba wetekweluleka utawunika hulumende seluleko sebungcweti lesisuselwa ebufakazini mayelana nekusebenta kwetingoni letahlukahlukene teluhlelo lwekwesekela emabhizinisi lamancane kute kutsi kube netingucuko tenchubomgomo letinemphumelelo lenkhulu, tichibelo tekushaywa kweMtsetfo, kanye neKwakha tingenelelo tekwesekela emabhizinisi lamancane, lanebasebenti labancane nalasemkhatsini kanye nemakoporasi.
C.    Takamuva teKhabhinethi
(i)    Imiphumela yeMhlangano we-35 weMacembu eNchubo yase-Montreal (i-MOP) lomayelana neTintfo Letilimata Ludvwadvwasi Lwemhlaba.(a)    IKhabhinethi yatjelwa ngalamafishane mayelana nemiphumela yeMhlangano we-35 weMacembu eNchubo yaseMOP lamayelana neTintfo Letilimata Ludvwadvwasi Lwemhlaba lobewubanjelwe eNairobi, eKenya ngeMphala 2023. (b)    Kulowo mhlangano, titfunywa tatinikela ngalokucinile kulungisa bungoti lobungaba sedvwadvwasini lemhlaba kanye nebungoti kusimomvama selitulu semhlaba wonkhe. INingizimu Afrika iyincenye ye-Monteal Protocol futsi kutibandzakanya kwalelive ku-MOP ye-35 bekuhloswe ngako kucinisekisa emalungelo ebantfu baseNingizimu Afrika esimondzawo lesiphephile njengaloku kusho Umtsetfosisekelo kutsi timfuno talelive tivikelekile ngobe lamanye emakhemikhali lokucocwe ngawo anemtselela ekuphepheni kwebantfu ayasetjentiswa kulelive labitwa ngekutsi, yimboni yetekucandzisa, tekulima, kucima imililo, kulinganiswa kwebunjalo bemoya endlini bese kutsi lamanye aneligalelo ekukhuleni kwetemnotfo.
(ii)    Imiphumela yeNkhomfa yeSihlanu yeMacembu (i-COP5) yeSivumelwane sase-Minamata (a)    Ikhabhinethi yayinaka imiphumela ye-COP5 lebeyibanjelwe eGeneva, eSwitzerland ngeLweti 2023. Sivumelwane sase-Minamata simcoka ekuvikeleni imphilo yeluntfu kanye simondzawo kumitselela leyingoti yesigidzi.(b)    Emkhatsini wetincumo letatsatfwa kulengcungcutsela tifaka ekhatsi (i) tinsuku letinsha letichaziwe tekukhipha imikhicito lefakwe sigidzi lokufaka ekhatsi timonyo, (ii) Kucinisa budlelwane neBantfu Bendzabuko, (ii) sivumelwane lesimayelana ne15mg/kg yebungako sebubonkhe besigidzi njengemkhawulo wetibi letingcoliswe sigidzi nome tinhlangisela tesigidzi.(c)    Letinye tincumo temaphuzu letibukiwe tekwemukela inkhombandlela yekulawula kungena emhlabeni nasemantini kwesigidzi kanye nekulawula kukhishwa kwesigidzi singcolise umoya wesibhakabhaka.
(iii)    Imiphumela yeNkhomfa ye-28 yeMacembu (i-COP28) yeLuhlakamsebenti Lwesivumelwane saMhlabuhlangene lesimayelana neKugucugucuka kweSimomvama seLitulu (-UNFCCC)(a)    IKhabhinethi yatjelwa ngalamafishane mayelana nemiphumela ye-COP28 lebanjelwe eDubai e-United Arab Emirates (e-UAE) in ngeNgongoni 2023. (b)    Tincumo te-COP28 kuhloswe ngato kunciphisa linani lekukhishwa kwegesi yekuvaleleka kwekushisa kute kuhambisane ne-20C lokuyinhloso yeSivumelwane saseParis kanye nekusita eMacembu emave lasatfutfuka kutsi atetayete kulemitselela lemibi yekugucugucuka kwesimomvama selitulu.(d)    IKhabhinethi yaphindza futsi yachubeka yanaka losekwentiwe lokumcoka kwe-COP28 macondzana netindzaba letimcoka letifanana (i) nekuphotfulwa kwemsebenti weluhlelo lweminyaka lemibili lwe-Glasgow-Sharm el-Sheikh, (ii) kwemukelwa kweLuhlelo Lwekusebenta Lwekugucukela Ekukhipheni Ikhabhoni Lephasi lwe-UAE kute kucocisanwe ngetindlela tekugucukela ekukhipheni ikhabhoni lephasi – sincumo lesigcizelela kubaluleka kwetetimali, tekutfutfukisa tebuchwepheshe nekwendlulisa kanye nekweskela lokwakha emandla ekwenta kute kufezekiswe tingucuko letifanele naletilinganako (iii) kusetjentiswa kweSikhwama Lesisita Ngemonakalo Wesimo Selitulu. (e)    Emacembu anaka ngekudzabuka kutsi letigidzigidzi le-U$100 akuzange kufinyelelwa kuso nga-2021, nekutsi ngaphandle kwekutsi kuniketwe timali letanele, emave lasatfutfuka ngeke akhone kucala kusifezekisa.(f)    INingizimu Afrika isatimisele kuhlala itinikele kutsi ihlangabetane netetsembiso tayo ngaphasi kweSivumelwane saseParis naku-UNFCCC.
D.    Umtsetfosivivinyo (i)    Umtsetfosivivinyo Wetekutsungatsa Nekutakula ngeTindizamshini Naselwandle (i-AMSAR) wanga-2024. (a)     IKhabhinethi yakuvuma kushicilelwa kweMtsetfosivivinyo we-AMSAR kute kutsi ummango uphawule ngawo. LoMtsetfosivivinyo uhlose kuchibela Umtsetfo waseNingizimu Afrika Wetekutfungatsa Nekutakula ngeTindizamshini Netaselwandle, wanga-2002 (UMtsetfo Nombolo 44 wanga-2002), lebesewuphelelwe sikhatsi. (b)     LoMtsetfosivivinyo uhlose kucinisekisa kuphepha kwebantfu nakwenta kuba netehlakalo ngesikhatsi sekutfungatswa nekutakula elwandle nasemoyeni. LoMtstefosivivinyo uphindze futsi uchubeke uhlose kutsi kube nekuhambisana emkhatsini weluhlelo lwavelonkhe lwe-AMSAR netilinganisozinga temave emhlaba kanye netindlelamvama. LoMtsetfosivivinyo utawucinisa luhlelo lwe-AMSAR kute kukhutsatwe kukhula kwetimboni letiphatselene netindiza netaselwandle futsi utawuba neligalelo ekukhuleni kwetemnotfo.E.    Kubekwa Etikhundleni Kutawuhlolwa ticu tabo bonkhe lababekwe etikhundleni kubuye futsi kucinisekiswe kufaneleka kwabo.  (a)     Emalunga lasungula ibhodi ye-Ejensi Yekutfutfukisa Emabhizinisi Lamancane:
(i)    Mk. Nonzuzo Makhanda (Sihlalo).(ii)    Mk. Dorah Mosili.(iii)    Mk. Xolisa Daku.(iv)    Mk. Nontobeko Lubisi.(v)    Mnu. Luyanda Ntuane.(vi)    Mk. Cingashe Motale.(vii)    Mnu. Pat Makape.(viii)    Mk. Hilda Tsoadi.(ix)    Mnu. Avuyile Xabadiya.(x)    Mnu. Sinovuyo Mpakama.(xi)    Mnu. Waseem Carrim.(xii)    Mnu. Thembinkosi Bonakele;  (xiii)    naMk. Keabetwe Mogorosi
F.    Imicimbi Letako
1.    Imbizo yaMengameli Yeluhlelo Lekutfutfukisa Sigodzi (i-DDM)  e-Ekurhuleni1.1.    Mengameli Ramaphosa utawuhambela i-DDM yeMbizo yaMengameli letawube ise-Ekurhuleni Metro ngaLesihlanu, mhla tinge-23 Ingci 2024 eNkhundleni yaseTsakane, kuhlola inchubekelembili mayelana nekutinikela kuletsa tinsita.1.2.    I-DDM yeMbizo yaMengameli itawuhanjelwa baholi labavela kuyo yonkhe yomitsatfu imikhakha lemitsatfu yahulumende letawucocisana ngetinsayeya tekuletfwa kwetinsita imimango lebukene nato, kanye nemasu etentfutfuko kulomasipala welidolobhakati ngekuhambisana nemtsetfomgomo waHulumende Munye, Lisu Linye, Sabelomali Sinye.1.3.    Imbizo ye-DDM yinkhundla yekucocisana letfolakala kuphela lapha eNingizimu Afrika, futsi isenta kutsi sibe ngulelinye lemave lambalwa lacocisana netakhamuti tawo ngalokusezingeni lelicondze ngco.1.4.    Bahlali base-Ekurhuleni bayamenywa kutsi bete ngebunyenti kute batewucocisana mayelana nemasu lakhona ekusombulula inkinga yekweswelakala kwemanti netinyatselo imimango lekufanele ititsatse ngekusebenta kwe-Eskom kute kugwemeke kwehliswa kwagezi lokuchubekako ngenhloso yekuwonga.
2.    Kungenisa Ingcungcutsela ye-Afrika Yetetindizamshini Nembukiso 2.1    Ikhabhinethi yakucubungula futsi yakuvumela kutsi iNingizimu Afrika ingenise Ingcungcutsela ye-Afrika Yetetindiza Nembukiso lapha eJozi kusukela mhla ti-16 kuya mhla ti-17 Inyoni 2024. Lengcungcutsela nalombukiso kungumcimbi wekuhweba lemcoka wemboni yetetindizamshini.2.2    Kwengeta kuloko, lomcimbi utawuvulela iNingizimu Afrika kutsi ibonwe njngendzawo yekuvakashelwa futsi yetfule litfuba lekukhangisa leminye imikhicito yaseNingizimu Afrika kubahambeli baleNgcungcutsela naloMbukiso.
3.    Inkhomfa Yetekuhamba3.1    Ikhomishini Yavelonkhe Yetekuhlela, Inhangano Yemave Emhlaba Yetekuhamba neLuhlolo Lwentfutfuko lwe-UN Babita Inkhomfa lemaleyana neTekuhamba letawuba lapha eJozi kusukela mhla tinge-20 kuya mhla tinge-30 Ingci 2024.3.2    Lenkhomfa itawuhlola icocisane ngetekuhamba njengentfo legcugcutela intfutfuko, ngekugcila kakhulu ekuzuzeni kulomnotfo wekusakateka kwebantfu kanye nekusebentisana nemave emhlaba.
4.    Inyanga Yetekuvakasha4.1    Luhlelo Lwenyanga Yetekuvakasha lwa-2024, lolutawucala kusukela mhla ti-1 kuya mhla tinge-30 Inyoni 2024, lwetfulwa eNyakatfo Kapa ngekubona sidzingo sekusabalalisa lizingagugu letekuvakasha kulolonkhe lelive.  4.2    Njengaloku lelive limema bavakashi balapha kulelive kanye nebasemaveni emhlaba kutsi bahlwaye babone tindzawo letinhle taseNingizimu Afrika letingavakashelwa, emasiko lanemphilo nemihambo, hulumende usebenta kamatima ngekuchubeka nekwengeta lomkhakha ngekutsi uvule tindzawo lebetingatiwa tekuvakasha emalokishini etfu, etigodzini tetfu nasemadolobheni lamancane. Ngekwenta loku sitawuchubeka sikhule futsi sente tekuvakasha lokutfolakala lapha eNingizimu Afrika kwehlukahlukane.
5.    Luvakasho Lwembuso e-People’s Republic of China (i-PRC) 5.1    Umhlonipheki, Mengameli Ramaphosa utawutsatsa Luvakasho Lwembuso lwekuya e-PRC kusukela mhla ti-2 kuya mhla ti-5 Inyoni 2024 lolutawuchubeka nekucinisa budlelwane betekuhweba netebuncusa emkhatsini walamave lamabili. Loluvakasho lulandzela luvakasho Lwesine Lwembuso lwaMengameli Xi Jinping lwekuta eNingizimu Afrika nga-2023.5.2    Live laseShayina lingumlingani lomkhulu wetekuhweba neNingizimu Afrika lokunekuhwebelana kulamave lamabili lokume etigidzigidzini letinge-US$34 nga-2023, letenta lokutfunyelwa emaveni langephandle kufinyelele etigidzigidzini letinge-US$22. LeShayina liphindze futsi lapha ngulelifake ligalelo lelikhulu kulutjalomali LwaseNingizimu Afrika futsi lingumtfombo wetfu lomkhulukati welutjalomali ngco lwemave angephandle.5.3    Tivumelwane letinyenti letimcoka lokulindzeleke kusi tisayinwe ngesikhatsi saloLuvakasho Lwembuso, lokufaka ekhatsi Sivumelwane Seluhlelomsebenti lolumayelana neKubambisana Kutentfutfuko, kubhalansisa tekuhwebelana kanye nekwengeta kufinyelela etimakethe. 5.4    Litsimba laseNingizimu litawuphindza futsi litibandzakanye eNkhundleni lamayelana neKusebentisana eMkhatsini weleShayina neNingizimu Afrika (i-FOCAC) letawuba mhla ti-4 kuya mhla ti-6 Inyoni 2024.5.5    I-FOCAC iyindlela lemihibamnyenti yekuchumana emkhatsini weleShayina nemave ase-Afrika, futsi loko kubukeka njengenkhundla yekubambisana ekhatsi ku-Belt and Road Initiative yaseShayina lekulisubuciko laseShayina letentuntfuko lesakhiwonchanti emhlabeni wonkhe.
G.    Imilayeto
1.    Sive lesiphumelelako1..1.    Bomake nemadvodza alelive letfu etemidlalo bayachubeka nekuphakamisela etulu ngekutichenya umjeka walelive emikhakheni leyahlukahlukene yetemidlalo emhlabeni wonkhe futsi bayachubeka nekusihlanganisa sibe munye njengelive.1..2.    Emachawe etfu elibhola lembhoco, eMabhokobhoko, ehlule lase-Australia lihlandla lesibili solomane akazange asehlulwe kuloMnctiswano Welibhola Lembhoco. 1..3.    Live lase-Australia liphindze futsi laba yindzawo yekuncoba lokumcoka kwa-Dricus du Plessis lophumelele kuvikela sicoco sakhe lesisemkhatsini se-UFC ngekutsi ahlule Israel Adesanya waseNigeria ePerth.1..4.    Ema-Proteas aphetse kuphumelela kwawo ngaphandle kwekwehlulwa ngekutsi ahlule i-West Indies kumzuluswano wesibili welibhola lekhilikithi eGuyana kanye nekuphumelela nga-1-0 kulemizuluswano. 1..5.    Licembu laseNingizimu Afrika lizuze yinye indondo yegolide, tintsatfu tesiliva kanye natimbili telitfusi eMchudzelwaneni Wema-Olimphiki lobewuseParis nga-2024, ngekuphindza Kabili tindondo talo lelatitfola eMidlalweni yema-Olimphiki lebeyiseTokyo nga-2021. Lemphumelelo sitawuhlala sikhatsi lesidze siyikhumbula sonkhe.1..6.    Njengesive sigubha kuphumelela kwelicembu laseNingizimu Afrika lekugijima ngekunikana indvuku laboBayanda Walaza; Bradley Nkoana; Shaun Maswanganyi na-Akani Simbine ngekuphumelela litfole indondo yesiliva lapho bebagijima ngekunikana indvuku emncintiswaneni wemadvodza we-4x100m. Babeke lirekhodi lase-Afrika lelisha lemizuzwana lenge-37.57. Kwengeta kuloko, Jo-Ane van Dyk uzuze indondo yesiliva emkhakheni wabomake we-javelin.1..7.    Lokuncoba lokunyenti kukhombise emandla etemdlalo ekuhlangiseni kanye nekwengca yonkhe iminyele. IKhabhinethi igcugcutela bantfu baseNingizimu Afrika kutsi basebentise lesikhatsi selubumbano njengelitfuba lekufinyelela kulabanye bantfu baseNingizimu Afrika kanye neKwakha ummango lesifuna kuphila kuwo.
2.    KuhalalisaIkhabhinethi ivakalisa kuhalalisela kwayo netifiso letinhle:•    KuLobuhle lomusha losandza kutsatsa sicoco saseNingizimu Afrika sekuba nguLobuhle wanga-2024, Nkhosatana Mia le Roux, futsi imetfulela sigcoko ngekucina kwakhe. Mia le Roux umelele umoya weliciniso waseNingizimu Afrika wekuncoba timo letibi njengemuntfu wekucala lophila nekukhubateka (kungeva kahle etindlebeni) kutsi aphumelele kutfola sicoco sekuba nguLobuhle waseNingizimu Afrika. Ikhabhinethi imfisela lokuhle kuletibopho takhe letinsha njengelincusa laseNingizimu Afrika.  •    Lijaji Lelikhulu Raymond Zondo leliphumako, lelitsatsa umhlalaphasi ekupheleni kwenyanga yeNgci 2024 ngemva kwemsebenti wetebulungiswa lophuma embili lodvonse iminyaka lenge-27.•    Mk. Fikile Marakalla, lolele sibili emkhakheni wetitfombe eMiklomelweni Ye-SADC Yebetindzaba yanga-2024. Wacala kusebenta eTikweni Letekuchumana Nekwatisa Tahulumende njengelofundza asebenta nekutsi njalo sewucashwe njengencenye yelicembu leLisekemengameli lekutfwebula titfombe.•    Mnu. Benjamin Moshatama we-Chanel Africa Radio, loklonyeliswe waba wesibili emkhakheni wetekusakata eMiklomelweni Ye-SADC Yebetindzaba yanga-2024.•    Licembu lemdanso, laseDurban i-Wu Tang Cru, ngekuzuza indondo yegolide neyesiliva eMncintiswaneni we-UDO World Street Dance. Lelicembu lizuze legolide emkhakheni walabo Labasemkhatsini labangephasi kweminyaka le-14 baklonyeliswa nge-Intermediate World Champions.•    Mnu. Dada Morero, sodolobha lomusha losandza kukhetfwa waseJozi, futsi imfisela lokuhle njengaloku acala umsebenti wekuhola Lidolobhakati laseNingizimu Afrika.
3.    KudzabukaIkhabhinethi ivakalisa kudzabuka kwayo kubangani nasemndenini: •    WaSolwati Muxe Nkondo, labekadze asifundziswa lesikhulu kutenchubomgomo yetenhlalo nemagugu. Ufake ligalelo lelimcoka ekutfutfukiseni tinchubomgomo tahulumende emikhakheni lefanana netekuvakasha, tekuhlaliswa kwebantfu kanye nekuphatsa temisebenti yahulumende kutesayensi nakutebuchwepheshe, tebuciko nemasiko.•    WeMnu. William Smith, umcambi wetingucuko letinsha emfundvweni yeTibalo nesayensi kanye nemzuzi we-National Order of the Baobab.  William wasita bafundzi labanengi ngekutsi ente tifundvo teTibalo, teBhayoloji, teSayensi neteSingisi kutsi tibe malula eluhlelweni lwe-SABC Learning Channel - indvodza leyetfula kufundzisa nge-inthanethi ngembi kwesikhatsi sedijithali.•    YaMk. Zanele Mbokazi-Nkambule, labekadze angumetfuli wetinhlelo emsakatweni Ukhozi FM kanye nemsunguli we-Crown Gospel Awards.
Imibuto: Mk. Nomonde Mnukwa – Libambela Lesikhulumi saHulumendeMakhalekhini: 083 653 7485"
"Sitatimende seMhlangano weKhabhinethi wangaLesitsatfu, mhla ti-4 Inyoni 2024",05 Sep 2024,https://www.gov.za/news/cabinet-statements/statement-cabinet-meeting-4-september-2024-05-sep-2024,https://www.gov.za/ss/news/cabinet-statements/sitatimende-semhlangano-wekhabhinethi-wangalesitsatfu-mhla-ti-4-inyoni-2024,"A.    Tindzaba Telive
1.    Lokubaluleke kakhulu Lekumele Kwentiwe Kutemnotfo
•    Hulumende solomane akakajiki enhloseni yakhe yekufuna:  o    kukhulisa umnotfo;o    kunciphisa kweswelakala kwemsebenti; kanyeo    nekudala simo lesicinile selutjalomali.
1.1 Tintfutfuko letibonakalako letiphatselene nalokubaluleke kakhulu lesekwentiwe kutemnotfo:
1.1.1 Kukhula kwesamba semkhicito wasekhaya (i-GDP)
•    Ikhabhinethi ikucaphele kwenyuka kancane kwekukhula kwemnotfo waseNingizimu Afrika nga-0,4% ngekota yesibili ya-2024,  lokuyinkhomba lenhle yekusebenta kahle jikelele kutemnotfo kulomnyaka.•    Lokukhula kubangelwe kakhulu tetimali, tetindlu nemhlaba kanye nemboni yetetinsita temabhizinisi, letenyuke nga-1.3%, leyo naleyo mboni yafaka ligalelo nga-0.3 emaphesenti ekukhuleni kwe-GDP ngekulandzelana kwato. •    Tekuhweba, imboni yetekunanakela nephakela kudla nendzawo yekulala, imboni yetekwakha imphahla negezi, imboni yemanti negesi kufake 0.1 yeliphesenti ekukhuleni kwe-GDP, kwase kutsi lusebentisomali lwekugcina lwemakhasimende emakhaya wona afaka 0.2 yemaphesenti ekukhuleni kwe-GDP. Letimboni tibe nekwenyuka ekusebenteni ngekwetemnotfo kulekota yekugcina.  •    Umnotfo waseNingizimu Afrika solomane usasecinile nekutsi Ikhabhinethi ikhutsata yonkhe imikhakha yemmango kutsi yakhele etikwalomfutfo wekuchubekela embili kutsi kuchutjekelwe embili.•    Nangabe yonkhe imikhakha yakhela etikwalomfutfo wekuchubekela embili njengesive, sitakufezekisa kudaleka kwemeisebenti leminyenti futsi sente ncono emazinga ekuphila ebantfu baseNingizimu Afrika.•    Ikhabhinethi ibeke embili tekukhula kwemnotfo lokufaka wonkhe wonkhe kanye nekudaleka kwemisebenti kwaLoluphatfo Lwesikhombisa ngako-ke letingenelelo letikhona kunginyalo titawuciniswa kute kufezekiswe lenjongo.
1.1.2 Lutjalomali lolukhulukati kumkhakha wetetimoto.
•    Sicelo seNingizimu Afrika selutjalomali siyachubeka nekuheha lutjalomali loluletsa tingucuko leticinisekisa inhloso yahulumende yekuchuba kukhula kwetemnotfo nekudala imisebenti. Ikhabhinethi iyakwemukela kwetfulwa kwesisetjentiswa sekwakha tincenye tetimoto lesibita tigidzigidzi le-R1.1 lapha eDube Trade Port Special Economic Zone KwaZulu-Natal.•    Lolutjalomali lolukhulukati lolwentiwe bakaToyota Tsusho Africa (Pty) Ltd kanye ne-Ogihara Thailand Corporation Ltd luyinkhomba yekwetsemba live laseNingizimu Afrika njengendzawo lenemandla yekutjala ngco kwemave langephandle langeta kuyo.•    Lolutjalomali luphindze futsi lugcizelele inchubekelembili leseyentiwe ngaphasi kwebuholi baMengameli Cyril Ramaphosa, lobe ngulohambe embili kulomkhankhaso welutjalomali loluhehe kutinikela kwebatjalimali lokungetulu kwetigidzigidzi le-R.51 kusukela nga-2018.
1.1.3 Inkhutsato yetintfo taseNingizimu Afrika letitfunyelwa emaveni langephandle
•    Sitfungo semtfwalo wekucala wemakotapeni aseNingizimu Afrika sifike eJapani ekupheleni kwenyanga yeNgci nga-2024, lokukhombise inkhutsato lemcoka kumkhakha wendzawo wetemakotapeni, futsi kwakhombisa umtselela lomuhle kuLisu Lelikhulu Letekulima Nekusetjentwa Kwemikhicito Yetekulima, lelihlose kwengeta kufinyelela emamakethe lamasha lamcoka kwebakhicii baseNingizimu Afrika.  •    Balimi bemakotapeni baseNingizimu Afrika nyalo sebatawuzuza kakhulu njengaloku imitamo yekwandzisa kufinyelela etimakethe kwemikhicito yetfu yetekulima kuchubeka. LaseNdiya, laseShayina kanye nelaseJapani kumelele litfuba lemakethe lelihlangene lebantfu labangetulu kwetigidzigidze le-2.5.1.1.4 Kubakhona Kwemandla
•    Ikhabhinethi idvumisa i-Eskom, ibhodi yayo, balawuli kanye nebasebenyti bayo labasebente ngekutikhandla kucinisekisa kutsi eNingizimu Afrika ngeke kube nekucishwa kwagezi ngenhloso yekumonga kulelihlobo njengaloku lesisetjentiswa setemandla sichubeka nekwengeta ema-elekthroni lamanyenti kugridi ngekusebentisa lisu layo lekubuyisa futsi kuphehlana emandla.•    I-Eskom ihlose kugcina kulahlekelwa lokungakahleleki etiteshini tekuphehla gezi kube ngephasi kwemamegawatsi langu-13 000 njengaloku isebenta kutsi yenta ncono kwetsembeka kwetisetjentiswa tayo tekuphehla emandla.•    Kuphakelwa kwemandla lokwetsembekile kumcoka ekukhuleni kwemnotfo welive letfu, kukhutsata kwetsembeka kanye nekwenta ncono lizinga lemphilo letakhamuti tetfu.•    Hulumende uyachubeka nekusebentisa Lisu Lekwenta Letemandla, lelidlale indzima ekunciphiseni kucishwa njalo kwagezi ngenhloso yekuwonga ngekusebentisa lisu lelihleliwe lekugcina tisetjentiswa tekuphehla gezi taka-Eskom tisebenta.•    Kuguculwa kwemkhakha wetfu wetemandla kuyincenye lemcoka yemitamo yetfu yekudala kutsi kube nemandla akusasa ebantfu betfu.
1.1.5. Kuguculwa kwetikhungo letingaphasi kwembuso (ema-SOE)
•    Ngekuhambisana naloko Mengameli Ramaphosa lakusho ePhalamende phambilini kute alungishe kabusha ema-SOE etfu, sibopho sawo onkhe ema-SOE etfu sendluliselwe etindvuneni letahlukahlukene, ngemuva kwekutsi Mengameli asasayine simemetelo lesisemtsetfweni lesifanele saloko.•    Lesinyatselo sihambisana nemasu ekudala kutsi kube nemodeli yebunikati bemasheya lelawulwa ndzawonye yinye Umbuso lohlose ngayo kwenta ncono emakhono ekusebenta kwema-SOE kute akhulise umnotfo, ente ncono kwetfulwa kwetinsita, kanye nekwenta kutsi ema-SOE ente ibhizinisi ledzingekako kanye nekwenta tintfo ngekushesha ngekwelisubuciko.•    Sibopho sesisetjentiswa semandla Eskom sendluliselwe eLitikweni Letemandla Nagezi naTransnet, Tetetindizamshini taseNingizimu Afrika kanye neSouth African Express eLitikweni Letekutfutsa.•    Inkampani yemayini yedayimani lengephasi kweMbuso i-Alekor itawulawulwa Liyiko Letetimbiwa Nemitfombo Yephethroliyamu, umkhatsi nangale kwawo netebuchwepheshe betemphi nenhlanganisela yebakaDanel kutawungena ngephasi kweLitiko Letekuvikela Netigayigayi Temphi bese kutsi Inkampani Yetemahlatsi yaseNingizimu Afrika SOC Limited, lebukene netemahlatsi embuso, itawubika eitikweni Letemahlatsi, Kudoba Nemvelo.
1.1.6 Lusito lwemali lwentfutfuko
•    Lusito lwemali lolusandza kuvunywa lwetigidzigidzi le-R17,8 loluvela eBhange Lelisha Lentfutfuko leBRICS (iNDB) lwemiklamo yesakhiwonchani kutemanti nasekuhanjisweni kwekungcola kutawunciphisa kusalela emuva kusakhiwonchanti kanye nekucinisekisa kutsi emakhaya laphuyile atfola tinsita letimcoka. •    -NDB iphindze futsi yasayina sivumelwane neTransnet semalimboleko lecinisekiswe nguhulumende yetigidzigidzi le-R5 kute kwentiwe ncono umkhakha wetekuhamba kwetitimela temtfwalo.•    Ikhabhinethi ivakalise kudvumisa kwayo ngalolusito lwemali, lolutakwenta kutsi kusheshiswe kakhulu kutfutfukiswa kwesakhiwonchanti esiveni setfu kanye nekwenta ncono timphilo tebantfu.
2. Lokubaluleke Kakhulu Kutenhlalakahle•    Hulumende wenta konkhe lokusemandleni:  o    kwakha iNingizimu Afrika lencono yabo bonkhe; kanyeo    nekucinisekisa kutsi kuba nekulingana, kufinyelela etinsiteni kanye nasekufakweni etinsiteni.2.1 Tintfutfuko letibonakalako kulokubaluleke kakhulu kutenhlalakahle
2.1.1 Sivumelwane Setemphilo saMengameli
•    Kufuna kunakekelwa ngekwemphilo lokusezingeni nalokungabiti kwabo bonkhe sekuhambe sinyatselo lesisondzele ngekusayinwa kweSivumelwane Setemphilo saMengameli sesibili.•    Lesivumelwane setemphilo siluhlakamsebenti wekubambisana emkhatsini wemikhakha lemcoka kanye nalabatsintsekako njengahulumende, emabhizinisi, basebenti, tinhlangano temmango, bongcweti betemphilo, tinyonyana labasebentisa tinsita, imkhandlu yetemtsetfo, temfundvo yeticu nebacwaningi.•    Sihlose kucinisa luhlelo lwetemphilo, kanye nekucaphela nekuhlola emalungiselelo ekufezekisa Umshwalense Wavelonkhe Wetemphilo. •    Lesivumelwane setemphilo sihlose kucinisa intfutfuko yemitfombolusito yeluntfu kodvwa kube kwenta ncono kufinyelela emitsini, emitsini yekugoma kanye nasemikhicitweni yetemphilo, lokuhambisana nekutfutfukisa sakhiwonchanti kanye nekucinisekisa kutsi kumbadzakanywa nemkhakha lotimele.
3.    Kulwa Nebugebengu Nenkhohlakalo
•    Hulumende utimisele ngekujezisa bugebengu, kukhwabanisa nenkhohlakalo; futsi utakwenta kutsi labo labephula imitsetfo yalelive kutsi batilandze.
3.1.1 Kungapheli emandla ekulwa nebugebengu
•    Ikhabhinethi isatimisele kucinisekisa kutsi live laseNingizimu Afrika lingummango lapho bonkhe bantfu bativela khona baphephile; nekutsi lokubanjwa lokusandza kwenteka kanye nekugwetjwa kwebasolwa labebatibandzakanye etentweni tebugebengu lobehlukahlukene •    kukhombisa kutimisela ekulweni nebugebengu.•    Kwenyuka kwebugebengu bekulimata umuntfu ekoteni yekugcina yelubalobalo lwetebugebengu lwekota yekucala kusukela ngaMabasa kuya enyangeni yeNhlaba 2024 lukhombisa kutsi kusasekunyenti lokudzingeka kutsi kwentiwe kute kucinisekiswe kutsi tonkhe takhamuti titivela tiphephile.
•    Temisebenti Yemaphoyisa aseNingizimu Afrika (i-SAPS), letiholwa yiNdvuna yetemaphoyisa, tilwa ngemfutfo nalobugebengu. Imisebenti lesandza kwentiwa kufaka ekhatsi:o    kubukana ngco nebasolwa eMilnerton eKapa lokuholele ekutseni kube nalabashonako nekuboshwa.o    kusebenta lokwentiwe eNshonalanga Kapa, lobekugcile eMthatha naseNelson Mandela Bay.o    Bushwa lokwentiwe eGauteng, eMpumalanga naseFrestata lokuphatselene netento tekufuna kukhokhelwa imali ngenkhani.•    Hulumende ufezekisa indlela yonkhe yahulumende, lefaka ekhatsi:o    kusayina tivumelwane tekubambisana nabohumende betifundza nebendzawoo    kucala kusebentisa emasu ekusebenta eKapa naseNelson Mandela Bay, kanye nemasu ekuwaphindza kto tonkhe tindzawo tasemadolobheni lamakhulu.o    Kucocisana nemaiko lahlobene kute kwentiwe ncono kubambisana ekulweni nebugebengu.•    Inchubomgomo Yavelonkhe Yekuchuba Tebuphoyisa kuhleleke kutsi iphotulwe futsi ivunywe ekupheleni kweMphala 2024 kute kulungiswe tindzaba letifanana netiteshi temaphoyisa kanye netakhiwonchanti ngekususela kutilinganisosimo nakutindlelakwenta.•    Ikhabhinethi iyakwemukela kusayinwa kweSivumelwane Sekubambisana Sekulwa Nebugebengu eNshonalanga kapa, lokuyintfo lenta ncono kubambisana nekusebentisana emkhatsini wabo bonkhe labatsintsekako kute kulungiswe kukhatsateka lokumayelana nekuvikeleka nekuphepha. Ngekusebentisa imitabo leholwa imimango, kuhlanganiswa kwemitfombolusito kanye nekusungulwa kwemasubuciko  netingucuko letinsha, lesivumelwane senta kutsi kube nekubumbana emkhatsini weSAPS, sifundza nemibango kute kuliwe nebugebengu nekukhutsata kuphepha kwemmango.•    Ngekuhambisana nekutinikela lokwentiwa nguMengamel Ramaphosa ngesikhatsi etfula Inkhulumo yakhe Yekuvula Iphalamende mhla tingu-18 Kholwane 2024 kute kwakhiwe live leliphephile, ema-ejensi etfu ekucinisekisa kugcinwa kweMtsetfo aphakamise lizinga lekulwa nebugebengu.•    Lihhovisi Lemcondzisi Lekuphenya Tebugebengu Letibekwe Embili (iDPCI), lephindze futsi ibitwe ngekutsi ngeMahawks, abambe basolwa labange-673 ngesikhatsi sekota yekucala yanga-2024/25, kwase kutsi labange-506 babo bagwetjwa nekutsi imiyalo yenkantolo lenge-77 yawanika umyalo wekudla timphahla letiphatselene neteno tebugebengu. Emaphoyisa aphindza futsi abopha basolwa laba-14 422 ngebugebengu lobehlukahlukene ngekusebentisa umkhankhaso we-Operation Shanela kusukela mhla ti-19 kuya mhla tinge-25 Ingci 2024.  •    Kuhlasela lokumhibahiba lokwentiwe ngemaphoyisa, ngemaphoyisa asemadolobheni lamakhulu, luphiko lwetekulungisa similo, Tasekhaya kanye nalamanye ema-ejensi lacinisekisa kigcinwa kweMtsetfo etakhiweni letisitfupha lebetitsatfwe ngenkhani eDurban kuholele ekubuyisweni kwetigidzi le-R4 temadola langasiwo aseMelika, kudliwa kwetidzakamiva, tinhlavu leti-117 kanye netjwala, kanye nekuboshwa kwebetive bekuchamuka labangetulu kwe-150 labete timphepha letifanele tekuba kuleli.•    Lokuphumelela lokungaka kuta Ngemuva kwemkhankhaso wekungena ngemfutfo kutebugebengu ngenhloso yekuhlakata licembu lebugebengu bekutsengiselana kulelive kusukela ekucaleni kwalomnyaka. I-DPCI ivumbulule emalabhorethi layimfihlo lalishumi ekwenta tidzakamiva yaphindza futsi yabopha bantfu labange-34 ngemacala ekwenta, kutsengisa nekuphatsa tidzakamiva ngalokungekho emtsetfweni. •    Ikhabhinethi icela bonkhe bantfu baseNingizimu Afrika kutsi bachubeke nekusebentisana nema-ejensi lacinisekisa kugcinwa kweMtsetfo ngekutsi babike tento tebugebengu emaphoyiseni kulenombolo kute sisuse tigebengu etitaladini tetfu.•    Kulwa nebugebengu sibopho sekwabelana nekutsi hulumende utawuchubeka nekuhamba embili kuyo yonkhe imitamo letawuhlanganisa bonkhe bantfu emmangwnei kutsi isebentisane ekwenteni kutsi kube neNingizimu Afrika lencono nalephephile.  3.1.2   Kwenta labo labenta inkhohlakalo kutsi batilandze  
•    Ikhabhinethi iyasemukela  sincumo lesisemtsetfweni sekugcina tigidzi le-R6.5 kumelana nalabo labatibandzakanye ekwebeni timali teKhomishini Yavelonkhe Yelotho. Letento tesekela kufezekiswe kwelisubuciko Lekulwa Nenkhohlakalo, lokuyintfo lehlanganisa ndzawonye ema-ejensi lalwa nenkhohlakalo.•    Ikhabhinethi iyachubeka nekwemukela sijubo seNkantolo yaseLondon sekuvumela kubuyiselwa emuva eveni kwemchamuki waseBritheni kanye nasonkontileka waphambilini we-Eskom, Mnu. Michael Lomas, laseNingizimu Afrika kutsi batewubukana nemacala lamatima enkhohlakalo lange-41 laphatselene nekwakhiwa kweSiteshi Sekuphehla Gezi saseKusile. Lesijubo siphindze futsi sikhombise kwetsembeka kweluhlelo lwetfu lwebulungiswa kutebugebengu siphindze futsi sicinisekise kutinikela kwetfu kutsi sihambisane nemalungelo eluntfu emave emhlaba netibopho.•    Esijubeni sakhe, Lijaji Charles Bourne wabeka watsi luhlelo lwetemajele LwaseNingizimu linetindlela tekuvimbela letifanele futsi tingakhona kuhlangabetana netidzingo teMnu. Lomas.•    Kusayinwa kwalesimemetelo nguMengameli Ramaphosa kugunyata Luphiko Lolukhetsekile Lwetekuphenya (i-SIU) kutsi luphenye letinsolo tenkhohlakalo nekungaphatsi kahle e-Eskom kuciniswe imitamo yekwenta labo labatibandzakanye etentweni tenkhohlakalo kulesikhungo seMbuso kutsi batilandze.   •    Lesimemetelo sifaka ekhatsi tinsolo tekungatiphatsi ngalokusemtsetfweni nekutiphatsa lokungakafaneli lokwenteka emkhatsi wamhla ti-1 Indlovulenkhulu nga-2006 kanye Namhla tinge-30 Ingci 2024, nekutsi kutawuphenywa tinkontileka letiyimfica. Mengameli uphindze futsi wachibela simemetelo lesigunyata i-SIU kutsi ichubeke iphenye tindzawo tetinsolo tenkhohlakalo eLitikweni Letekutfutfukisa Tindzawo Tasemaphandleni Netingucuko Temhlaba.•    Ikhabhinethi yakushayela lihlombe kugwetjwa iminyaka le-15 kweNhloko Yetebunjiniyela yaphambilini ePRASA, Mnu Daniel Mthimkhulu, lesikhishwe yiNkantolo Yetebugebengu Bemabhizinisi yasePalm Ridge. Lesigwebo sikhombisa kuncoba lokumcoka ekulweni nenkhohlakalo kanye nekukhwabanisa etikhungweni talelive. Kuphindze futsi kukhombise kutinikela kwahulumende ekuzephuneni netimphandze tento tekungatsembeki kanye nekucinisekisa kutsi kuba nekutilandza kuwo onkhe emazinga.  
3.1.3 Kulwa nekukhokhiswa imali ngenkhani
    Ikhabhinethi ilandzela indlela yekungavumeli kwephulwa kwemtsetfo ikujezisa kamatima kufuna kukhokhelwa imali ngenkhani
•    Live laseNingizimu Afrika lifundza kuloko lokuhle kakhulu lokwentiwa ngemave emhlaba kute lisungule emasubuciko ekubukana ngekuncuma mayelana netehlakalo tekufuna kukhokhelwa imali ngenkhani.•    Indlela leshwambakanya ummango wonkhe kanye nemitamo lehlangene levela kuhulumende, kuma-ejensi lacinisekisa kugcinwa kweMtsetfo emabhizinisi kanye nemimango iyadzingeka kute kwakhiwe umkhankhaso lobumbene wekulwa nalobugebengu. •    Kukhokhiswa imali ngenkhani akulimati kuphela bantfu labatsite kodvwa kucekela phasi umnotfo wetfu wonkhe. Ngekulwa nalobugebengu, sivikela Imisebenti, sikhutsata lutjalomali kanye nekugcugcutela kukhula kutemnotfo.•    Sinika imimango emandla ekutsi isukume ilwe nalokukhokhiswa imali ngenkhani. Ngekusebentisa imfundvo, inethiwekhi yekwesekelana, kanye netinhlelo tekubika letiyimfihlo, senta kutsi kuphephe kubantfu kutsi bangavumelani netigebengu.•    Luphiko Lwetemisebenti Yemaphoyisa aseNingizimu Afrika luyahlonyiswa ngemathulusi lamasha nangemachinga ekulwa nekufuna kukhokhelwa imali ngenkhani, lokufaka ekhatsi Tebunhloli letitfutfuke kakhulu tekugcogca lwatiso kanye nemacembu lakhetsekile ekwenta umsebenti, ekutsi ahlale asembili kwemachinga etebugebengu.•    Kufuna kukhokhelwa imali ngenkhani kungemandla lapho kuswelakala khona ematfuba etemnotfo. Hulumende ulungisa timbangela letingumnyombo ngekutsi ente lutjalomali kutemfundvo, adale Imisebenti, kanye nekutfutfukisa ummango ngekuhambisana nemitamo yetfu yekucinisekisa kugcinwa kwemtsetfo.•    Hulumende usebentisana ngekuhlanganyela nebalingani bemave emhlaba kutsi bamelane nabo ngetebunhloli, kulandzelela emanethiwekhi etebugebengu kanye nekuletsa banti balokubi etendleni tebulungiswa.•    Imitamo yetfu igcile kakhulu ekuvikeleni labo labahlaseleka kalula kanye nemabhizinisi esikhatsini lesinyenti lokuhloswe kuwo kucala kuwafuna inkhokhelo yemali ngenkhani. Kute umuntfu namunye lekumele kutsi aphile ngekwesaba emmangweni wakhe.•    Hulumende utimisele ekwenteni imitamo lesimeme neyesikhatsi lesidze yekusiphula bugebengu kanye nekudala kutsi kube nekuphepha kanye nekuvikeleka kubo bonkhe bantfu baseNingizimu Afrika.3.1.4  Ticelonkhokhelo tetekwelashwa ngekwemtsetfo tenkhohliso
•    Ikhabhinethi imangele kakhulu ngekutsi labanye bameli labakhohlakele nalabatidli balinge kweba ngenkhohliso tigidzigidzi temarandi eMbusweni ngekusebentisa ticelonkhokhelo tekwelashwa temtsetfo  ngenkhohliso nangalokungekho emtsetfweni.•    Letento letimbi tivunjululwe luphenyo lolufinyelele khashane lolwentiwe yi-SIU kuleto ticelonkhokhelo tekwelashwa temtsetfo letisoleke ngekutsi tenkhohliso letentiwe eMbusweni kusukela nga-2017.•    TLoluphenyo loluchubekako luvumbulule kutsi labanye labasebenta ngemtsetfo ngaletinye tikhatsi ngekusitwa nguletinye tisebenti tetemphilo letisebentela Umbuso, tihlose eMatiko eTemphilo etifundza, nekutsi ludzaba loluphotfulwe yi-SIU lube nemphumela lokungenani wekonga tigidzigidzi letingu-R3 eMatikweni eTemphilo lahlukahlukene.
3. Lokubaluleke kakhulu kutekubusa
•    Hulumende Welubumbano Lwavelonkhe (i-GNU) ugcile ekwenteni ncono ekukhneni kwekwenta tintfo kweMbuso kute uphumelelise tinjongo letimcoka tahulumende.•    Balingani beGNU batinikele ekuciniseni sincumo sekuhlanganyela sekwenta ncono timphilo tebantfu bonkhe baseNingizimu Afrika. •    Sinesincumo lesicacakile sekwenta kutsi kube nendlela lenkhulu yekuphendvula kuyo yonkhe imikhakha yahulumende – ezingeni lavelonkhe, lesifundza kanye nelasekhaya.
3.1 Tintfutfuko letibonakalako kulokubaluleke kakhulu kutekubusa
3.1.1 Kwenta ncono lulawulo lwemitfombo yetemanti
•    Imitamo yekwenta ncono lulawulo lwetimphahla tetemanti letikhona kanye nekucinisekisa kubakhona kwemanti kuleminyaka lelishumi letako iciniswe kusayinwa kwaMengameli Ramaphosa kweMtsetfosivinyo Wesakhiwonchanti Savelonkhe We-ejensi Yetemanti we-Ejensi Yavelonkhe Yemitfombo Yemanti  SOC Ltd, losungule i-ejensi lensha letawubukana nekutfutfukisa kanye nelulawulo lwavelonkhe lwesakhiwonchanti semanti.•    Ikhabhinethi iyawemukela loMtsetfo lomusha loyinkhomba yesinyatselo lesimcoka tenchubo yetingucuko kute kwandziswe lutjalomali ekucineni sisesimeni neKwakha sakhiwonchanti semantic kanye nekwenta ncono lizinga lemanti.
3.1.2 Imiphumelo yeluhlolomabhuku yahulumende wasekhaya
•    Ikhabhinethi iyayinaka Imiphumelo Yeluhlolomabhuku Yabomasipala lolwentiwe nguMhlolimabhuku Jikelele waseNingizimu Afrika (i-AGASA) Lwanga-2022/223 lekhombisa kubancono kancane elulawulweni lwetetimali kulabanye bomasipala.•    Nanome kunjalo, kusasele lomnyenti umsebenti lekumele kutsi wentiwe wekwenta ncono kuhambisana kubomasipala labanengi labachubeka nekutfola imiphumela yeluhlolomabhuku lemibi.•    Umbiko we-AGSA ukhombisa kuphela emadolobhakati lange-34 kulange-57, tigodzi nabomasipala bendzawo labatfole imiphumela yeluhlolomabhuku lehlobile.  •    Nasibuka luhlangotsi loluhle, linani lemibono yeluhlolomabhuku yekutihlangula yehlile kwase kutsi bomasipala labange-45 ibe ncono imiphumela yeluhlolomabhuku yabo kusukela nga-2020/21 nekutsi labo labangenise titatimende tabo tetetimali ngesikhatsi ibe ncono yasuka ku-81% nga-2021/21 yaya ku-94% nga-2022/23. •    Ikhabhinethi ikhutsatekile ngekutsi Litiko Letekubusa Ngekubambisana Netendzabuko, kanye ne-AGASA, bayachubeka nekwesekela kanye nekufezekiswa imitamo lokuhloswe ngayo ekuciniseni letintfutfuko letirekhodiwe kulabanye bomasipala.•    Litiko liphindze futsi labeka embili kutsi lisite bomasipala labasebente kabi kakhulu lapha eveni ngekutsi kwentiwe ncono likhono lekusebenta letisebenti ngekuticecesha kanye nekwendlulisela emakhono, kanye nekucinisekisa kugcinwa kwemitsetfosimiso emazingeni elinanincane kubalawuli babomasipala kanye netiphatsimandla letinkhulu.
B.    Lwatiso lolusesikhastini loluya kuKhabhinethi
(i)    Lusuku Lwavelonkhe Lwekugubha Temaphoyisa(a)    Ikhabhinethi yatjelwa ngalamafisha mayelana neLusuku Lwavelonkhe Lwekugubha Temaphoyisa, lobelubanjwe ngeLisontfo, mhla ti-1 Inyoni 2024.(b)    LoMgubho Walolusuku kuhloswe ngalo kuhlonipha bomake nabobabe embutfweni wetemaphoyisa labalahlekelwe timphilo tabo ngesikhatsi basebenta, kanye futsi nekutsatsa tinyatselo letifanele tekwesekela imindeni yabo ikakhulu bantfwababo labasangena sikolo.(c)    Hulumende ukutsatsa ngendlela lekhetsekile kushona kwalawo maphoyisa lange-39 lashonele emsebentini futsi utawubukana ngekuncuma nanome ngubani lobulala liphoyisa lisemsebentini.(d)    Hulumende ukubeka embili kulwa nato tonkhe tento tebugebengu tanome ngabe taluphi luhlobo lwebugebengu futsi utawucinisa imitsetfo letawenta kutsi yenta ncono imitamo yahulumende yekulwa nebugebengu.
(ii)    Inchubekelembili yeNingizimu Afrika ekulungiseni kweswelakala ekucapheleni kushushumbiswa Kwemali njengaloku kuhlolwe Licembu Letesenteko Ngekwetetimali Lelincunyelwe Umsebenti (i-FATF)
(a)    Ikhabhinethi itfole umbiko wesine wenchubekelembili lowentiwe Likomidi Lelihlanganise Ematiko Letekulwa Nekushushumbiswa Kwemali kanye Nekulwa Nekwesekwa Ngetimali Kwebuphekulasikhuni (i-IDC-AML/CFT) kusukela nje live laseNingizimu Afrika lacashelwa kakhulu ngeNdlovulencane 2023. Loko kunika emandla sincumo seKhabhinethi sangemhla tinge-27 Inyoni 2023 sekutsi i-IDC-AML/CFT lekhipha umbiko lomayelena nenchubekelembili wetfulwe katsattfu ngemnyaka.(b)    Sekube nenhubekelembili lemcoka yekutsi iNingizimu Afrika ilungise kuhambelana ngekwemaphuzu enchubo yekwesweleka kanye neyetincabekelwane ngekwemaphuzu ennchubo letinge-20, le-15 setilungiswe ngalokuphelele.(c)    Kute kutsi leNingizimu Afrika liphume ngalokuphelele kulokucashelwa kamatima kubonakale tento letinge-22 letitinsweleko letimayelana nekuphumelela, bese kutsi siphohlongo tato setilungiswe ngalokuphelele, kwasala leti-14 letitawulungiswa ngenyanga yeNdlovulencane 2025.(d)    Ikhabhinethi iyakunaka lobunkimbonkimbo kwaletintfo lekumele kutsi tilungiswe, kodvwa isasetinikele kucinisekisa kutsi imitamo yekulungisa tento letisasele iyenyuswa, futsi iyanaka kutsi imitamo yeNingizimu Afrika itsela imiphumela lencono nayicatsaniswa nemave lasatfutfukile lafanana neleMelika, lelisolomane liseta Ngemuva kweNingizimu Afrika.
(iii)    Lisu Lelikhulu Letensangu
(a)    Ikhabhinethi itjelwe ngalamafisha mayelana nenchubekelembili lephatselene nekutfutfukiswa kweLisu Lelikhulu Letensangu, lokuhloswe ngalo kunika luhlakamsebenti lwekusungula, lwekukhula nekutfutfukisa insangu kanye nemboni yetensangu lapha eNingizimu Afrika kute ifake ligalelo ekukhuleni kwetemnotfo, kuhlelisa buphuya kanye nekudala imisebenti.(b)    Lelisu Lelikhulu lisime etikwetinsika letiyimfica, letibitwa ngekutsi Tinsita Tetekulawula Ngemphumelelo, Tinhlelo Tekuphakela Ngalokusimeme Inhlanyelo, Kutfutfukiswa Kwetelucwaningo Nebuchwepheshe Tinhlelo Tekwesekela Umkhiciti; Tekutfutfukisa Tetimakethe; Tekwakha Imphahla Nekutfutfukisa Umkhicito Temfundvo Nekucecesha; kanye Netekuchumana Nekucaphela.
(c)    Lolokulandzelako sinikamongo senchubekelembili kute kube ngulamuhla:i.    Kulandzelela simemetelo lesitsi ihemphu isilimo sekulinywa, linani selilonkhe liyiNkhulungwane Yinye Nelikhulu kanye Nelishumi letimvume (1110) lesetikhishiwe tekuhlanyela ihemphu.ii.    Mengameli Ramaphosa wawuvuma Umtsetfosivivinyo Wetensangu Nekusetjentiswa Kwayo Kwangasese ngeNkhwekhweti 2024.iii.    Litiko Letebulungiswa Nekutfufukisa Umtsetfosisekelo selicale inchubo yekubhala imitsetfosimiso ngekwesekela Kusetjentiswa Kwensangu Kwangasese.iv.    Litiko Letemphilo, ngekusebentisa Umtimba Wekugunyata Temikhicito Yetemphilo yaseNingizimu Afrika, seliphotfule kubonisana lokumayelana netingucuko kuMtsetfo Wetemashejuli eMitsi Netintfokhemikhali Letihambisanako, wanga-1995 (Umtsetfo Nombolo 101 wanga-1995).v.    Litiko Letekuhweba, Timboni Nekuchudzelana (i-dtic) liphotfule luhlatiyo lwesimo nelwetinchubo tekukhicita lolumayelana nemkhakha weHemphu neNsangu lapha eNingizimu Afrika, i-dtic itawucala ngekushesha ngekubonisana lokumayelana neNchubomgomo Yekwenta Insangu Ibe Ibhizinisi.vi.    Umkhandlu Welucwaningo Lwetekulima (i-ARC) usungule tinhlobo letimbili tehemphu kanye nekwesekelwa Litiko Letekulima, Kulungiswa Kabusha Kwemhlaba Nekutfutfukiswa Kwetindzawo Tasemaphandleni (i-DALRRD), lisemnyakeni wesibili kwanyalo wekwandzisa inhlanyelo kute kutsi itfolakale kutsi ihlanyelwe nga-2025.vii.    Ngenyanga yeNkhwekhweti 2024, Indvuna Yetekulima, Kulungisa Kabusha Kwemhlaba Nekutfutfukiswa Kwetindzawo Tasemaphandleni lasivuma Sikimu Sesitifiketi Sehemphu kute kulawulwe kwehlukahlukana kanye nelizinga lekutfutfukisa lutfolwentfo lwehemphu kutsi kwesekelwe luhlelo lwenhlanyelo yehemphu lolusimeme.viii.    I-DALRRD yenta kutsi kube nemsebenti welucwaningo lolinganiselwa kulizingagugu lwetigidzi leti-R124 ne-ARC legcile ekwandziseni insangu kute isetjentiselwe kwelapha, umucu nalokunye, kwelusa sifo sesitfombo sensangu, kugcogca titfo temvelo tenhlanyelo nesitfombo, kutfutfukisa luhlelo lwenhlanyelo yeNsangu.ix.    EGauteng, ngekusebentisana neMkhandlu Wetesayensi Nelucwaningo Lwetetimboni, temabhizini la-10 lamancane, lasemkhatsini nalanetisebenti letimbalwa asekelwa kutsi kutsi atfutfukise umkhicito. I-DALRRD iyachubeka nekubonisana netifundza mayelana nekutinikela kudzimate kube ngunyalo. x.    Kwenta ncono likhoko lekusebenta lweLitiko lekwelusa kulinywa kwehemphu ngulabo labanetimvume, i-ARC yasungula luhlelo lolunemininingwane lwekucecesha letinsita tekuhlola.
(iv)    Inyanga Yetemisebenti Yahulumende Lehlanganisiwe
(a)    Ikhabhinethi itjelwe ngalamafisha mayelana nemasu ekuhlonipha Inyanga Yetemisebenti Yahulumende yalomnyaka.(b)    Inyanga Yetemisebenti Yahulumende yalonyaka igujwa ngaphasi kwengcikitsi letsi: “Hulumende losebentako.”(c)    Inyanga Yetemisebenti Yahulumende isikhumbuto sekutsi kusho kutsini kusebentela imimango kanye futsi nekubuka umtselela wahulumende lokhona, ikakhulu macondzana netindzaba tekuletsa tinsita.(d)    Kulomnyaka, iNingizimu Afrika igubha iminyaka lenge-30 yeNtsandvo Yelinyenti kanye nemnyaka we-27 weMtsetfo Lokusakhulunyisanwa Ngawo weBatho Pele njengeluhlakamsebenti lwekuletsa ingucuko ekuletseni tinsita emmangwnei lapha eNingizimu Afrika.(e)    Loluhlelo lwahulumende loluhlanganiswe kabanti lufaka ekhatsi Inyanga Ytemisebenti Yahulumende; Inyanga Yemagugu; Inyanga Yetekuvakasha kanye neNyanga ye-Arbor.
C.    Kubekwa etikhundleni
Kutawuhlolwa ticu tabo bonkhe lababekwe etikhundleni kubuye futsi kucinisekiswe kufaneleka kwabo mayelana nekufaneleka.  (a)    Mk.. Yolanda Batandwa Damoyi njengeMcondzisi weSigungu eBhodini yeKoporasi Yembuso Yelutjalomali
(b)     Mk. Thulisile Glory Manzini njengeMcondzisi Jikelele eLitikweni Letekutfutfukisa Emabhizinisi Lamancane.
(c)    Kukhetfwa kwemalunga eBhodi yaseNingizimu Afrika Lengumlawuli Wedayimani Nalokusansimbi Lokuligugu  
(i)    Mnu. Abiel Mngomezulu (Sihlalo);(ii)    Dkt. Natalie Skeepers     – Longasilo lilunga lelisesigungwini;(iii)    Mk. Fungai Mushohwe – Non-executive member;(iv)    Mk. Faith Tumelo Mokwena – Longasilo lilunga lelisesigungwini;(v)    Dkt. Tshepo David Khoza –     Longasilo lilunga lelisesigungwini;(vi)    Mk. Leanda-Marsha Mtshali – Longasilo lilunga lelisesigungwini;(vii)    Mnu. Norman Baloyi – Longasilo lilunga lelisesigungwini;(viii)    Mnu. Mawethu Cawe – Longasilo lilunga lelisesigungwini;(ix)    Adv Madikeledi Moloto –    (Lilunga lelikhulu leDMRE lelimelele);(x)    Mk. Rebone Nkambule – (Lilunga lelikhulu leDMRE lelimelele);(xi)    Mnu. Rangers  Molapo – (Lilunga lelikhulu leNUM lelimelele);(xii)    Mnu. Dingindawo Sibeko – (lilunga leNUM lelimelele lelimelele lomunye esikhundleni);(xiii)    Adv Leon Johannes Pretorius –    Lilunga lelikhulu le-UASA;(xiv)    Mk. Nongcebo Ngcobo – Lilunga lelikhulu leSARB;(xv)    Mk. Kamolegelo Manamela – Lilunga lelimelele esikhundleni salomunye leSARB;(xvi)    Mk. Nosiphiwo Mzamo –  (Lilunga lelite sikhundla); kanye(xvii)    neMnu. Cecil Khoza – (Lilunga lelite sikhundla).
(c)    Kukhetfwa kwemalunga kutsi angene eBhodini Yembuso Longumhwebi Ngedayimani(i)    Mnu Abbey Chikane (Sihlalo);(ii)    Mnu. Ernest Blom – Lilunga lelingekho esigungwini;(v)    Mk.. Komathie Kisten Govender – Lilunga lelingekho esigungwini;(vi)    Adv. Mpati Lebakeng – Lilunga lelingekho esigungwini;(vii)    Dkt. Olga Masekoa – Lomelele Litiko; (viii)    Mk. Hellen Diatile     Lilunga lelikhulu lelimelele iNUM;(ix)    Mnu. Thapelo Malekutu     Lilunga lelimelele lomunye esikhundleni leNUM;(x)    Mk. Adele Rossouw     Limema lelikhulu lelimelele iSolidarity;(xi)    Mnu. Johan Du Toit Böning – Lilunga lelimelele lomunye esikhundleni leSolidarity;(xii)    Mnu. Jacques Hugo – Lomelele i-UASA;(xiii)    Mk. Danile Nyakale – Lilunga lelikhulu le-IDC lelimelele;(xiv)    Mnu. Lefu Dlamini – Lilunga lelimelele esikhundleni salomunye le-IDC;(xv)    Mk.. Nosiphiwo Mzamo – Lilunga lelingekho esigungwini (Lelite sikhundla); kanye(xvi)    neMnu. Cecil Khosa –    Lilunga lelingekho esigungwini (Lelite sikhundla).
D. Imicimbi Letako
a)    Inyanga Yemagugu
•    Ngenyanga yeNyoni, iNingizimu Afrika Inyanga Yemagugu ngaphasi kwengcikitsi letsi: “Kugubha timphilo temachawe nemachawekati etfu lafa afela inkhululeko yetfu”.•    Ngalenyanga, hulumende utakwetfula Umklamo Wekulandza Labasekudzingisweni lokuhloswe ngayo kubuyisa ekhaya ematsambo alabo labalwela inkhululeko labashonela ekudzingisweni kusita imindeni kutsi iyendlulise lendzaba lebuhlungu, kanye nekwelapheka nekubuyisela sive setfu esimeni.•    Lomtamo locale kwentiwa uyincenye yeNchubomomo Yavelonkhe Yekubuyiswa Eveni kanye Nekubuyiselwa Kwematsambo Ebantfu Netintfo Letiligugu. Labo labanikela ngetimphilo tabo kulenkhululeko yetfu bavule indlela yentsandvo yelinyenti yetemtsetfosisekelo lesekelwe etikwemitsetfomgomo yesitfunti sebuntfu kanye nemalungelo lalinganako awonkhe wonkhe.•    Hulumende ucela bonkhe bantfu baseNingizimu Afrika kutsi basebentise Inyanga Yemagugu kutsi kukhutsatwe kakhulu kuhlangana ngekwetenhlalo neKwakha sive kanye nebunjalo besive lesabelana ngako kanye nekuhlonipha labo labanikela ngetimphilo tabo kute kutsi sitfole inkhululeko.
b)    Umhlangano Jikelele we-79 waMhlabuhlangene (i-UNGA)
•    Mengamelit Ramaphosa utawube ahola litsimba laseNingizimu Afrika kuNkhulumomphikiswano Jikelele kuSeshini ye-79 ye-UNGA eNew York kusukela mhla tinge-24  kuya mhla tinge-30 Inyoni 2024.  •    Kulomnyaka lomhlangano utawubanjwa ngaphasi kwengcikitsi letsi: “Bunye ekwehlukaneni, kute kuchutjekiselwe embili kuthula, intfutfuko lesimeme kanye nesitfunti sebuntfu kuwo wonkhe umuntfu etindzaweni tonkhe.”•    Mengameli Ramaphosa utakwetfula inkhulumo yakhe kuloMhlangano Jikelele mhla tinue-24 Inyoni 2024, anikete luhlolo lwesimo setinsayeya letikhona emhlabeni wonkhe netekuthula kwelivekati, kuvikeleka kanye netentfutfuko.•    Ngembikwekucala kwe-UNGA ye-79, Mabhalane Jikelele waMhlabuhlangene utawubita Ingcungcutsela Yelikusasa mhla tingu-20 nangemhla tingu-21 Inyoni 2024 eNhlokohhovisi ye-UN. Lengcungcutsela ihlanganisa baholi bemhlaba kute kwentiwe sivumelwane lesisha semave emhlaba lesimayelana nekutsi kenje singaletfwa njani simo sanyalo lesincono kodvwa kunakekelwe futsi nelikusasa.
c)    Umbukiso wase-Afrika Ngetasemkhatsini Nekuvikela (i-AAD) neNembukiso waseMoyeni wanga-2024.
•    Mengameli Ramaphosa utawuvula lombukiso we-AAD, lotawube umhla ti-18 kuya mhla tinge-22 Inyoni 2024 lapha eSisindzeni Sembutfo Wasemoyeni saseWaterkloof eGauteng ngaphasi kwengcikitsi letsi: “Kuhlwaya Tindlela Letinsha, Kwabelana Ngetisombululo, Kukhombisa Tingucuko Letinsha Nekukhona Kwenta”.•    I-AAD ngiyo kuphela lebukisa ngeTekuvikela lobanjelwa keleLivekati lase-Afrika lowentitwa yiNingizimu Afrika futsi lotsatfwa njengalomunye walesitfupha lesetulu kukhalenda yeTekuvikela emhlabeni wonkhe lonaletinjongo letilandzelako:    kubukisa ngeTekuvikela netebuchwephese basemkhatsini lobusandza kusungulwa nalobusungulwe futsi bakhiw alapha eNingizimu Afrika kanye nasemhlabeni wonkhe.    kukhutsata nekuchubela embili kutfunyelwa timphahla kulamanye emave langephandle lokuyintfo lesimamisa timboni Tekuvikela netetindizamshini.    Kugcugcutela nekucinisa indzawo yeNingizimu Afrika njengemgcugcuteli lemcoka wetingucuko letinsha neKwakha imphahla.    kuchuba inchubo yekucinisa emanethiwekhi etebudlelwane bemave emhlaba; emkhatsini wemabhizinisi nalamanye emabhizinisi nasemkhatsini wahulumende nalabanye bohulumende.     kukhangisa live laseNingizimu Afrika njengendzawo lengendzawo longatikhetsela yona kuyivakashela nekuchuba kuyo temabhizinisi.    kufaka ligalelo ekudaleni imisebenti.    Kudala inkhundla yetemfundvo yekugcugcutela Imisebenti lengafundzelwa yetekuvikela neyetindizamshini kanye netingucuko letinsha yelusha.
d)    Umchudzelwano we-FIBA Walabangephasi kwe-18 we-AfroBasket
•    Kwanyalo live laseNingizimu Afrika lingenisa Umcudzelwano weLibhola Letandla wase-Afrika walabangephasi kweminyaka le-18 yetive le-12 lapha ePitoli kusukela mhla lu-1 kuya mhla ti-14 Inyoni 2024. Lomchudzelwane udlalwa ngemacembu elibhola letandla essive alabadvuna laba-12 kanye nabomake laba-12 lahlukaniswe aba ngemacembu lamatstafu, lelo le cembu lelakhiwa ngemacembu lamane.
e)    Kusayinwa Kwekufezekiswa Kwendlelanchubo emkhatsini weLitiko Letemfundvo Lesisekelo neLitiko Letemidlalo, Buciko Nemasiko
•    Mhla ti-4 Inyoni 2024, Indvuna yeLitiko Letemfundvo Lesisekelo neNdvuna yeLitiko Letemidlalo, Buciko Nemasiko tisayine Indlelanchubo Yekufezekisa kute kukhutsatwe bunjalo betemidlalo etikolweni, kanye futsi nekwesekela Imisebenti lebalulekile lehlanganisa emasiko nekharikhulamu etikolweni tetfu kute kusitwe kutsi bafundzi batfutfuke ngalokuphelele kanye nekubasita kutsi batfutfukise emakhono eliso lekuhlaba kanye nemakhonokwenta ekuphuelela kanye nekuba takhamuti letishukumako talelive.
•    Lendlelanchubo ifaka ekhatsi tinhlelo letinyenti tekusebentisana letifanana nemancusa eTemidlalo; Inkambu Yavelonkhe Yelusha; Imidlalo Yendzabuko; Emacembu eKufundza; Luhlelo Lwemfundvo Yemagugu; iSpelling Bee; Luhlelo Lwaebantfu Labancana Labatsandza Live Labo; Imfundvo Yekutivocavoca; Luhlelo Lwavelonkhe Lwemalayibhrari; Imiculo Yemakhaya Ye-Eisteddfod yeTikolo taseNingizimu Afrika; Liviki Lavelonkhe Lekucaphelisa Ngekubeka Emarekhodi, emkhatsini walokunye.
E. Imilayeto
1. Yekuhalalisela
Ikhabhinethi ivakalisa kuhalalisa kwayo netifiso letinhle:
•    Kubacwaningi baseNingizimu Afrika labatibandzakanye kuloufundvolucwaningo loluyincalisakuvela, iBEAT-Tuberculosis (iTB), loluluhlelo lwekucala emhlabeni ekulweni kwesifo sesifuna lesingalaleli imitsi kuwo onkhe emacembu emananibantfu, ngekuba nemtselela kunchubomgomo yemave emhlaba yeNhlangano Yemhlaba Yetemphilo yekwelapha iTB. •    KuboWarona Tsiane na-Onalerona Tsiane, labatiwa njengeTee Sisters, ngekutsi balale sitsatfu eNdveni Yemhlaba Yemchudzelwane Wetemabhizinisi lebewubanjelwe eJapan. ITee Sisters (iphindze futsi yawina imiklomelo lemibili Yetinjongo Tentfutfuko Lesimeme kaMhlabuhlangene, ikakhulu Injongo ye-1 (kubete Buphuya) kanye neNjongo ye-16 (Yekuthula, Bulungiswa Netikhungo Leticinile).•    Ema-athilethiki etfu essive kuMchudzelwane Wemhlaba Walabangephasi Kwe-20 Nemidlalo Yemapharalimphiki, abonakale: o    angulabagijima ngesivivinini lesikhulu emhlabeni, umsubatsi Bayanda Walaza ngendondo yegolide ku-100m kanye naku-200m kuwemancamu kuChudzelwane Wemhlaba walabangephasi kwe-20. Kwanyalo Walaza wenta matekuletjeni wakhe lapha eCurro Hazeldean ePitoli.o    KuBradley Nkoana ngekutfola indondo yelitfusi ku-100m kuwemancamu eMchudzelwaneni Wemhlaba Walabangephasi Kwa-20 (U20)o    Ku-Udeme Okon ngendondo yegolide kuwemancamu we-400m eMchudzelwaneni Wemhlaba Walabangephasi Kwa-20.o    Ngendondo yesiliva licembu lemadvodza ku-4x400m ngekugijima baniketane indvuku (BoBryan Katoo, Sihle Mahlangu, Njabulo Mbatha, Udeme Okon) kuMchudzelwane Wemhlaba Walabangephasi Kwe-20.o    KuJL van Rensburg ngendondo yeSiliva kulabadvuna labajikijela imbokodvo eMchudzelwaneni Wemhlaba Walabangephasi kwa-20 wemancamu. o    KuHannah van Niekerk ngendondo yakhe yelitfusi emivalweni legalujwako  we-400m eMchudzelwaneni Wemhlaba Walabangephasi Kwa-20.o    KuMpumelelo Mhlongo ngendondo yakhe yeGolide kanye nangelirekhodi lelisha lemhlaba  eMadvodzeni ku-T44 100m eMidlalweni Yemapharalimphiki eParis.o    KuLouzanne Coetzee ngendondo yakhe yeLitfusi kuBomake ku-T11 1500 eMidlalweni Yemapharalimphiki eParis.
•    KuRonwen Williams, lozinti weBafana-Bafana naweMamelodi Sundowns, ngekwenyulwa kweligama lakhe njengalomunye wabolozinti labalishumi (10) labaphuma embili emhlabeni wonkhe emikomelweni ye  Ballon d’Or.•    KuMabhokobhoko, ngekwehula i-All Blacks eMchudzelwaneni  weCasttle Lager weLibhola Lembhoco ngeMgcibelo, mhla tinge-31 Ingci 2024.  •    Ku-Ejensi Yesitimela Lesilayisha Bantfu saseNingizimu Afrika (i-PRASA) kanye neGautrain ngekuletsa luhlelo lwetekutfutsa loluhlanganisiwe lelenta kutsi bantfu baseNingizimu Afrika bakhone kubukela matfupha umdlalo welibhola lembhoco emkhatsini weMabhokobhoko nema-All Blacks. Ikhabhinethi iyachubeka nekugcugcutela ummango kutsi ucaphele ugibele sitimele sePRASA lesineluphawu lolubhalwe kutsi iminyaka lenge-30 yenkhululeko nentsandvo yelinyenti.
4.    YekudzabukaIkhabhinethi ivakalisa kudzabuka kwayo kubangani nasemndenini:
•    WaSolwati Brian O'Connell, Umphatsi waphambilini neShansela yeNyuvesi yaseNshonalanga Kapa. Usebente njengeMphatsi neLisekela Lashansela kusukela nga-2001 kwadzimate kwaba ngumnyaka wa-2014.•    Walowatiwako wemsakato namabonakhashaneradio Thabiso Sikwane, umsakati longumakadzebona lokhutsatse bantfu labanengi eveni lonkhe.•    Wembongi Bishop Jessica Mbangeni, labekatiwa ngemakhono ache ekuhaya tinkondlo. Kusebenta kwakhe kufaka ekhatsi kuhaya ngesikhatsi samengameli waphambilini Thabo Mbeki nakabekwako nga-199 kanye nasekhonsathini  i-46664 yaMengameli waphambilini Nelson Mandela.•    WaMnu. Mphakamisi Nciweni, thishela waseKwaZakhele Primary School eMphumalanga Kapa, lowabulawa ngulabafuna kukhokhelwa imali ngenkhani ekhatsi ejalidini lesikolo.
Imibuto: Mk. Nomonde Mnukwa – Lisekela Lesikhulumi saHulumendeMakhalekhikhini: 083 653 7485"
"Sitatimende seMhlangano weKhabinethi wangaLesitsatfu, mhla ti-18 Inyoni 2024",20 Sep 2024,https://www.gov.za/news/cabinet-statements/statement-cabinet-meeting-18-september-2024-20-sep-2024,https://www.gov.za/ss/news/cabinet-statements/sitatimende-semhlangano-wekhabinethi-wangalesitsatfu-mhla-ti-18-inyoni-2024,"A.    Tindzaba Telive
1.    Temnotfo1.1    Tinkhomba Letinhle Tetemnotfo1.1.1    I khabhinethi itemukele tinkhomba letinhle tetemnotfo ngekwedatha lekhishwe Lubalobalo LwaseNingizimu Afrika (i-StatsSA).1.1.2    Mhla ti-3 Inyoni 2024, i-StatsSA simemetele kwenyuka ngemaphesenti la-0.4 kweSamba seMkhicito waseKhaya (i-GDP) ngekota yesibili ya-2024. Lokwenyuka kwaba ngenca yentfutfuko emkhakheni wetekwakha imphahla ngemaphesenti la-1.7 nakucatsaniswa nemnyaka lophelile ngesikhatsi lesifanako.1.1.3    Letintfutfuko emkhakheni wetekwakhwa timphahla betichutjwa tinhlangotsi letisihlanu (5) tetinhlangotsi letilishumi (10) tetekwakhwa imphahla, letibitwa ngekutsi tekudla netinatfo, insimbi nesitili lesisisekelo, imikhicito yalokusansimbi lete insimbi, imikhakha yemikhicito lesansimbi kanye neyemishini lekhombise kwenyuka ekukhiciteni.1.1.4    Kuvuseteleka kwemkhakha wetekwakha imphahla kuliphuzu lelimcoka lemphumelelo ekuguculeni futsi umnotfo waseNingizimu Afrika usuke kutekulima ube wetetimboni.1.1.5    Kwengeta kuloko, Inkhombantsengo Lesetulu Yekuntsenga Kwebatsengi kuto tonkhe tindzawo letisemadolobheni ikhombise kutsi kwehla kwemandla emali  ngemnyaka kwenyanga yeNgci 2024 kwaba nge-4.4%  lelehle lasuka ku-4.6% ngaKholwane 2024. Lizinga lekwehla kwemandla emali letemphahla belinge-4.4%, lelehle lasuka ku-4.6% ngaKholwane 2024, nekutsi, ngalokufananako lizinga lekwehla kwemandla emali letetinsita beliku 4.5%, lehle lasuka ku-4.7% ngaKholwane 2024. Kube nekutfutfuka lokungagucugucuki kwe-CPI kusukela ngeNdlovulenkhulu 2024.
1.2    Kuvusetelwa Kabusha kweTinkampani Letingephasi kweMbuso (ema-SOC)
1.2.1    Ikhabhinethi yayemukela inchubekelembili letintile leyentiwako yekuvusetelwa kabusha kwem-SOC kanye nekutsi tintfutfuko ekusebenteni kwema-SOC  kutawuba nemtselela lomuhle ekufakeni ligalelo lemkhankhaso wekukugucula umnotfo waseNingizimu Afrika ube wetetimboni.1.2.2    Macondzana naloku, kuyacapheleka kutsi bakaDenel bakhombise inzuzo yetigidzi letinge-R390 ngembikwentalo nemtselo ngemnyakatimali wanga-2023/24, kwatsi lusebentisomali lolungekho emtsetfweni lwehla ngemaphesenti lange-98. I-PRASA  ibe nenchubekelembili lenemandla ekwenteni kutsi titimela letilayisha bantfu tibuyele emvileni wato ngekutsi kube netindzawo tekusebenta kwetitimela letinge-31 taletinge-40 nyalo letisebentako, nekutsi Lisu laka-Eskom Lekubuyisela Esimeni Futsi liyachubeka nekuveta imiphumela lemihle,  lefanana nekucishwa kwagezi ngenhloso yekuwonga losekumiswe tinsuku letingetulu kwaleti-175 njengaloku kungumhla ti-18 Inyoni 2024 nje.
2.    Kulwa neBugebengu neNkhohlakalo
2.1 I-Operation Shanela
2.1.1 Ikhabhinethi iyemukele inchubekelembil leseyentiwe ekulweni nebugebengu ngekusebentisa umkhankhaso we-Operation Shanela.  Emkhatsini wamhla ti-2 namhla ti-8 Inyoni 2024, ema-ejensi ekucinisekisa kugcinwa kweMtsetfo abopha basolwa laba-13 691 ngemacala lamabi kakhulu lafanana nekubulala, kudlwengula, kutfolakala netibhamu letingekho emtsetfweni kanye nekubamba inkunzi emabhizinisi. Kusukela wetfulwa ngeNkhwekhweti 2023, umkhankhaso we-Operation Shanela kube nemphumela wekuboshwa kwebasolwa laba-850 375, kanye nekudliwa kwetibhamu letingekho emtsetfweni letinge-824 kanye netinhlavu letingetulu kwe-17 282. Kwengeta kuloku, tidzakamiva tesamba lesingetulu kwetigidzi le-R13 letatfolakala eSikhumulweni Setindiza Semave Emhlaba i-OR Tambo etinyangeni letimbili letengcile, kanye nelitfusi lesamba lesingetulu kwetigidzi letinge-R20 leyatfolakala endzaweni yetinsimbi letindzala edvute naseDurban kanye nemsolwa munye lowabanjwa.2.1.2 Ngekusebentisa umkhankhaso lomhibahiba lochumene kanye nekusebenta lokuholwa tebunhloli, ema-ejensi lacinisekisa ngekugcinwa kwemtsetfo lagcile ekubhidliteni bugebengu lobuhleliwe bekufuna kukhokhelwa imali ngenkhani eveni lonkhana. Emavikini lamabili lengcile, bantfu labafuna kukhokhelwa imali ngenkhani laba-14 babanjiwe etifundzeni letahlukahlukene.
2.2 Kuvusetela Kabusha Bucotfo Betisebenti Leticinisekisa Kugcinwa Kwemtsetfo
2.2.1. Ngekusebentisa kusebentisana lokumhibahiba, ema-ejensi lacinisekisa kugcinwa kweMtsetfo abophe basolwa la-14 eMpumalanga ngemacala ekukhwabanisa nenkhohlakalo ngekukhipha tincwadzi tekushayela nekufundzela kushayela ngalokungekho emtsetfweni, kanye futsi netisebenti tethrafiki leti-11 tibanjiwe ngekwemukela imidizo kubashayeli betimoto emgwacweni ku-N1 losibhabhadla eLimpopo.2.2.2 Emaphoyisa lamatsatfu labengekho emsebentini kanye nesakhamuti babanjiwe eDurban, eKZN ngekufuna umdizo we-R100 00 kusomabhizinisi kute kukhululwe timphahla lebetemukiwe, kanye nemaphoyisa lamane latiletse wona ngekwawo emaphoyiseni ngalo lona lelicala.  2.2.3 Nalokwengetekile, basolwa labasiphohlongo babanjwe ngekusolwa kutsi batibandzakanye ekukhwabaniseni kwemathenda nenkhohlakalo lefinyelela etigidzini letinge-R850 eDolobhenikati laseKapa, eNshonalanga Kapa.
3.    Temfundvo 
3.1 Ikhabhinethi icele tonkhe titjudeni letifanelekako kuyawungena nalesetivele setingenile kuyawufundza ticu ngemuva kwekuphotfula matekuletjeni kutsi tifake ticelo temfundzate weSikimu Savelonkhe Sekusita Titjudeni Ngetetimali (i-NSFAS) kanye nemalimboleko nasekuvulwe litfuba lekufaka ticelo nge-inthanethi ngaLesihlanu, mhla tinge-20 Inyoni 2024 temnyaka wekufundza wanga-2025. Kute ufake sicelo, leto titjudeni letinesifiso kanye naleto letibuyako kutewuchubeka nekufundza kufanele kutsi tivakashele my.nsfas.org.za.
3.2 Umtsetfo Wekuchibela Imitsetfo Yetemfundvo Lesisekelo (i-BELA)
3.2.1 Ikhabhinethi ikwemukele kusayinwa nguMengameli Ramaphosa kweMtsetfosivivinyo we-BELA kutsi ube nguMtsetfo, lokuyinkhomba yesinyatselo lesimcoka sekugucula nasekwenteni ncono luhlelo lwetfu lwemfundvo lesisekelo. LoMtsetfo  loshayiwe lobe yintfo lemcoka udzinga imitimba lephetse tikolo kutsi icubungule tidzingo tetelulwimi temmango ngebubanti kute kucinisekiswe kutsi kuba nekufakwa kwawonkhe wonkhe kutemfundvo.3.2.2 Esinyatselweni sekucinisa temfundvo yekutfutfuka ngeminyaka yekucala yemntfwana, Umtsetfo i-BELA wenta kutsi Libanga R libe ngumnyaka webudzala wekucala sikolo lophocelekile. Uphindze futsi wente batali kutsi batilandze ngekutsi kube bugebengu kwehluleka kwebatali kutsi bacinisekise kutsi bantfwababo bayaya esikolweni. 3.2.3 Ikhabhinethi yachubeka yemukela sincumo saMengameli Ramaphosa sekutsi avumele tinyanga letintsatfu tekucocisana mayelana nemabintana lamabili lamayelana nekwemukelwa esikolweni kanye nelulwimi njengencenye yekucinisekisa kubumbana kwavelonkhe.
4.    Temphilo
4.1 Sifo se-MPOX 
4.1.1 Kute kuncishiswe kubhebhetseka kwesifo se-mpox, bonkhe bantfu baseNingizimu Afrika bayagcugcutelwa kutsi batsatse tinyatselo tekulandzela tindlela tekungalashwa ngemitsi. Loku kufaka ekhatsi kugeza njalo tandla ngemanti lanensipho nome kusebentisa sibulalimagciwane lesine-alkhoholi.4.1.2 Nanome bungoti bekwesuleleka kabanti nge-Mpox lapha eveni kusasephasi, sehlakalo lesengetiwe se-Mpox sicinisekisiwe nekutsi-ke ngaleyo ndlela emanani etehlakalo leseticinisekisiwe tinge-25 lapha eNingizimu Afrika kusukea lesifo sabhedvuka ngeNkhwekhweti 2024.
4.2 Kubhedvuka kweMtfundzangati – eSigodzini saseMopani eLimpopo
4.2.1 Ikhabhinethi yetfulelwa ngelwatiso lolusesikhatsini lolumayelana nekubhedvuka kweMtfundzangati eGreater Tzaneen eMopani (eLimpopo) lapho bafundzi la-150 bahlolwe batfolakala baneMtfundzangati.4.2.2 Licembu Lemsebenti leSifundza lasungulwa nguhulumende weSifundza saseLimpopo nekutsi imitamo iyentiwa yekuvimba kubhebhetseka kwalesifo lesitfolakala emantini, kulwa nekubhebhetseka kwalesifo kanye nekubukana nekuhlola lizingasimo lemanti kuleto tindzawo letitsintsekile.4.2.3 Umtfundzangati wesuleleka ngekutsintsana nemanti langcolisekile. Ikhabhinethi icela kakhulu ummango kutsi ucinisekise kutsi bantfwana ababhukushi nome abadlali emantini longingenteka kutsi angcolisekile. 4.2.4 Batali nebondli kufanele kutsi batsatse ngekushesha bantfwana lokusolakala kutsi basuleleke ngalesifo babase esikhungweni setemphilo lesisedvute kutsi bayekwelashwa.
4.3 Kubhedvuka kweMatele eSarah Baartman, eMphumalanga Kapa
4.3.1 Ikhabhinethi icele bonkhe balimi labafuye imfuyo kutsi banciphise kuhamba kwetilwane ngemva kwalokubhedvuka kwematele kubomasipala baseKouga naseKoukamma labaseSigodzini saSarah Baartman eMphumalanga Kapa.4.3.2 Kuhamba kwetilwane tingene tiphume kulesigodzi lesitsintsekile kuyachutjekwa nekutsi kucashelwe kute kuvikelwe kubhebhetseka kwalesifo kuye etindzaweni letingakatsintseki ngekulandzela Lulawulo Lwendzawo Lwesifo.4.3.3    Ikhabhinethi ikhumbute bantfu baseNingizimu Afrika kutsi kuhanjiswa kwemfuyo kusuka kulenye indzawo kuye kulenye kudzinga Imvume Yekutfutsa letfolakala ehhovisi ladokotela wembuso wetilwane.
5.    Lulawulo lwe-GNU 
5.1    Ikhabhinethi yasemukela sincumo saMengameli Ramaphosa sekubeka kutsi kube neMtimba lotawugcogca futsi usabalalise lwatiso ezingeni lahulumende lolumayelana netindzaba emacembu laku-GNU labona kutsi kukhona lokumcoka lahluka kuko.B. Tincumo teKhabhinethi(i) Kushicilela kweNchubomgomo Leluhlaka Yekucondzisa lemayelana nekungasachubeki kusetjentiswa kwetinombolo tesimo lesiphutfumako bo-10177, 10111 na-107 kute kubonisanwe nemmango 
(a) Ikhabhinethi yakuvuma kushicilelwa kwaleNchubomgomo Leluhlaka Yekucondzisa lemayelana nekungasachubeki kusetjentiswa kwetinombolo tesimo lesiphutfumako bo-10177, 10111 na-107 kute kutsi ummango uphawule.(b) Ikhabhinethi yatinaka tinyatselo lesetikhona kute kutsi iNingizimu Afrika intjintjele enombolini yinye yesimo lesiphutfumako lenekhodi lemfisha letsi 112. Loku kutawenta siciniseko sekutsi bantfu labasenkingeni kubete sidzingo sekukhumbulana netinombolo letinengi nabadzinga tinsita letiphutfumako nome tincingo tabo tingacondziswa ngalokwanele.(ii) Umtsetfo Lokusakhulunyisanwa Ngawo lomayelana neNtfutfuko kanye neKugcugcutela Tekuvakasha lapha eNingizimu Afrika
(a) Ikhabhinethi yawuvuma loMtsetfo Lokusakhulunyisanwa Ngawo lamayelana neNtfutfuko kanye neKugcugcutela Tekuvakasha lapha eNingizimu Afrika kute kutsi ummango uphawule ngawo. Lenchubomgomo ihlose kwandzisa ligalelo lelifakwa tekuvakasha emnotfweni waseNingizimu Afrika ngebubanti ngekusebentisa imitsamo leyandzile yetivakashi.(b) Nga-2023, Ikhabhinethi yakuvuma kushicilelwa kweMtsetfo Lohlongotwako lomayelana neKutfutfukisa Tekuvakasha eNingizimu Afrika, kanye nekuphawula lokuvela emacenjini latsintsekiel kwafakwa kulenchubmgomo. LoMtsetfo Lokusakhulunyisanwa Ngawo nyalo uniketa luhlakamsebenti lwenchubomgomo lokuvunyelenwe ngalo kanye netinkhombandlela tekutfutfukisa tekuvakasha nekutigcugcutela lapha eNingizimu Afrika. (c) Lenchubomgomo itawugcugcutela temabhizinisi kumkhakha wetekuvakasha kanye nekucinisekisa ligalelo lelentiwe ncono lalomkhakha kutekucashwa. Tiphakamiso tenchubomgomo tiphindze futsi tigcile ekwenteni kutsi inchubomgomo yetekuvakasha ihambisane netinhlelomsebenti letikhona njenganyalo tenchubomgomo yahulumende, kanye nekwenta ncono kucina kwalomkhakha kanye nekukhona kutsi uphendvule etimeni letibucayi. (iii) Emabhizinisi Lamancane lacashe bantfu labambalwa, Labangephasi kwe-50 Labangephasi kwe-250 kanye nemaBhizinisi Lasemkhatsini (ema-MSME) kanye neNchubomgomo Yekusita Ngetimali Emakoporasi.
(a) Ikhabhinethi yavuma Inchubomgomo yekugcina yema-MSME kanye neNchubomgomo Yekusita Ngetimali Emakoporasi kutsi icale kusebenta. Lenchubomgomo ihlose kucedza tihibe letivimbela ema-MSME kanye nemakoporasi kutsi atfole kwesekelwa ngetimali. Letingenelelo titawuphindza futsi tisite kutsi kube nekuntjintja lokute sihibe kusuka kumabhizinisi langakahleleki kuya kumabhizinisi lahlelekile kanye nekusuka kumabhizinisi lamancane lacashe bantfu labangephasi kwe-50 kuya kumabhizinisi lacashe bantfu labange-250.  (b) Lenchubomgomo yenta kutsi kube nekudaleka kwesimondzawo sekusita ngetetimali emacembu lahlosiwe njengelusha, bomake kanye nebantfu labaphila nekukhubateka. Lenchubomgomo iyincenye yaletinye tingenelelo tekwesekela emabhizinisi lamancane, lokufaka ekhatsi Luhlakamsebenti Lwavelonkhe Lwekutfutfukisa Emabhizinisi Lamancane Lahlanganisiwe lolwavunywa yiKhabhinethi nga-2022.(c) Hulumende ukubeke embili njengentfo lekumele kucalwe ngayo kwentiwa kwesekele ema-MSME kanye nemakoporasi ngobe lamabhizinisi ngawo ladala Imisebenti leminyenti futsi aniketa ematfuba lamanyenti bantfu kutsi bakhone kutiphilisa.(d) Kufezekiswa kwalenchubomgomo kutawucedza ligebe lesikweleti eluhlelweni lenhlalomphilo yemaMSME kanye nekwenta kutsi kube nekukhula kutemnotfo, lokuyintfo hulumende layibeke embili kucala ngayo ayente.
(iv) Lisubuciko Lavelonkhe leTekuvakasha Ubuke Tinkhanyeti neLisu Lekufezekisa langa-2023-2033
(a) Ikhabhinethi ikuvumile kushicilelwa kweLisibuciko Lavelonkhe leTekuvakasha Ubuke Tinkhanyeti neLisu Lekufezekisa loko kute kutsi ummango uphawule.(b) Lelisubuciko kuhloswe ngalo kubeka live laseNingizimu Afrika ezingeni lemhlaba njengendzawo yekuvakashelwa ubuke tinkhanyeti, nekutsi loku kutawukhutsata intfutfuko kutemnotfo kanye nekucashwa kumkhakha wetekuvakasha. INingizimu Afrika live lekucala lase-Afrika kusungula Lisubuciko Lavelonkhe Letekuvakasha Ubuke Tinkhanyeti, nekutsi loku kutawukhutsata kwehlukahlukana kwetekuvakasha kwalelive. (c) Lelisubuciko ligcile etinsikeni letahlukahlukene, letibitwa ngekutsi kutfutfukisa sakhiwonchanti, kwenta kutsi tingoni tekuvasha ubuke tinkhanyenti tisebente ngalokusetulu, kusebentisana nahulumende nemikhakha letimele, tekuvakasha letifaka wonkhe wonkhe nengucuko.(d) INingizimu Afrika itichenya ngalokuhlelo lolungakavami lokwenta kutsi ibe yindzawo lefanele yekuvakashelwa kubukwe tinkhanyeti. Loku kufaka ekhatsi tibhakabhaka tasebusuku letingakangcoliseki kanye netimo telitulu letinhle.(e) Litiko Letekuvakasha, ngekubambisana neLitiko Letesayensi Netingucuko Letinsha, litakwetfula Lisubuciko Lavelonkhe Letekuvakasha Ubuke Tinkhanyeti ngelusuku lwekugubha Lusuku Lwavelonkhe Lwetekuvakasha eNyakatfo Kapa mhla tinge-27 Inyoni 2024, lapho kubekwe khona iphrojekthi yeSquare Kilometer Array.  (v) Lisu Lengucuko Lekusebenta Kwabomasipala
(a) Ikhabhinethi yemukela futsi yavuma Sihlalo, emalunga kanye nemibandzela lengetiwe lokutawubukwa kuyo eLikomidi Lelihlanganisa Tindvuna (i-IMC) lelimayelana nekufezekisa imitamo yakulungisa kusebenta kwahulumende wasekhaya lokungekho ezingeni lelihle.(b) Inhloso leshwabhakanya konkhe ye-IMC kwengamela kufezekiswa kwemisebenti lenhlobonhlobo yekulungisa kungasebenti ngalokusezingeni lelihle kwahulumende wendzawo ngekusebentisa tingenelelo letahlukahlukene kulemikhakha ngco lelandzelako:
i. Bungcweti bahulumende wendzawo;ii. Kutilandza, kwengamela umsebenti wahulumende kanye nelulawulo lwekucabanga ngemiphumela letawulandzela;iii. Kubusa, kusimama kutepolitiki nekuphatsa;iv. Lulawulo lwetetimali kanye nemiphumela yeluhlolomabhuku lencono;v. Kuletsa tinsita kanye nekugcina sakhiwonchanti sisesimeni lesisebentako;vi. Intfutfuko yetemnotfo wendzawo kanye nekuhlela indzawo; kanyevii. Nebudlelwane emkhatsini wahulumende nasemkhatsini wabohulumende.
(c) I-IMC itawubeka embili tingenelelo letawucala ngato itente kubomasipala labadvonsa kamatima kakhulu.(d) Ikhabhinethi yachubeka yakhipha sicondziso yaticondzisa ematikweni ahulumende kanye netikhungo tahulumende kutsi tikhokhele ngekushesha tikweleti tato letikweleta tona bomasipala nekutsi Temafa Tavelonkhe tanikwa lomsebenti wekucinisekisa kutsi loku kuyentiwa.(vi) Sikweleti sabomasipala lesisilele emuva kumabhodi etemanti
(a) Ikhabhinethi yatjelwa ngalamafisha mayelana netikweleti tabomasipala letikhulako naletingasimami labatkweleta emabhodi etemanti, kunginyalo loko sekubeke ebungotini kusimama kweVaal Central Water Board lekweletwa tigidzigidzi le-R9.9 kanye neMagalies Water tigidzi letinge-R930 ekupheleni kwaKholwane 2024 sekungenteka kutsi lamabhodi lamabili acwile etikweletini. (b) Tikweleti lokukweletwa tona emabhodi etemanti tinebungoti bekukhinyabeta kuphakelwa kwemanti ngisho nakubomasipala labatikhokhelako tikweleti tabo.(d) Ikhabhinethi yavuma kutsi kusungulwe i-IMC letawulungisa indzaba yekugucula bomasipala kutsi basebente ngemphumelelo. I-IMC itawuphindza futsi ibeke embili tingenelelo lokutawucalwa ngato tentiwe kute kulungiswe indzaba yekukhokhela tikweleti tabomasipala emabhodini etemanti, ikakhulu kulawo lasabukene nekucwila etikweletini.C. Umtsetfosivivinyo1. Umtsetfosivivinyo Wetebuholi bemaKhoi-San wanga-2024
1.1. Ikhabhineti yakuvuma kungeniswa ePhalamende kweMtsetfosivivinyo Wetebuholi Bendzabuko bemaKhoi-San wanga-2024. LoMtsetfosivivinyo uphendvula sijubo seNkantolo Yemtsetfosisekelo leyamemetela kutsi Umtsetfo Wetendzabuko neBuholi bemaKhoi-San, wanga-2019 (Umtsetfo Nombolo 3 wanga-2019) kutsi awukho emtsetfweni ngenca yekutibandzakanya kwemmango lokungakaneli lokwentiwa yiPhalamende.1.2. LoMtsetfosivivinyo utawunika Iphalamende litfuba lekutsi ihambisane nemyalo weNkantolo Yemtsetfosisekelo. LoMtsetfo Wetendzabuko neBuholi bemaKhoi-San wanga-2019 wangena esikhundleni seMtsetfo Weluhlakamsebenti Lwetebuholi Bendzabuko Nekubusa, wanga-2003 Umtsetfo Nombolo 41 wanga-2003) 
D. Lwatiso lolusesikhatsini loluya kuKhabhinethi1. Imiphumela yeLuvakasho lweMbuso lwekuya eShayina kanye nekutibandzakanya eNkhundleni Yekusebentisana kweShayina ne-Afrika (i-FOCAC)
1.1. Ikhabhinethi yatjelwa ngalamafishane macondzana nemiphumela neLuvakasho lweMbuso lolusandza kwenteka lolube yimphumelelo lwekuya eRiphabhlikhi Yebantfu baseShayina kanye nemhlangano we-FOCAC eBeijing, kuleShayina kusukela mhla ti-2 kuya mhla ti-6 Inyoni 2024. Ikhabhinethi yanaka lemiphumela lemcoka yeNingizimu Afrika:1.1.1. Sivumelwane sekugucula umumo wetekuhweba kutsi ube ngulofaka kakhulu lizinga leselengetiwe emikhicitweni leyentiwe, ikakhulu sivumelwane sekuntjintjiselana ngeluhlu lemikhicito le-100 lenelizinga leselengetiwe lebuya eNingizimu Afrika leShayina lelingayibuka kutsi liyitsenge. 1.1.2. Kwengeta kuloko, iNingizimu Afrika ikhone kutsi yenta kube nekusebentisana neleShayina emazingeni lamatsatfu etinchubo tekukhicita letiphatselene nekwehlisa ikhabhoni, kwenta idijithali, tekutfutsa netinchubo tenhlangano. Lokusebentisana kutawuvula indlela yekugcugcutela lutjalomali kutigitjelwa letisebentisa gezi, kwacha emabhethri, kugcinwa kwemandla lavusetelelekako, kanye nekubona Tinkhaba Tetemnotfo Letikhetsekile kanye neTindzawo Tekutfutfukisa Tetimboni.   1.1.3. Batjalitimali labamcoka baseShayina baseShenzhen naseBeijing bavakalisa inshisekelo yabo yekutsi banganwebela lutjalomali lwabo nome kwakha tindlu emhlabeni lokungazange sekwahiwe lutfo kuwo lapha eNingizimu Afrika.  1.1.4. Kwasayinwa Imemorandamu Yekuvisisana ngesikhatsi kunaloluvakasho lwembuso lokuhloswe ngalo kugcugcutela kusebentisana emkhatsini weleShayina neNingizimu Afrika.1.1.5 LeMemorandamu Yekuvisisana ifaka ekhatsi Imemorandamu Yekuvisisana leyincalakwenteka lemayelana neMatele (i-FMD) lenemikhawulo wemitsetfo yekuvimbela tekutfumela inyama yenkhomo kuleto tigodzi letitsite letitsintseke nge-FMD kunekutsi kube ngulelive lonkhe. Umsebenti lomayenana nale-MoU wacala ngesikhatsi seKuphatsa kweSitfupha.2. Umbiko wenchubekelembili lomayelana nekubuyiswa eZambiya naseZimbabwe kwematsambo ebalweli benkhululeko.
2.1. Ikhabhinethi yatfola lwatiso lolusesikhatsini lolumayelana nemalungiselelo ekulandza ematsambo ebalweli benkhululeko baseNingizimu Afrika labangcwatjwa eZimbabwe naseZambiya. Emkhatsini walawo matsambo latawulandvwa aletfwe eNingizimu Afrika alabo ebazabalazi labamnkantjubovu bo-Adv. Duma Nokwe, Mama Florence Mophosho naBasil February. 2.2. Kuletfwa kwalamatsambo lasuka eZambiya naseZimbabwe kuyincenye yePhrojekthi  Yendlela Yekwala kanye neMagugu eNkhululeko (i-RLHR). I-RLHR yiphrojekthi yavelonkhe yenkhumbulo lokuhloswe ngayo kukhumbula, kugubha, kufundzisa, kugcugcutela, kulondvolota kanye nekuniketa bufakazi lobungeke bulibaleke bendlela lehanjwe yiNingizimu Afrika yekuya enkhululekweni.2.4. Umcimbi Wekwemukelwa Ekhaya utawubanjelwa lapha eWaterkloof Airforce  mhla tinge-27 Inyoni 2024, ngesikhatsi lamatsambo afika lapha eNingizimu Afrika.  3. Kwentiwa ngekushesha kufezekiswe kulungiswa kabusha kwemhlaba
3.1. Ikhabhinethi yemukela futsi yacubungula umbiko wenchubekelembili lemayelana nekwentiwa ngekushesha kufezekiswe kulungiswa kabusha kwemhlaba kulelive. Luhlelo Lwekwenta Ngekushesha Kulungiswa Kabusha Kwemhlaba lunika emandla tincomo tePhaneli yaMengameli Yekweluleka mayelana Nekulungiswa Kabusha Kwetingucuko Kutemhlaba Netekulima leletfulwa umbiko walo netincomo eKhabhinethi nga-2019.3.2. Letinhlelo letahlukahlukene tekusheshisa kulungiswa kabusha kwemhlaba tiyachubeka nekutsi tifezekiswe nekutsi inchubekelembili yabikwa kuKhabhinethi ngalendlela lelandzelako:
i. Ngekusebentisa Umtsetfo Wekugucula Tindzawo Tasemaphandleni Letitsite, wanga-1998 (Umtsetfo Nombolo 94 wanga-1998), linani selilonkhe lemahektha lange-630 000 landluliswa;ii. Emahektha lange-659 602 emhlaba wekulima wembuso akhululwa futsi abiwa;iii. Ngamhla tinge-31 Indlovulenkhulu 2024, ticelonkhokhelo temhlaba le-83 205 taphotfulwa tacedvwa;iv. Emahektha emhlaba la-2, 895, 935 atfolakala ngentsengo letigidzigidzi letinge-R26.4. v.  Sincephetelo setetimali setigidzigidzi letinge-R26 tanikwa bazuzi. vi. Emakhaya la-2 376 976 azuza kuloluhlelo lekubuyiselwa kubanikati kwentfo leyabiwa.vii. Ikhomishini Yekubuyiselwa Kwemalungelo Emhlaba ihlele kuphotfula ticelonkhokhelo temhlaba letinge-339 ngemnyakatimali wanga-2024/2025.4. Kuvalwa kweLesotho-Highlands Tunnel kute kube nekugcinwa kwayo kutsi ibe sesimeni sekusebenta lokuhleliwe
4.1. Ikhabhinethi yatjelwa ngalamafisha mayelana nekuvalwa kwalelithonela leLesotho Highlands Water Project kute kwentiwe umsebenti wekuyigcina isesimeni lesisebentako kusukela mhla ti-1 Imphala 2024 kuya mhla tinge-31 Indlovulenkhulu 2025.4.2. Lomsebenti wekuyigcina isesimeni lesisebentako lokuhlelekile kumcoka kute kuvikeleke lesakhiwonchanti leminye iminyaka lenge-20 kuya kulenge-30 ngobe kwehluleka kwenta lowo msebenti kutawubeka ebungotini kundluliswa kwemanti kutsi aye ku-Vaal River System (i-IVRS), leyenta kutsi kube nemanti laphakelwa yiRand Water kumakhasimende ayo kanye nakubo bonkhe bomasipala eGauteng.4.3. Luhlatiyo lolwentisisiwe lwekuhlola bungoti bekusebenta kwe-IVRS, lokwakhiwa ngemadamu lachumene la-14, lwentiwa yiDWS. Loluhlatiyo lwacinisekisa kutsi umtselela walokuvalwa kwalelithonela kuyo yonkhe i-IVRS kutawuba kuncane njengaloku emadamu lamanyenti ku-IVRS kwanyalo agcwele.4.4. Ikhabhinethi yakunaka kutsikameteka kwekuphakelwa kwemanti lokukhona eGauteng kanye nakulabanye bomasipala baseFreystata labangakaphatselani nekuvalwa kwalelithonela, yaphindze futsi yachubeka yanaka kutsi  i-DWS ibasekele bomasipala kutsi bacocisane nalabatsintsekako macondzana nekuvalwa kweLesotho Highlands Tunnel. 4.5. Ikhabhinethi yachubeka futsi yanaka kutsi eGauteng, kukhula ngekushesha kwelinanibantfu, kungabikhona kwemsebenti wekugcina sakhiwonchanti sisebenta, kungabikhona kucinisekisa kugcinwa kwemitsetfo yaBomasipala kanye nekubambateleka kufezekisa sigaba sesibili sephrojekthi yeLesotho Highlands kube neligalelo lelikhulu ekutsikametekeni kwekuphakelwa kwemanti lokukhona njenganyalo. Nanome kunjalo, kuphotfulwa kweSigaba se-2 sephrojekthi yeLesotho Highlands kutawuletsa kuhhamleka nangabe kutawungetwa ngetingenelelo telulawulo lwekufunwa kwemanti, kusetjentiswa kwebuchwepheshe lobusha bekonga emanti kanye nemsebenti lofanele wekugcina sakhiwonchanti sisesimeni lesisebentako. 4.6. Ikhabhinethi yakunaka kutsi iDWS ibambe imihlangano yekulungela kusukela ngeNdlovulencane 2022 nabomasipala  baseFreystata labatfola emanti Emfuleni iLiebenbergsvlei kute kuncishiswe bungoti bekutsikameteka kwetinsita ngesikhatsi semsebenti wekugcina lelithonela lisesimeni lesisebentako. Nanome kunjalo, kubambeteleka kwabomasipala kutsi bente ncono futsi/nome bavusetele kabusha takhiwonchanti tabo kusaseyinsayeya. Ikhabhinethi yanaka kutsi iDWS itawucaphela nekutsi nangabe kudzingekile, ingenelele ngekwesekela labomasipala.5. Imitsetfo yekuvimbela temanti eGauteng
5.1. Ikhabhinethi yatjelwa ngalamafisha mayelana nekufezekiswa kweSigaba se-1 semitsetfo yekuvimbela temanti eGauteng. Loku kungenca yekutsi iRand Water ifinyelele kulinanikhulu layo lekukhipha emanti laya ku-IVRS.5.2. Imfuno yemanti eGauteng iyachubeka nekukhula ngenca yekukhula kwelinanibantfu, kwandza kwekubete kwemalungena yemanti etinhlelweni tabomasipala, lokufaka ekhatsi kuchunywa kwemaphayiphi ngalokungekho emtsetfweni kanye nekuchunywa kwemaphayiphi, kanye nekungabikhona kwemsebenti wekugcina takhiwonchanti tisebenta lokube nemphumela nekuvuta kwemanti lokukhulu, lokulinganiselwa ku-33% nge-avareji kubo bonkhe bomasipala baseGauteng.5.3. Kwanyalo, imfuno yemanti lesetulu lefuna kumakhasimende abomasipala beRand Water kusondzele futsi kuye kwengce luphakelo lwemanti lolukhona loluvela kutikhungo letisebenta emanti nasemadamini lagcina emanti.5.4. Kugwema imitsetfo yekuvimbela lemikhulu, bomasipala baseGauteng kufanele kutsi bakubeke embili kunciphisa kuvuta kwemanti etinhlelweni tabo tekusabalalisa emanti kanye nekucinisekisa kutsi kunemitsetfo yekuvimbela tekusetjentiswa kwemanti.5.5. I-DWS, Rand Water nabomasipala baseGauteng bahlangana neWorld Bank 2020 Water Resources Group kute bafezekise kucaphelisa umkhankhaso  nekuchumana lokumayelana nekusebentisa emanti ngekuwonga, ngekubambisana netinhlangano temmango kanye nebaholi bemabhizinisi.E. Tekubekwa etikhundleni temsebenti
Kutawuhlolwa ticu tabo bonkhe lababekwe etikhundleni kubuye futsi kucinisekiswe kufaneleka kwabo nekufaneleka kusebenta kuletikhundla. (a) Mnu. Captain Rufus Lekala njengeSisebenti Lesikhulu (i-CEO) seMtimba waseNingizimu Afrika Wetekuphepha eLwandle iminyaka lesihlanu.(b) Mnu. Luvuyo Xola Ntoyi njenge-CEO yeVaal Central Water Board iminyaka lesihlanu.  (c) Mnu. Gift Zowa njenge-CEO yeBroadband Infraco iminyaka lesihlanu.  
F. Imicimbi Letako1. Lusuku Lwemagugu
1.1. Lisekelamengameli Mashatile utakwetfula inkhulumo lemcoka emsimbini walelive wekugubha Lusuku Lwemagugu ngaLesibili, mhla tinge-24 Inyoni 2023 lapha eNkhundleni yemidlalo iMeqheleng eFicksburg eFreystata, lowentiwa ngaphasi kwengcikitsi letsi: “Kugubha timphilo temachawe nemachawekati etfu lalahlekelwa timphilo tawo ngenca yenkhululeko yetfu.”1.2. Ngekugubha Lusuku Lwemagugu, sikhumbula emachawe nemachawekati lanikela ngetimphilo tawo alwela inkhululeko yetfu, ikakhulu labo balweli benkhululeko labacindzetelwa ngumbuso welubandlululo kutsi baye ekudzingisweni  futsi bashonela emaveni ebetive.1.3. Umcimbi Wekubyiswa Ekhaya utawubanjwa mhla tinge-27 Inyoni 2024 ngesikhatsi ematsambo etishikashiki teMzabalazo tibuya eZambiya naseZimbabwe tita eNingizimu Afrika njengencenye yePhrojekthi yetfu Yekubuyiswa Ekudzingisweni.1.4 Njengencenye yekugubha Inyanga Yemagugu, hulumende utawube analoMcimbi Wemidlalo Yendzabuko emkhatsini wamhla tinge-24 namhla tinge-29 Inyoni 2024 lapha eFreystata kute akhombise imidlalo yendzabuko, umculo, umdanso, kudla netindzafufu. 2. Inyanga Yetemisebenti Yahulumende (i-PSM)
2.1. Njengaloku sichubeka sigubha i-PSM, huluende lagcile kuko kuleliviki kuhlonipha tisebenti letisencenyeni lephambili letisebentela sive setfu ngekutigcabha ngangalokusezingeni lelisetulu. Kuleliviki siphindza futsi sigcogcela ndzawo timphawu teTikhungo tetfu  Tetinsita Ithusong, lokungutona tisita ngekutsi bantfu bafinyelele kutfola lwatiso netinsita.
3. Liviki Lekucaphelisa Ngekukhubateka Kwekungeva Etindlebeni
3.1. INingizimu Afrika itawujoyina umango wemave emhlaba ekugubheni liviki lemave emhlaba lebantfu Labaphila Nekukhubateka Kwekungeva Etindlebeni kusukela mhla tinge-23 kuya mhla tinge-29 Inyoni 2024 ngaphasi kwengcikitsi letsi: “Sekela Emalungelo Elulwimi Lwetimphawu”.4. Ingcugcutsela yeBrazil, iRashiya, Indiya, iShayina neNingizimu Afrika (i-BRICS) 
4.1. Kulungiselela Ingcungcutsela yeBRICS letako kusukela mhla tinge-22 kuya mhla tinge-24 Imphala 2024 letawubanjelwa eRashiya, live leNingizimu Afrika litibandzakanya emihlanganweni leminyenti yemalungiselelo kute ivakalise livi layo etindzabeni letimcoka kanye nekugcugcutela timfuno letifananako kulokuhlangana.
5. Inkhomfa Yemave Emhlaba lamayelana neTiyori neKusebenta Kwekubusa Ngekwe-elekthroniki 
5.1. Litiko Letekuphatsa Nemisebenti Yahulumende, ngekuhlanganyela neSikolo Setekubusa saseNyuvesi yaseWitwatersrand, litawungenisa leNkhomfa ye-17 Yemave Emhlaba lamayelana neTiyori Nekusebenta Kwekubusa Ngekwe-elekthroniki (i-ICEGOV) emkhatsini wamhla ti-1 kuya mhla ti-4 Imphala 2024 ngaphasi kwengcikitsi letsi: “Tsemba neKubusa Ngenchubo Lemukelekile Kwemhlaba Lesiwufunako.”
G. Imilayeto1. YekuhalaliselaIkhabhinethi ivakalisa kuhalalisela kwayo netifiso letinhle:• Ecenjini laseNingizimu Afrika ngekudlala kahle kakhulu kuMaphalimphiki 2024 eParis kanye nekuzuza tindondo letisitfupha.• KuSimoné Kruger fngekuzuza indondo yegolide ekuphoseni isikhasi ku-F38 eMidlalweni Yemaphayalimphiki. • Kumshovi welibhayisiki Nicolas Pieter du Preez ngekuzuza indondo yelitfusi ku-H1 Individual Time Trial Yemadvodza eMidlalweni yeMapharalimphiki eParis.• KuDonald Ramphadi banaLucas Sithole ngekuzuza indondo yelitfusi emdlalweni wethenisi yesihlalo semasondvo babane  eMidlalweni yeMapharalimphiki eParis.• KuMabhokobhoko emachawe emhlaba ngekuphumelela kwawo kwesibili ngekwehlula iNew Zealand eMchudzelwaneni weLibhola Lembhoco Emabhokobhoko solomane akakashaywa kuloMchudzelwano Welibhola Lembhoco futsi atawudlala ne-Argentina emdlalweni lolandzelako.• Kumculi waseNingizimu Afrika Tyla locophe umlandvo ngekuba wekucala umuntfu waseNingizimu Afrika ngekuphumelela umklomelo weMTV Video Music Award.• Ecenjini laseNingizimu Afrika kuKhomfa Yemhlaba Yemakhono yanga-2024 eFrance ngekukhombisa emakhono netiphiwo letiphuma embili talelive letfu.•    Ikhabhinethi ihalalisele Douglas Weir eNyakatfo Kapa ngekukhetfwa kwayo njengeSakhiwo Sekunisela Lesiligugu Lemhlaba yiKhomishini Yemave Emhlaba Yetekunisela Nekudvonswa Kwemanti. Loku kwekucala kutsi kutsi sakhiwo sekunisela saseNingizimu Afrika kutsi sizuze umklomelo. Lesakhiwo lesineminyaka le-130 budzala lesitfusako sigcinwa sisesimeni lesisebentako Litiko Letemanti Nekuhanjiswa Kwekungcola futsi siyincenye yesakhiwo lesisekhatsi nekhatsi nesakhiwonchanti seLower Orange Vaal Water User Association, lesiphakela indzawo yekuniselwa yemahektha la-8,1113.• Ikhabhinethi yahlanganyela naMengameli Ramaphosa ekuhalaliseleni Umhlonipheki Mengameli Abdelmadjid Tebboune ngekuphindza futsi akhetfwe njengeMengameli  weNtsandvo Yelinyenti Yebantfu baseRiphabhlikhi yase-Algeria. Ikhabhinethi kubhekeke kutsi icocisane naHulumende kanye nebantfu base-Algeria kute icinise budlelwane emkhatsini walamave omabili.2. YekudzabukaIkhabhinethi ivakalisa kudzabuka kwayo kubangani naseemndenini:
• WaMnu. Pravin Gordhan, lowamelana nekubanjwa kweMbuso ngabhongwane, futsi wasebenta ngekungakhatsali kugcina kusebenta kweMtsetfo kanye nekubusa lokuhle. Ekusebenteleni kwakhe bantfu  lokudvonse sikhatsi lesidze, usebente etikhundleni tebundvuna leteinyenti kanye nekuba nguKhomishina weLuphiko LwaseNingizimu Afrika Lolugcogca Umtselo. Ligalelo lakhe libe mcoka kakhulu ekutfutfukiseni temnotfo taseNingizimu Afrika, agcizelela kutsi kungafihlwa lutfo, kutilandza kanye nekulwa nenkhohlakalo. Bekasishikashiki lesilwa nelubandlululo lowanikela imphilo yakhe emzabalazweni wenkhululeko yesive setfu.• WaMk. Regina Brookes, sishikashiki selubandlululo lowaphikisa Umtsetfo Wekungatiphatsi Kahle ngabo-1950 futsi wagcagcalatwa nguhulumende welubandlululo ngekutsi uhlala nebantfu Labamnyama njengamake Lomhlophe. Ngemnyaka wa-1955 wacelwa kutsi aphindze ahlukaniswe futsi ngekutsi uLikhalatsi kute kutsi akhone kuhlala emkhatsini webantfu Labamnyama.  • Wembhali lowatiwako, sonkondlo nesishikashiki, Mnu. James Matthews, labekadze aLilunga Lelihloniphekile Lemklomelo Wavelonkhe we-Ikamanga. Wazuza lomklomelo nga-2024 ngekuphuma embili kutemibhalo, ngekufaka ligalelo kutebuntsatseli kanye nekutinikela kwakhe lokuvusa lusinga emzabalazweni weNingizimu Afrika lete buhlanga.• Wesihlabani lesidvumile seKwaito, Mnu. Sandile Ngwenya, lowatiwa kakhulu ngekutsi nguMapaputsi, lofake ligalelo lelikhulu ekuguculeni umculo wekwaito. • Webalingisi Darlington Michaels, Sello Motloung naPaul Lückhoff, ngenca yemisebenti yabo, batfutfukise temafilimi endzawo kanye nemboni yetekucedza situnge.• Wasomahlaya lodvumile, Mnu. Philani Mabanga, lowatiwa ngekutsi ‘nguMfundisi Ntshebe’, labesenta sihlale sihleka njalo futsi asijabulisa ngemculo wakhe lawususela enhloko lonemahlaya.
Imibuto: 
Mk. Nomonde Mnukwa Libambela leSikhulumi saHulumendeMakhalekhikhini: 083 653 7485Sikhishwe: Tekuchumana taHulumende neLwatiso (i-GCIS)"
"Sitatimende seMhlangano weKhabhinethi wangaLesitsatfu, mhla ti-9 Imphala 2024",10 Oct 2024,https://www.gov.za/news/cabinet-statements/statement-cabinet-meeting-9-october-2024-10-oct-2024,https://www.gov.za/ss/news/cabinet-statements/sitatimende-semhlangano-wekhabhinethi-wangalesitsatfu-mhla-ti-9-imphala,"A.  Tindzaba Letimcoka Telive
1.  Temnotfo1.1.  INingizimu Afrika: Yindzawo Longatikhetsela yona yeLutjalomali1.1.1.  Ikhabhinethi yanoma ngaletinkhulumo letinhle tebatjalitimali letivela kuMengameli Cyril Ramaphosa nakuSekelamengameli Paul Mashatile ngeluvakasho lwemsebenti lwekuya eNew York e-USA naseLondon e-United Kingdom (e-UK) ngekulandzelana.1.1.2.  Luhlelo lwaMengameli, lolumayelana netibambiso temali teMhlangano Jikelele we-79 waMhlabuhlangene (i-UNGA) kufaka ekhatsi ematfuba ekuphakamisa iNingizimu Afrika njengendzawo yelutjalomali longatikhetsela yona njengekusho kwakhe enkhulumeni yakhe layetfule eNew York Stock Exchange – indzawo lenkhulukati yekuhwebelana ngemashezi emhlabeni ngekwesamba selizingagugu lenkampani. 1.1.3.  Umkhankhaso waSekelemangameli wase-UK nase-Ireland waphindza futsi wafaka ekhatsi inkhulumo layetfula eLondon Stokc Exchange (e-LSE) mayelana nesidzingo sekwenwebela eNingizimu Afrika lutjalomali lwabo. I-LSE beyikadze iyindzawo yekuhwebelana ngemashezi leligugu lelikhulu eYurophu kusukela nga-2023. 1.1.4.  Bobabili boMengameli Ramaphosa neLisekelamengameli lakhe Mashatile kanye nelitsimba lebelihamba nabo, bavakalisa bocalangaye baHulumende Welubumbano Lwesive, lokubekwe ekucaleni kulabocalangaye kwaba kufezekisa kukhula kwetemnotfo lokufaka wonkhe wonkhe kanye nekudalwa kwemisebenti, kanye nemitabo yekutinikela lesachubeka yekufezekisa labocalangaye lababekiwe.  Baphindze futsi babeka umsebenti losentiwa ngekusebentisa tingucuko temumo kute kudaleke timo letinhle letivuna telutjalomali. Loluhlelo lwetingucuko temumo tichunyaniswa ngekusebentisa umkhankhaso we-Operation Vulindlela weLihhovisi laMengameli kanye neTemafa Tavelonkhe.
1.2.  Sigaba se-2 seBudlelwane beTemabhizinisi naHulumende 1.2.1.  Ikhabhinethi ikwemukele kwetfulwa kweSigaba se-2 seBudlelwane beTemabhizinisi naHulumende lokuhloswe ngabo ekufezekiseni letingenelelo letingubocalangaye kuto tonkhe tindzawo lokugcilwe kuto letikhetsiwe kute kuphutfunyiswe lendlela yalelive lecondze ekukhuleni kutemnotfo lokufaka wonkhe wonkhe kanye nekudaleka kwemisebenti, ngekusebentisa lutjalomali lolwandzisiwe kanye nekuphutfumisa kufezekiswa kwetingucuko, ngenhloso yekwenta ncono luvo lwavelonkhe ngelive letfu.1.2.2.  Kusebenta ngekutsi kwesekelwe tingenelelo tahulumende, Tisebenti Letinkhulu (ema-CEO) letingetulu kwe-130 temabhizinisi lamakhulu aseNingizimu Afrika ahlanganise imitfombolusito, lokufaka ekhatsi bungcweti bekulungisa inkinga yekucishwa kwagezi ngenhloso yekuwonga nyalo loko lesekuyintfo leseyendlula, besekela kufezekisa kweLisubuciko Lelingumkhombandlela Letekutfutsa Imphahla Nekuhanjiswa Kwayo Ngebunyenti, Tingucuko teVisa, kanye nekulwa nebugebengu kanye nenkhohlakalo ngesikhatsi seSigaba se-1.
1.3.  Tingucuko teVisa tishicilelwe kuGazethi 1.3.1.  Ikhabhinethi ikwemukele kufakwa kugazethi kwetingucuko letinsha tevisa yaseNingizimu Afrika njengesinyatselo lesimcoka lesiya ekuheheni emakhono emave emhlaba nelutjalomali, kukhula kutekuvakasha nekudaleka kwemisebenti.  1.3.2.  Indvuna Yetasekhaya, Dkt. Leon Schreiber, utishicilele kugazethi letingucuko, lokwenta kutsi kube ngulenye yemphumelelo lengaphasi kwe-Operation Vulindlela.1.4.  Kucinisekiswa Kwekugcinwa Kwemitsetfo Yetemisebenti1.4.1.  Ikhabhinethi yakuncoma kuciniswa kwemitamo lehlanganisiwe yekuhlola leholwa Litiko Letekucasha Nebasebenti (i-DEL) kucinisekisa kutsi bacashi bayahambisana netincabekelwane tekutweba.1.4.2.  Kusukela kwacala Kuphatsa Kwesikhombisa, i-DEL seyihlawulise tinhlawulo letingetulu kwetigidzi le-R10 bacashi labangatiphatsi kahle embonini yetekutsenga kudla uhlale phasi udle nekulala khona labachubeka nekucasha bachamuki labete timphepha.  Lokuhlola kuyefana naloko kuhlola lokwentiwa etimbonini temaloli kucinisekisa kutsi bacashi bayatihlonipha timiso teMtsetfo Wetetimo Letisisekelo Tekucasha, wanga-1997 (Umtsetfo Nombolo 75 wanga-1997).1.4.3.  Lokuhlola kuphindze futsi kwaveta tehlakalo tekungahambisani neMitsetfo Yetebasebenti lokufaka ekhatsi imiholo lengephasi kwalelindzelekile, kudvonselwa imali lokungekho emtsetfweni, kanye netinyatselo tekuphepha netemphilo letingakaneli etindzaweni lapho kusetjentwa khona.
1.5.  Sikimu Sesikhashana Sekuhhamula seMcashi Nebasebenti (i-TERS)1.5.1.  Ikhabhinethi iyakwemukela kwenyuswa kwesabelomali se-TERS kusukela etigidzini leti-R400 kuya etigidzini tetigidzi leti-R2.4 ngalomnyakatimali losetulu. 1.5.2.  Lokwenyuka kuyincenye yekuphendvula kwekucabangela embili lokwentiwa nguhulumende kusita kutsi kugcineke imisebenti ingapheli ngekusita tinkampani letitikhandza tisenkingeni yetetimali ngenca yetimo letimatima tetemnotfo kute kutsi ngaleyo ndlela-ke kuncishiswe kudzilitwa kwebasebenti emisebentini.
2.  Kulwa neBugebengu neNkhohlakalo  2.1.  Tebugebengu2.1.1.  Ikhabhinethi ikuhlabe kakhulu kubulawa kwebantfu laba-18 baseLusikisiki kanye nebantjingeli bemmango labahlamahlamako labasitfupha eQumbu eMphumalanga Kapa tehlakalo tekubulala bantfu ngebunyenti.2.1.2.  Ikhabhinethi ikwemukele kutfunyelwa ngekushesha kwetisebenti tekucinisekisa kugcinwa kweMtsetfo letingemasipeshalisi kutsi tiphenye letehlakalo tekudubula, imisebenti yabo seyivele icalile itsela titselo, munye umsolwa lochumene ngco nekubulawa kwebantfu la-18 eLusikisiki sewuvelile wamisa timbilapho embikwenkantolo.2.1.3.  Ikhabhinethi ikwemukele lokuphumelela kwemkhankhaso loholwa tebunhloli nasetindzaweni taseHigh-Flats eVerulam KwaZulu-Natal. Kulomkhankhaso waseVerulam, emaphoyisa abukana buso nebuso nangcondvongcondvo waletigebengu longulomunye webasolwa lofunwa kakhulu macondzana nekubamba inkunzi imoto letfutsa imali KwaZulu Natal. Lomsolwa wabulawa ekudubulaneni kwakhe nemaphoyisa ngemva kwekutsi adubule emaphoyisa. Ngalokufananako, basolwa lababili (2) ekubulaweni kwebantfu labasikhombisa  ecaleni laseHigh-Flats babulawa ekudubulaneni kwabo nemaphoyisa.2.1.4.  Ikhabhinethi iyakhutsateka ngalemphumelelo lechubekako ye-Operation Shanela. Kuleliviki leliphelile, basolwa labangetulu kwe-10 000 babanjwa ngenca yemacala lahlukahlukene lafanan nekubulala, kugagadlela, kuphatsa tibhamu letingekho emtsetfweni, kubamba inkunzi emabhizinisi kanye nalabasetjentiselwa kushushumbisa sidzakamiva sekhokheyini etikhumulweni temikhumbi netindiza  tekungena nekuphuma kulelive2.1.5.  Ikhabhinethi yaphindza futsi yachubeka yancoma umkhankhaso lohlanganisiwe eLimpopo lowaholela ekutseni kutfolakale ilabhorathi yekwenta tidzakamiva eLebowakgomo, lapho tidzakamiva letilinganiselwa kulizingagugu letigidzi le-R4 letitsatfwe ngenkhani kwabanjwa nebasolwa labatsatfu.
2.2.  Kulwa neNkhohlakalo2.2.1.  Ikhabhinethi yakwemukela kubanjwa kwebacondzisi befemu yebunjiniyela labasolwa ngebunikati bebhizinisi lobuyinkhohliso yeKutfutfukisa Labamnyama Ngekwetemnotfo kanye nekukhwabanisa ithenda yetigidzi letinge-R400 e-Eskom naseSasol.
2.3.  Budlova lobucondziswe ebulilini lobutsite neKubulawa Kwabesifazane (i-GBVF)2.3.1.  Sigwebo lesiyincophamlandvo semdlwenguli lodlwengula aphindzelela lolahlwe licala Nkosinathi Phakathi logwetjwe dzilikajele emahlandla lange-42 yiNkantolo Lephakeme yaseGauteng lokusento lesitfumela secwayiso lesicinile kulabo labenta tento te-GBVF lotsi sive setfu ngeke sibanjwe kutsi sikhokhe inhlawulo ngenca yetento tabo letimbi. 2.3.2.  Ikhabhinethi icela bonkhe bantfu baseNingizimu Afrika kutsi babike bonkhe benti bemacala e-GBVF nome ngabe nguluphi luhlobo lwebugebengu lobentiwa kubantfu labahlaseleka lula – umntfwana, umuntfu losaluphele nome lophila nekukhubateka – esiteshini semaphoyisa sendzawo nome ashayele lucingo kulenombolo yamahhala ye-Crime Stop ku: 086 00 10111.
3.  Tekubusa 3.1.  Ekufezekiseni lokutinikela lokwentiwa ngesikhatsi seNkhulumo yeVoti yeSabelomali kute kusetjentwe ngekuhlanganyela nabohulumende besifundza nebendzawo kute kulungiswe tinsayeya tekuletsa tinsita, Mengameli Ramaphosa utawuhola litsimba lemalunga eKhabhinethi kutsi acocisane naboNdvunankhulu beTifundza kanye neMalunga eMakomiti eTifundza eTigungu Letiphetse.3.2.  Luvakasho lwekucala lutawuba lwekuya eLimpopo ngaLesihlanu, mhla ti-1 Lweti 2024 lutawubese-ke lulandzelwa luvakasho lwekuya KwaZulu-Natal ngaLesine, mhla ti-7 Lweti 2024.
4.  Kuvikeleka Ngekwetenhlalo 4.1.  Timo Letibi Kakhulu teSimo Selitulu  4.1.1.  Ikhabhinethi ikhutsate bantfu baseNingizimu Afrika kutsi bahlale njalo bacaphele futsi balandzele tecwayiso tesimo selitulu letivela Eluphikweni LwaseNingizimu Afrika Lwetesimo Selitulu. Lelive liyachubeka nekuhlangabetana netimo telitulu letibi kakhulu letisukela ekukhitsikeni lokungaketayeleki, tikhukhula, timvula letina ngesangcotfo, imimoya lebanga umonakalo kanye nekushisa ngenca yetingucuko tesimomvama selitulu. Tecwayiso tesimo selitulu titfunyelwa kuto tonkhe tinkhundla tekuchumana, lokufaka ekhatsi titeshi temisakato yemmango.4.1.2.  Ikhabhinethi ngekushesha nje itawutfola Lisubuciko Lelihlanganisiwe Lekulawula Tinhlekelele Nekuphendvula lelitawusita ekunciphiseni tinhlekelele nekuphendvula, lokufaka ekhatsi kusita ngetimali etimeni tetinhlekelele kubuyisela simo esimeni.
4.2.  Inkhundla Yekucala YaseNingizimu Afrika Yetasedolobheni lemayelana Nendzawo Yekuhlala Yemhlaba Wonkhe ne-Ajenda Yetasedolobheni 4.2.1.  Ematiko eTekuhlaliswa Kwebantfu, neKubusa Ngekuhlanganyela Netendzabuko, Inethiwekhi Yemadolobhakati aseNingizimu Afrika neLuhlolo Lwamhlabuhlangene Lwekuhlaliswa Kwebantfu (i-UN-Habitat) angenisa Inkhundla Yekucala yetinsuku letintsatfu yaseNingizimu Afrika Yetasedolobheni lemayelana neNdzawo Yekuhlala Yemhlaba Wonkhe ne-Ajenda Yetasedolobheni, kanye neNchubomgomo Yetasedolobheni yaseNingizimu Afrika. Lenkhundla yahlanganisa balingani betenhlalo labamcoka kute balungise letinsayeya kanye nekuveta ematfuba ekwenta ngekushesha kutsi iNingizimu Afrika ibe yindzawo yasedolobheni.4.2.2.  Lenkhundla yaveta emabalengwe ekubaluleka ngekwelisubuciko kwekulawula ngekushesha kwentiwa kwelidolobha ngekwendzikimba yekuphendvula letinye tindlelamkhuba letinkhulu njengetingucuko tesimomvama selitulu, tekutfutsa letincono kakhulu nebuchwepheshe.
4.3.  Kubuyiswa eKhaya kweMatsambo eBalweli Benkhululeko baseNingizimu Afrika 4.3.1.  Ikhabhinethi yakwemukela kubuyiswa ekhaya kwematsambo ebalweli betfu benkhululeko labangcwatjwa ngesikhatsi basekudzingisweni eZimbabwe naseZambia. Kubuyiswa ekhaya kwematsambo abo eNingizimu Afrika lekhululekile nalenentsandvo yelinyenti kukufezekiswa kweSendlalelo seMtsetfosisekelo waseRiphabhlikhi yaseNingizimu Afrika wanga-1996, lesisinika umyalo lotsi ‘selaphe kwehlukahlukana kwasesikhatsini lesengca futsi sisungule sive lesisuselwa kumagugu entsandvo yelinyenti, kubulungiswa betenhlalo kanye nemalungelo eluntfu lasisekelo.’4.3.2.  Lomtamo uyincenye yePhrojekthi Yekubuyiswa Ekudzingisweni, lokuhloswe ngayo kuvumela lelive kanye nemindeni kutsi ihloniphe tinkhumbulo talabo labalwela inkhululeko nebulungiswa, kanye nekutsi hulumende ahloniphe futsi agcine umshiyalifa walabo labanikela ngetimphilo tabo ngenca yenkhululelo yalelive.4.3.3.  Live laseNingizimu Afrika likweleta njalo kuvelana nalo lokwentiwa ngemave emhlaba ngekunika labo bebalwela inkhululeko indzawo yekuhlala, kubasekela kanye nekubanika tindzawo tekugcina tekuphumula.
4.4.  Temdlalo4.4.1.  Ikhabhinethi icela bonkhe bantfu baseNingizimu Afrika kutsi bakhombise kwesekela iMamelodi Sundowns kanye nalozinti weBafana Bafana Ronwen Williams, lowenyulwe njengalomunye wabolozinti labaphuma embili kulaba-10 emhlabeni emiklomelweni ye-Ballon d’Or ye-Yachine Trophy, ngekutsi bavote ku: https://www.lequipe.fr/en/special/selection/ballon-dor-2024/section/the…4.4.2.  Williams ngumdlali wekucala waseNingizimu Afrika kutsi anyulelwe i-Yachine Trophy emiklomelweni ye-Ballon d’Or. Umcimbi we-68 walemiklomelo utawubanjwa mhla tinge-28 Imphala 2024. Kute kube nguleso sikhatsi, singamvotela Williams ngeSingisi kanye nangeSifulentji.
5.  Temave Emhlaba5.1.  Sincumo se-UNGA lesimayelana ne-Izirayeli ne-Palesitina5.1.1.  Ikhabhinethi yasemukela lesincumo se-UNGA lesiyincophamlandvo lesamemetela kutsi kuhlala kwelive laka-Izirayeli eMphumalanga Jerusalem, eWest Bank nasegaza akukho emtsetfweni sangunyata kutsi bahlali baka-Izirayeli nemasotja baphume baphele.5.1.2.  Lesincumo asisimcoka kuphela ecaleni laseNingizimu Afrika eNkantolo Yetebulungiswa Yemave Emhlaba (i-ICJ) kodvwa nasemaveni latfutfukile lafanana neSpain, Belgium neJapan ajoyina emave lamanyenti emhlaba wonkhe longaseNingizimu ekwesekeleni lesincumo.
5.2.  Luvakasho Lwekusebenta lwekuya eMbusweni waseLisutfu 5.2.1.  Ikhabhinethi yalunaka Luvakasho Lwekusebenta lwaMengameli Ramaphosa lwekuya eMbusweni waselisutfu ngaLesihlanu mhla ti-4 Imphala 2024, ngekumenywa yiNkhosi Letsie III. Ngesikhatsi saloluvakasho, Mengameli wahambela umcimbi we-58 weLusuku Lwekugubha Indiphethe neMgubho Wemakhulu Lamabili, waphindza futsi wetfula kuphawula kwakhe ngesikhatsi salemigubho yekukhumbula ligugu lelinotsile leSive seBesutfu.
5.3.  Kungcubutana Lokuchubekako eSudan5.3.1.  Ikhabhinethi yakunaka kwenyuka kwekungcubutana eSudan yacela bonkhe bantfu baseSudan kutsi bagcine tinkhombandlela teLubumbano lwase-Afrika neMtimba Wesigunyato Lohlanganisa Bohulumende lomayelana neNtfutfuko yekucedza lokungcubutana. Live laseNingizimu Afrika likulungele kunikela ngebungcweti bayo ekusiteni lamacembu, labadlala indzima kanye nalabanye labatsintsekako labafanele kutsi basebentisane ngekuhlanganyela kute kutfolakale kuthula kwesikhatsi lesidze eSudan.
B.  Lwatiso Lolusesikhatsini Loluya kuKhabhinethi
1.  Umbiko lamayelana nekuphotfulwa kweLuhlolo Lwendlela Yekuphila lowentiwe ngemalunga eLuphiko lweLulawulo Lolukhulu (i-SMS)1.1.  Ikhabhinethi yatjelwa ngalamafisha mayelana nenchubekelembili yekuphotfulwa kwe-e-Disclosures lokwentiwe ngemalunga e-SMS futsi yayincoma lenchubekelembili lefake ekhatsi kuhambisana ngalokuphelele nge-147 elinani selilonkhe lelinge-60 lematiko avelonkhe newetifundza, kanye nekunaka luphenyo loluchubekako kulawo malunga langahambisani.1.2.  Ikhabhinethi yagcugcutela Litiko Letemisebenti Yahulumende Nekuphatsa kutsi licale ngekulinga kusebenta kwekunwebela luhlelo lwe-e-Disclosure kutsi luye nakubomasipala.
2.  Umbiko lomayelana nekusungulwa kweRejista Lesendzaweni Yinye Yekucondziswa Kwetigwegwe kuyo yomitsatfu imikhakha yehulumende.2.1.  Ikhabhinethi yatfola lwatiso lolusesikhatsini lolumayelana nenchubekelembili lemayelana nekusungulwa kweRejista Lesendzaweni Yinye Yekucondziswa Kwetigwegwe kuyo yomitsatfu imikhakha yahulumende futsi yasekela siphakamiso sekutsi kube nekuchumanisa Irejista Lesendzaweni Yinye Yekucondziswa Kwetigwegwe neluhlelo lwahulumende lwe-PERSAL kanye neluhlelo lwahulumende wasekhaya lwekuhola, kute kubonakale nakutwetjwa labo labatsintsekako, labesulile emsebentini nome tikhulu leticoshiwe.
C.  Tincumo teKhabhinethi
Imitsetfosivivinyo
1.  Umtsetfosivivinyo Loluhlaka weNkampani Yavelonkhe Yephethroliyamu yaseNingizimu Afrika (i-SANPC) 1.1.  Ikhabhinethi yakuvuma kungeniswa ePhalamende kweMtsetfosivivinyo we-SANPC wanga-2024. LoMtsetfosivivinyo wenta kutsi kusungulwe inkampani lengaphasi kweMbuso, unika emandla sincumo seKhabhinethi samhla ti-10 Inhlaba 2020 sekuhlanganisa i-PetroSA, Inkampani yaseNingizimu Afrika Yekutfutfukisa Tegesi (i-iGas) kanye neNhlangano Yesikhwama Lesinelisubuciko Setemafutsa.1.2.  Emandlakwenta endzawo ekuhluta lapha eNingizimu Afrika asetandleni kakhulu teTinkampani Temave Emhlaba Te-oyela (ema-IOC), lokwenta kutsi kube nebungoti bekubakhona kwemafutsa lasamanti njengaloku ema-IOC avala emafekthri ekuhluta. LoMtsetfosivivinyo lophakamisiwe ubeka i-SANPC njengelichawe lesive lelitawuba nemalungelo ekuhlwaya oyela nagesi ngekwayo iphindze futsi ibe nemashezi ngekusebentisa indlela yemalungelo eMbuso ngekutimela.
2.  Umtsetfosivivinyo Loluhlaka Wetemikhicito Yephethroliyamu wanga-20242.1.  Ikhabhinethi yakuvuma kushicilelwa kweMtsetfosivivinyo loluhlaka Wetemikhicito Yephethroliyamu kute kutsi ummango uphawule ngawo. Inhloso yaloMtsetfosivivinyo kucinisekisa kutsi kunemikhicito yephethroliyamu kanye nekutfutfukiswa ngekweluhlelo nangemfanelo kwemkhakha wetemikhicito yephethroliyamu, lokufaka ekhatsi kungeniswa kwemikhicito yesimanjemanje, lehlobile netincenye letivusetelelekako lokutawutfutfukisa kubhicaniswa kwetemandla.   2.2.   LoMtsetfosivivinyo utawufaka ligalelo kubocalangaye bahulumende labamayelana netingucuko tetemnotfo kanye nekudaleka kwemisebenti lapha kutekubusa kutemkhakha yemikhicito yephethroliyamu yaseNingizimu Afrika utawuphindza futsi ulungise kukhatsateka lokunyenti lokuphakanyisiwe lokumayelana nekuphatfwa kweMtsetfo Wetemikhicito Yephethroliyamu, wanga-1977 (Umtsetfo Nombolo 120 wanga-1977).
3.  Umtsetfosivivinyo Wekuchibela Temphilo Nekuphepha Etimayini 3.1.  Ikhabhinethi yakuvuma kungeniswa ePhalamende kweMtsetfosivivinyo loluhlaka Wekuchibela Temphilo Nekuphepha Etimayini.3.2.  Loluhlaka lweMtsetfosivivinyo uhlose kuchibela Umtsetfo Wetemphilo Nekuphepha Etimayini, wanga-1996 (Umtsetfo Nombolo 29 wanga-1996) ngekutsi tinchubo tetekuphatsa tihambe kahle, kucinisa timiso tekucinisekisa, kucinisekisa emacala netinhlawulo kanye nekuchibela tinchazelo letitsite.3.3.  LoMtsetfosivivinyo loluhlaka utakwenta kutsi, emkhatsini walokunye utawucinisekisa kutsi tilinganisozinga tetemphilo nekuphepha tifezekiswa ngemphumelelo, tiyacinisekiswa futsi tentiwa ncono etimayini, ngaleyo ndlela kuncishiswe kufa, kulimala kanye netifo letibangelwa kusebenta.
D.  Tekubekwa Etikhundleni Temsebenti
Kutawuhlolwa ticu tabo bonkhe lababekwe etikhundleni kubuye futsi kucinisekiswe kufaneleka kwabo nekufaneleka kusebenta kuletikhundla  
1.  Mnu. Nkululeko Lwazi Mahlangu njengeLisekela leMcondzisi Jikelele: Tekubusa, Bungoti neKuhambisana kanye neKuhambisana eLitikweni Letemisebenti Yemmango Nesakhiwonchanti2.  Kubekwa esikhundleni kwemalunga ebhodi ye-Ejensi yeSibambamanti saseLimpopo Olifants: (a)  Adv Thato Goodness Moeeng (Sihlalo);(b)  Mnu. Nandha Govender (Lisekela laSihlalo);(c)  Mnu. Francois Joubert;(d)  Mk. Phathutshedzo Mudzanani;(e)  Dkt. Vhahangwele Bologo Akwinekomi;(f)  Mnu. Nkhangweni Lawrence Rambau;(g) Mnu. Dikgole Timothy Seroka;(h) Adv Reinette Mary Rosey; kanye (i)   Na-Adv Elanie Broekman.
E.   Imicimbi Letako
1.  Inyanga Yetekutfutsa1.1.  Kulomnyaka ngumgubho we-19 weNyanga yeMphala Yetekutfutsa ngaphasi kwengcikitsi letsi: “Kwenta kakhulu ngekuhlanganyela.” Lemicimbi itawugcila ekukhombiseni sakhiwonchanti sahulumende kanye netintfutfuko letichubekako kutemisebenti yahulumende ngekusebentisana kanye nabo bonkhe labatsintsekako.1.2.  Kwentiwa inchubekelembili lemcoka kusimondzawo setekutfutsa imitfwalo kusukela nje kwasungulwa _i-Transnet War Room yekuhlela kwentiwa Kwemsebenti, sekusebenta lokuncono kutekutfutsa ngetitimela neKusebenta etikhumulweni temikhumbi netindiza.1.3.  Hulumende utawuphindza futsi akhombise imiklamo lemcoka yekwakhiwa kwemigwaco, lokufaka ekhatsi kwentiwa ncono kwe-N2/N3   KwaZulu-Natal kanye neMoloto Road, lechumanisa tifundza iGauteng, iMpumalanga neLimpopo.1.4.    I-Ejensi yaseNingizimu Afrika Yesitimela Lesilayisha Bantfu iphindze futsi yenta inchubekelembili lemcoka ngekuvula futsi imivila lengibocalangaye lefaka ekhatsi Umvila iGermiston-Katlehong-Kwesine, lesesigabeni sekuvivinywa, kanye nemivila Lomkhulu waseKapa, lokuhlelwe kutsi uphotfulwe ekupheleni kwalomnyakatimali.
2.  Inyanga Yetekutfutfukisa Tenhlalo
2.1.  Imphala iphindze futsi ibe yiNyanga Yekutfutfukisa Tenhlalo nekutsi hulumende uhlose kwenta kutsi kube nekucaphelisa ngeTinsita teLitiko Letekutfutfukisa Tenhlalo.2.2.  Kuyo yonkhe lenyanga, kutawuba nekuvakashelwa kwemmango etindzaweni letahlukahlukene eveni lonkhe kute kuchumaniswe imimango neTinsita tetenhlalo, tinhlelo tekuphakamisa kanye nekucocisana nemmango, tinhlelo tekuhlanganisa nekukhankhasa kute kwentiwe ncono lizingasimo lemphilo yemimango letsintsekile.
3.  Inkhomfa Yemlandvo Wetemlomo Yavelonkhe Yemnyaka3.1.  INingizimu Afrika ingenisa Inkhomfa yanga-2024 Yemlandvo Wetemlomo Yavelonkhe Yemnyaka kusukela mhla ti-7 kuya mhla ti-10 Imphala 2024 e-Ulundi, KwaZulu-Natal.3.2.  Kulenkhomfa yalonyaka, kutawunakwa ngalokukhetsekile leto tinhlangotsi tenkhumbulo yesive letingakarekhodwa, letingakalondvolotwa naletingakagcinwa etindlini tekubeka emarekhodi emlandvo avelonkhe newesifundza.
4.  Inyanga Yekucaphelisa Ngekuphila Ngekwengcondvo4.1.  Imphala yiNyanga Yekucaphelisa Ngekuphila Ngekwengcondvo, lokuhloswe ngayo kufundzisa ummango mayelana nekuphila ngekwengcondvo kanye nekuwugcugcutela kutsi unakekele kuphila kwawo ngekwengcondvo. Sigcugcutela bantfu baseNingizimu Afrika kutsi bafune Lusito nekwesekelwa, kanye nekuhlonipha labo labagula ngekwengcondvo.
5.  Ingcugcutsela yeBrazil, iRashiya, Indiya, iShayina neNingizimu Afrika (i-BRICS)  5.1.  Mengameli Ramaphosa utawuhambela Ingcungcutsela ye-BRICS yanga-2024 leseKazan, eRashiya kusukela mhla tinge-22 kuya mhla tinge-24 Imphala 2024.5.2.  LeNgcungcutsela ye-16 ingephasi kwengcikitsi letsi: “Kucinisa Bumhibamnyenti Bentfutfuko Lelungile Yemhlaba Wonkhe Nekuphepha,’ itawucocisana ngetindzaba letintsa kuhweba, tindzaba tepolitiki yemhlaba wonkhe kanye nekwenta ncono kubambisana emkhatsini wemalunga emave.
6.  Lusuku Lwenkhululeko Yebetindzaba6.1.  NgeMgcibelo mhla ti-19 Imphala 2024, iNingizimu Afrika itawube ihlonipha Lusuku Lwenkhululeko Yebetindzaba kute kukhunjulwe tehlakalo tamhla ti-19 Imphala 1977 (Lesitsatfu Lomnyama) lokwancatjelwa ngawo tinhlangano leti-19 teBlack Consciousness Movement kanye nemaphephandzaba lamabili. INingizimu Afrika yentsandvo yelinyenti yenta inchubekelembili lemcoka ngekutfutfukisa inkhulululeko yebetindzaba kanye nenkhululeko yekuvakalisa luvo. Lilungelo lekuvakalisa luvo lisagcile kuMtsetfoseisekelo waseNingizimu Afrika.
7.  Imbizo yaMengameli Yemodeli Yekutfutukisa Sigodzi (iDDM)7.1.  Mengameli Ramaphosa utawuhola lmbizo yaMengameli ye-DDM leya eMgababa kuMasipala Wasedolobheni laseThekwini KwaZulu-Natal ngaLesihlanu, mhla ti-8 Lweti 2024.7.2.  Ikhabhinethi icela bahlali baseMgababa nasetindzaweni letimadvute kutsi tihlanganyele kuleMbizo futsi ticocisane nebameleli babo bemmango mayelana netisombululo tetinsayeya emmangweni wabo, kanye nekutfola tindlela tekwenta kutsi kube nekuletfwa kwetinsita.
8.  Luhlolo Lwesitifiketi Lesisetulu Savelonkhe (i-NSC) 8.1.  Ikhabhinethi ifisela Liklasi langa-2024 lokuhle ngekucala kubhala luhlolo lwamatekuletjeni mhla tinge-21 Imphala 2024, futsi icela batali nebondli kutsi basekele bafundzi ngalesikhatsi lesibucayi seluhambo lwabo lwetemfundvo. 8.2.  I-NSC isasebaluleke kakhulu, futsi ivula iminyango leminengi umfundzi langakhetsa kuyo lokujabulisako kubantfu betfu labasesebasha.
G.   Imilayeto
1.  KuhalaliselaIkhabhinethi ivakalisa kuhalalisela kwayo netifiso letinhle:•  eCenjini Letemtsetfo laseNingizimu Afrika  ku-ICJ ngekuklonyeliswa Umklomelo we-4 weSteve Biko/Frantz Fanon Wekukhululeka Ngekwengcondvo. Lomklomelo wemsebenti wabo wekuhlonipha Sivumelwane lesimayelana neKuvikelwa Nekujezisa Emacala Ekubulala Bantfu Ngebunyenti eGaza. Emalunga alelicembu: boJohn Dugard SC; Adila Hassim SC; Tembeka Ngcukaitobi SC; Blinne Ní Ghrálaigh KC, Max du Plessis SC, Vaughan Lowe KC, Tshidiso Ramogale, Sarah Pudifin-Jones naLerato Zikalala.•  kuSolwati Salim Abdool Karim naQuarraisha Abdool, ngekutsi baphumelele kuzuza Umklomelo lohlonishwako i-Lasker ngekusebentela ummango ngekuhlonipha lucwaningo lwabo lwe-HIV loluyicalakuvela lwekusindzisa imphilo•  kuRelebogile Maloma, umfundzi weLibanga le-3 lonesibindzi ngekuvuma kutsi elashwe ngekhemotheraphi kanye nathishela wakhe, Mk. Nqobile Mbatha, ngekutsi batfole ngekuhlanganyela Umklomelo weNdvuna Lokhetsekile i-#MyTeacher Award ngendzaba yabo lekhutsatako. Nanome bekalwa nesifo semhlata, Relebogile, kanye nekwesekelwa ngalokungapheli emandla nguMk. Mbatha, wakhona kungasileli emuva ngemsebenti wakhe wesikolo ngesikhatsi sesibhedlela. Mk. Mbatha wenta siciniseko sekutsi Relebogile akasileli emuva, wamsita ngekutsi ahlale njalo achumene netifundvo takhe kanye nabengani bakhe baseklasini. Ngekusebentisa lomtamo longetulu wekwenta, Relebogile akazange agcina kuphela kubamba litubane lekufundza kodvwa wasebenta kahle kakhulu, eklasini lakhe waba kulabo laba-10 labaphuma embili eklasini lakhe – konkhe loku wakwenta asembhedzeni wasesibhedlela. Indzaba yabo ibufakazi lobunemandla bemtselela lonengucuko wathishela loneluvelo kanye nekufundzisa ngekutinikela, kanye nekucina kwemoya wemuntfu.•  kuMk. Melisa Carol Du Plessis (Kuphuma embili ekufundziseni Libanga R); •  kuMk. Bonisiwe Happiness Maphumulo (Kuphuma Embili eKufundziseni eSikolweni Semabanga Laphasi); •  kuMk. Nthabiseng Mavis Mateba (Kuphuma Embili eKufundziseni Emakhono Ekuphila Libanga 1-6);•  kuMk. Koliwe Doris Mbatha (Kuphuma Embili eBuholini baseSikolweni seMabanga Laphasi);•  kuMnu Thapelo Jacob Mthimkhulu (Kuphuma Embili eKufundziseni eSikolweni saseSekhondali);•  kuMk. Rose Martha De Jonker (Kuphuma Embili eBuholini baseSikolweni saseSekhondali); •  kuMnu. Tiisetso Daniel Chaka (Kuphuma Embili eKufundziseni Tidzingo Letikhetsekile); •  kuMnu.  Mbongiseni Cyril Dlamini (Kuphuma Embili eBuholini beTidzingo Letikhetsekile), •  kuMnu.  Itumeleng Esau Jr Komane (Kuphuma Embili eKufundziseni naseKufundzeni Lokusitwa Buchwepheshe); •  kuMk. Maserole Mojela (Kuphuma Embili eKufindziseni Tesayensi Yemvelo); •  kuMk. Motlatso Lucia Maake (Kuphuma Embili eKufundziseni Tesayensi); •  kuMnu.  Ethon Alexander (Kuphuma Embili eKufundziseni Tibalo, e-GET); •  kuMnu.  Sithembiso Eugene Mahlalelo (Kuphuma Embili eKufundziseni Tibalo, e-FET); •  kuMnu.  Derek Swart (Kader Asmal Lifetime Achievement); kanye •  nakuMk. Ntombozuko Mkizwana (Umklomelo Wavelonkhe Wathishela Loncono Kakhulu). •  kuMabhokobhoko, licembu letfu Lavelonkhe lelibhola lembhoco, ngekuphumelela lehlule i-Argentina kanye nekutfola sicoco sekuba Boshampheni Belibhola Lembhoco nga-2024. •  eCenjini Lelibhola Letinyawo Lemadvodza laseNingizimu Afrika Lelingaphasi Kweminyaka lenge-20 lelatiwa ngalokuwetayelekile ngekutsi nge-Amajita, ngekutsi letfweswe sicoco sekuba Boshampheni be-TotalEnergies CAF Under-20 Africa Cup of Nations, kanye nekufaneleka kungenela umchudzelwano weNdzebe yase-Afrika Yetive yalabangephasi kwe-20 nga-2025.•  Ku-Motorsport South Africa, ngekutfola umcimbi lomusha we-World Rally-Raid Championship (i-W2RC), lotawubanjelwa nyalo lapha eNingizimu Afrika nga-2025.•  kuZoalize Jansen van Rensburg, ngekutsi atfole sicoco sekuba nguLobuhle weMhlaba eNingizimu Afrika nga-2024. Zoalize uneminyaka le-18 budzala futsi utawumelela lelive eMchudzelwaneni waLobuhle weMhlaba we-72 ngeNdlovulencane 2025. •  Kulabaphumelele emikhakheni leyahlukahlukene yekucala ye-SAICA South African in Australia Awards. Umklomelo we-CEO waya kuManana Johnson ngenca yekuba nemazingasimo lahlukehlukene etindzaweni tekwakha ummango, Buntfu, umtselela kutenhlalo kanye nekuhlanganyela nelusha
2.  Yekudzabuka•  Ikhabhinethi ivakalisa kudzabuka kwayo kuHulumende kanye nakubantfu base-Democratic Republic of Congo ngemva kwengoti yesigebhe leyenteke eChibini laseKivu ngeMgcibelo mhla ti-5 Imphala 2024, lendlule netimphilo tebantfu.
Ikhabhinethi ivakalisa kudzabuka kwayo emndenini nasebanganini: •  beMfundisi Lowatiwako Ray McCauley, longumsunguli weRhema Bible Church kanye naSihlalo Ngekubambisana weMkhandlu Wavelonkhe Wetinkholo Letihlanganisiwe waseNingizimu Afrika.•  beLijaji laphambilini Willem Heath – lowaba ngusihlala weKhomishini ya-Heath Yekuphenya ngenkhohlakalo, kukhwabanisa nekungaphatsi kahle eMphumalanga Kapa, lowaphindza futsi waba yinhloko yeYunithi Lekhetsekile Yekuphenya kusukela nga-1997 kute kube nga-2001.•  beMculi weLukholo Solomon Molokoane, lowatiwa kakhulu ngeligama lakhe lasesiteji lelitsi ‘Solly Moholo’, lowasinika inshisekelo, kwelapheka nekusijabulisa ngemculo wakhe. •  baSiphiwe ‘General GTZ’ Sibisi, lobekadze alalunga lekugcina lebeselisele ecenjini leKwaito iChiskop, leladlala indzima lesisekelo ekutfutfukiseni umculo weKwaito kulelive.
3. Simemetelo Semmangoa. Ikhabhinethi icela bonkhe bantfu lapha eveni letfu kutsi basebentise emanti ngekuwonga njengaloku live laseNingizimu Afrika lilive lelinekweswelakala kwemanti futsi kwanyalo sisabukene nekungabikhona kwemanti. Ikakhulu, sicela bahlali baseGauteng naKwaZulu-Natal, lapho sekushaywe khona umtsetfo wetivimbelo temanti telizinga lekucala (1) nelizinga lesibili (2), kutsi bahloniphe lemitsetfo yekuvimbela lencunyiwe.b. Emanti ayimphilo, wasebentise ngekutibophelela.
Sikhishwe: Tekuchumana Tahulumende neLwatiso  (i-GCIS)Imibuto: Mk. Nomonde Mnukwa – Libambela leSikhulumoi saHulumendeMakhalekhikhini: 083 653 7485"
"Sitatimende Semhlangano weKhabhinethi wangaLesitsatfu, mhla tinge-23 Imphala kanye nangemhla ti-6 Lweti 2024",13 Nov 2024,https://www.gov.za/news/cabinet-statements/statement-cabinet-meeting-23-october-and-6-november-2024-13-nov-2024,https://www.gov.za/ss/news/cabinet-statements/sitatimende-semhlangano-wekhabhinethi-wangalesitsatfu-mhla-tinge-23-imphala,"A.    Tindzaba Letimcoka Telive
1.    Tekuphepha Nekuvikeleka1.1.    Kugula lokubangwa kudla kanye nekufa 1.1.1.    Ikhabhinethi yatjelwa ngalamafisha mayelana nekugula lokubangwa kudla kanye nekufa lokube khona etincenyeni letahlukahlukene talelive, lokuholele kutsi kushone bantfwana kabuhlungu lokubangele kutsi kwelashwe labanengi eGauteng, eMpumalanga, eMphumalanga Kapa, KwaZulu-Natal naseFreystata.1.1.2.    Mengameli utakwetfula inkhulumo yakhe eSiveni lemayelana netingenelelo hulumende latentako tekulungisa lesimo.1.1.3.    Kwanyalo, Litiko Letemphilo livusetele Sikhungo Savelonkhe Setifo Letitsatselanako (i-NICD) kutsi silandzelele futsi sihlole imvelaphi yalokudla lokunashevu bese senta tincomo. 1.1.4.    Litiko Letekubusa Nekubambisana Netendzabuko lesekelwe Litiko Letekutfutsukisa Emabhizinisi Lamancane kanye neLikomidi Lelihlanganisa Tindvuna Letekulawula Tinhlekelele lishicilele kugazethi Imitsetfo Lesilinganisozinga Yabomasipala Leluhlaka Yetemnotfo Yasemalokishini lokuhloswe ngayo kuhlanganisa bomasipala kutsi babe neluhlelo lolufananako kanye nekuphendvula lokuhlangene macondzana neminotfo yendzawo lefaka wonkhe wonkhe kanye nekuvimba kusebenta kwemabhizinisi langekho emtsetfweni emalokishini.   1.1.5.    Ikhabhinethi ivakalise kudzabuka kwayo emindenini, ebanganini kanye nakubafundzi labebafundza nabo bonkhe labantfwana labalahlekelwe timphilo tabo ngenca yekudla kudla lokunashevu kanye nekubafisela lokuhle labo labasalulama.
1.2.    Kulwa Nebugebengu  1.2.1.    Ikhabhinethi iyakuhlaba lokubulawa ngalokungenangcondvo kwaNkosikazi Thenjiwe Eunice “Nogcinile” Mtirara waseMqhekezweni Great Place eMphumalanga Kapa yaphindze futsi yavakalalisa kudzabuka kwayo ebukhosini besive sakwaDlomo kanye naseMbusweni wonkhe nje weBathembu. Ema-ejensi ekucinisekisa kugcinwa kweMtsetfo atawubabamba baboshwe lalabente lobugebengu.1.2.2.    Ikhabhinethi yaphindza futsi yahlaba kugagadlelwa kwebafundzi labaphindza futsi babanjwa inkunzi bakhonjwe ngesibhamu khona endzaweni lephetfwe yiMqhekezweni.1.2.3.    I-NATJOINTS inikwe umyalo wekutsi ivimbe ngekushesha lokwenyuka kwemazinga ebugebengu lokufaka ekhatsi lokubulawa kwaseMphumalanga Kapa kanye nekucinisekisa kutsi bonkhe labo labente loku kanye nabongcondvongcondvo bako bayabanjwa baboshwe.1.2.4.    Ikhabhinethi ikuncomile lokusebenta lokuholwa Tebunhloli be-NATJOINTS (kulwa nekugubha imayini ngalokungekho emtsetfweni kanye nemkhankhaso i-operation vala-mgodi) loholele ekubanjweni kwebembi bemgodzi wemayini ngalokungekho emtsetfweni labangetulu kwe-1 000 emigodzini leyekeliwe e-Orkney eNyakatfo Nshonalanga kusukela kulemphelasontfo yamhla ti-2 Lweti 2024.1.2.5.    Ikhabhinethi iyemukele imitamo lechubekako yekucinisa kukhona kusebenta kwemaphoyisa ngekutsi kutfunyelwe emaphoyisa lamasha lasandza kuceceshwa la-2 800 futsi atawube asakulungele kutfunyelwa ngesikhatsi semnyaka semicimbi yekutijabulisa.1.2.6.    Ikhabhinethi icela bonkhe bantfu baseNingizimu Afrika kutsi babambisane nemaphoyisa ekulweni nebugebengu ngekutsi babike tehlakalo tebugebengu kulenombolo yelucingo: 0800 10111 kanye nakuleNombolo Yavelonkhe Yetekukhokhiswa Imali Ngenkhani Lecondza Ngco: 080 091 1011 lemayelana nebugebengu lobuphatselene nekukhokhiswa imali ngenkhani.
2.    Tindzaba Temave Emhlaba2.1.    Kusondzela kwesikhatsi sekutsi iNingizimu Afrika itfole Kwengamela Licembu Lemashumi Lamabili (i-G20)2.1.1.    Kusondzela kwesikhatsi sekutsi iNingizimu Afrika itsatse Bumengameli be-G20 kusukela mhla ti-1 Ingongoni 2024 kuya mhla tinge-30 Lweti 2025 ngephasi kwengcikitsi letsi: “Umfelandzawonye, Kulingana neKusimama”, sekucalile.2.1.2.    Lengcungcutsela Yebaholi itawubanjelwa eJozi, iGauteng neLikomidi Lelihlanganisa Tindvuna lisebentisana naletinye Tifundza kute kungeniswe lemihlangano Yetindvuna neMacembu Lasebentako. Sitakwetfula luhlelo lwe-G20 yaseNingizimu Afrika mhla ti-1 Ingongoni 2024.2.1.3.    INingizimu Afrika itawube itibandzakanya eNgcungcutseleni ye-G20 letako mhla ti-18 na-19 Lweti 2024, eRio de Janeiro, eBrazil.
2.2.    Inkantolo Yemhlaba Yetebulungiswa (i-ICJ)2.2.1.    Ikhabhinethi ikwemukele kufakwa kweTimphepha Tebufakazi ku-ICJ, letikhombisa kutsi Hulumende waka-Iziyareli usephule njani Sivumelwane Sekubulawa Kwebantfu Ngebunyenti ngekusephula ngemabomu kanye nekubulala bantfu basePalesitina labahlala eGaza.2.2.2.    Letimphepha tebufakazi tiyidokhumenti lenemakhasi la-1 300 – lesekelwa ngebufakazi kanye neteleko – lecuketse bufakazi betento taka-Izirayeli tekubulala ngebunyenti, kanye nekwehluleka kwayo kuvikela kucubuka kwetento tekubulala ngebunyenti kanye nekujezisa labo labasusa tento tekubulala ngebunyenti nalabo labatentako. 2.2.3.    Kufakwa kwaletimphepha tebukafazi kwenteka ngesikhatsi lapho laka-Izirayeli licinisa khona kakhulu kubulala bantfu baseGaza kanye nenhloso yalo yekulandzela indlela lefananako yekubhubhisa laseLebhanoni. Letimphepha tebufakazi tikhumbuta ummango wemhlaba wonkhe ngetento letimbi letentiwa kubantfu basePalesitina kanye nesidzingo sekutsi kube nemfelandzawonye kute kuvinywe lenhlekelele. Lokufakwa kwaletimphepha kulandzela etinyatselweni tesincumo saMhlabuhlangene sekuhlaba letento tahulumende waka-Izirayeli lotenta kubantfu basePalestina.
2.3.    Kuchubela Embili Intsandvo Yelinyenti Emhlabeni Wonkhe 2.3.1.    Ikhabhinethi ihalalisela bohulumende baseRiphabhlikhi yaseBotswana naseMzambiki kanye ne-United States (i-US) ngekuphotfula ngemphumelelo lukhetfo lwabo labasandza kulubamba.2.3.2.    Ikhabhinethi incoma kubusa ngekuhlanganyela kwe-Umbrella for Democratic Change eBotswana ngemphumelelo yayo ngaphasi kwebuholi baMengameli Losandza Kukhetfwa Losengakangeni eHhovisi Duma Boko futsi yemukela kusungulwa kwemasu ekuntjintjela kuhulumende lomusha emkhatsini weluphatfo loluphumako kanye neluphatfo lolungenako lwaMengameli Losandza Kukhetfwa Losengakangeni eHhovisi Boko. 2.3.3.    Ikhabhinethi ihalalisela Mengameli Losandza Kukhetfwa Losengakangeni eHhovisi Chapo kanye nelicembu lakhe, i-FRELIMO, ngekuncoba kwabo lukhetfo lwalelive labo loluyinchophamlandvo emva kwekubanjwa iminyaka lenge-32 ngemuva kwekusayina Sivumelwane Jikelele Sekuthula, lesacedza imphi yekulwa emkhatsini wesive sinye nekungeniswa intsandvo yelinyenti eMzambiki. Lobudlova lobuchubekako ngemuva kwelukhetfo buyakhatsata, nekutsi onkhe emacembu latsintsekako kufanele kutsi asebentise tonkhe tindlela etisemtsetfweni tekutfola tisombululo kute asombulule tikhalo tabo telukhetfo futsi achubeke nekwakha etikwesisekelo sekuthula lesabekwa eSivumelwaneni saseMaputo seKuthula Nekubuyisana Kwesive. 2.3.4.    Ikhabhinethi iphindza futsi ihalalisela Mengameli Losandza Kukhetfwa Losengakangeni eHhovisi Donald Trump ngemva kwelukhetfo lwase-USA lolubanjwe mha ti-5 Lweti 2024. INingizimu Afrika ilindzele ngemehlo labovu kusebentisana naMengameli Losandza Kukhetfwa Losengakangeni eHhovisi Trump kuletinyanga leti-12 letitako ngesikhatsi Mengameli Cyril Ramaphosa atsatsa tintsambo tekuba nguMengameli we-G20 mhla ti-1 Ingongoni 2024.3    Tindzaba Tekuhweba  3.1    Imiphumela yeLuvakasho lweMbuso kanye nekutibandzakanya eNkhundleni Yekubambisana kwe-Afrika neShayina (i-FOCAC)3.1.1    Ikhabhinethi itjelwe ngalamafisha macondzana nemiphumela yeLuvakasho lweMbuso lolusandza kwenteka lolube nemphumelelo lwekuya eRiphabhikhi yaseShayina nemhlangano we-FOCAC lobewubanjelwe eBeijing, eShayina kusukela mhla ti-2 kuya mhla ti-6 Inyoni 2024. Ikhabhinethi inake lemiphumela lelandzelako lecondzene neNingizimu Afrika:3.1.2    Sivumelwane sekugucula umumo wetekuhweba kutsi ube kakhulu imikhicito leyakhiwe lefaka intselantsengo, ikakhulu sivumelwane sekuntjinjtiselana lokungenani ngemikhicito le-100 leyengeta intselantsengo lesuka eNingizimu Afrika laseShayina lelingayitsenga.   3.1.3    Kwengeta kuloko, iNingizimu Afrika itfole kubambisana neleShayina emazingeni lamatsatfu etinchubo tekukhicita letiphatselene nekwehliswa kwekhabhoni, kufakwa kwedijithali, tekutfutsa netinhlelo tekutfutsa imphahla. Lokubambisana kutawuvula indlela yekugcugcutela lutjalomali etimotini letihamba ngagezi, kwakhiwa kwemabhethri, kugcinwa kwemandla lavusetelelekako, kanye nekubona Tinkhaba Tetemnotfo Letikhetsekile kanye neTindzawo Tekutfutfukisa Tetimboni.3.1.4     Batjalitimali labamcoka beMashayina baseShenhen naseBeijing kuto totimbili letindzawo bakhombisa inshisekelo yekutsi banganwebela eNingizimu Afrika lutjalomali lwabo nome bente lutjalomali etindzaweni lebetingakatfutfukiswa phambilini lapha eNingizimu Afrika.  3.1.5    Ngesikhatsi seNkhundla Yetemabhizinisi, kwasayinwa eMamemorandamu Ekuvisisana lasitfupha (ema-MoU) lokuhloswe ngawo kukhutsata kubambisana emkhatsini wetikhungo taseShayina netinkampani talapha eNingizimu Afrika kanye neTikhungo Tetetimali Tentfutfuko kucinisa kubambisana kute kukhutsatwe intfutfuko kutetimboni lapha eNingizimu Afrika, kugcugcutela kubambisana kutebuchwepheshe kute kwentiwe ncono kwehliswa kwekukhishwa kwekhabhoni emikhakheni lemcoka yaseNingizimu Afrika nentinchubo tekukhicita kanye nekukhutsata lutjalomali emkhakheni wetemandla lavusetelelekako.3.1.6    Letivumelwane letisayinwe totimbili ezingeni lahulumende nakumkhakha lotimele titawudlala indzima ekuphutfumiseni lutjalomali lolutawukhutsata ingucuko lekhipha ikhabhoni lephasi kanye nelutjalomali lolwesekela nguhulumende nemkhakha lotimele kanye nekukhutsata ingucuko yetindlela letinsha etimbonini kanye nekuheha lutjalomali eTinkhabeni Tetemnotfo Letikhetsekile kanye kuMapaki eTetimboni.
4    Temnotfo4.1    Sitatimende Senchubomgomo Yesabelomali Sethemu Lesemkhatsini (i-MTBPS)4.1.1    Ikhabhinethi iyayemukela i-MTBPS yanga-2024, lenika emandla ekutinikeleni kwaHulumende Welubumbano Lwesive kutsi achube ngekushesha kukhula kwetemnotfo lokusimeme nalokungukhukhulelangoco, kanye nekudala kutsi kube nemmango lonebulungiswa kakhulu nalolinganako ngekutsi ubukane nebuphuya, kungalingani kanye nekweswelakala kwemsebenti. 4.1.2    Kusimama kutetimali tahulumende ngekusebentisa lulawulo loluhlakaniphile Lwelusebentisomali lwahulumende netikweleti kucinisekisa kutsi live letfu lingakhona kukhutsata kukhula kutemnotfo libe licinisekisa kutsi labo labahlaseleka lula labasemkhatsini wetfu bayachubeka nekutsi bayasekelwa ngekusebentisa tinhlelo tetfu tesibonelelo sahulumende.4.1.3    Ikhabhinethi iyatisekela letinsika letine tekutakula umnotfo ngekusebentisa kusimama kutemnotfo lomkhulu, kufezekisa tingucuko temumo, kwakha kukhona kusebenta kweMbuso kanye nekwandzisa lutjalomali lwahulumende kusakhiwonchanti. Lelive liphindze futsi libe sendleleni yekutsi likhishwe eluhlwini lwemave lacashelwe kakhulu yi-Financial Action Task Force (i-FATF), selivele litilungisile tintfo le-19 kuletinge-22 letibonwe yi-FATF ngembili kweluhlolo lwa-2025. 4.1.4    I-MTBPS iyincenye yendlela yesabelomali yelive letfu levulekile levumela kutsi kube ngeThemu lesemkhatsini leya ethemini lendze yekuhlelwa kwetimali talelive letfu. Iphindze futsi ivumele bantfu baseNingizimu Afrika kutsi bente ematiko netikhungo tahulumende kutsi kutilandze mayelana nekusebentisa imali kanye nekunika batjalitimali sicinisekiso lesimayena nekutsi temnotfo talelive ticondzephi.
4.2    Tekuvakasha 4.2.1    Kwetfulwa kweMkhankhaso walelive Wetekuvakasha Kwasehlobo kugcugcutela bantfu baseNingizimu Afrika nebavakashi labavela emhlabeni wonkhe kutsi bavumbulule batfole emagugu ebavakashi latfolakala kuto totiyimfica tifundza tetfu.4.2.2    Umkhankhaso we-Gimme Summer – Sho’t Left Campaign utawunika imininingwane yetindzawo tebavakashi kute kutsi bantfu labanengi baseNingizimu Afrika batijabulele, batihlwaye futsi bavakashele letindzawo tesive tekuheha bavakashi.4.2.3    Ekuciniseni umkhakha wetekuvakasha, Ikhabhinethi yemukele kushicilelwa kuGazethi kwe-Trusted Tour Operator Scheme (i-TTOS), leyenta inchubo yekufaka sicelo se-visa sibe lula sebavakashi labeta balicembu lalabanyenti labavela eShayina naseNdiya. 4.2.4    Lomtamo ulungisa tihibe tekusebenta emamishini emave langephandle futsi uhlose kuheha bavakashi labanengi labavela eShayina naseNdiya, ngekulandzelana babalelwa ku-1.8% naku-3.9% kwabo bonkhe bavakashi bemave emhlaba labeta lapha eNingizimu Afrika.4.2.5    Tinkampani tekuhambisa bavakashi letinenshisekelo tingafinyelela kuloluhlelo ngekutsi tivakashele ku: https://touroperator.dha.gov.za:8443 nome tifinyelele kulenkhundla ngekutsi ticofe sitfombe se-TTOS ku: www.dha.gov.za.4.2.6    Kwengeta kuloko, Luhlelo lwalelive lwe-eVisa selwendluliselwe emaveni lange-34 kute kuvunyelwe bavakashi labavela kulawo mave kutsi bafake ticelo tevisa yaseNingizimu Afrika nge-inthanethi ngaphandle kwekutsi badzimate bavakashele emahhovisi emancusa.
5    Tindzaba Tetemanti 5.1    Tinyatselo tesikhashana tekuphakela emanti ekunatsa eHammanskraal5.1.1    Ikhabhinethi itfole yaphindze futsi yacubungula inchubekelembili leyentiwe Litiko Letemanti Nekuhanjiswa Kwekungcola yekuphakela emanti ekunatsa eDolobhenikati laseTshwane kute kutsi likhone kuphakela emanti ekunatsa kubantfu baseHammanskraal kwesikhashana.  5.1.2    Lenkinga yekuphakelwa kwemanti lechubekako lehlasele iHammanskraal netindzawo letisedvute iyachubeka nekuba nemtselela lomubi etimphilweni tebantfu, lokufaka ekhatsi kuniketwa kwetinsita tetemphilo etikhungweni tendzawo njengasesibhedlela saseJubilee.5.1.3    Lidolobhakati laseTshwane kwanyalo kusebentisa tigidzi leti-R278 tephrojekthi yekulungisa i-Rooiwal Wastewater Treatment Works (i-WWTW) lebeyingasasebenti. 5.1.4    Kulindzeleke kutsi kwandza kwemandla ekusebenta kwe-Rooiwal WWTW kutawudla tigidzigidzi letilinganiselwa ku-R2. Ikhabhinethi yatjelwa kutsi Lidolobhakati laseTshwane kufanele kutsi lisite ngetimali lomklamo ngekusebentisa imalingena, ngekuboleka nome ngekusebentisa luphakelo lwalo lweSibonelelo Sekutfutfukisa Tindzawo Tasemadolobheni lesibuya eLitikweni Letekuhlaliswa Kwebantfu.5.1.5    Nga-2023, Lihhovisi Lendvuna Yetemanti Nekuhanjiswa Kwekungcola lakhipha umyalo lawucondzisa kuMagalies Water kutsi angenelele ngalokuphutfumako ngekulandzela Umtsetfo Wetetinsita Temanti, wanga-1997 (Umtsetfo Nombolo 108 wanga-1997), kanye nekudizayina futsi ufake sikhungomkhicito lesisha sekuhlobisa emanti lapha e-Klipdrift Water Treatment Works edvute naseHammanskraal. Loku kutawusita ngekutsi kudzambise tinsayeya tetemanti kanye nekuniketa tisombululo tesikhatsi lesidze. Lesikhungomkhicito lesisha lesengetiwe sitawuphakela emanti emadamini latsite eluhlelweni lwekusabalalisa emanti lwaleLidolobhakati ekunatsa kahlobile kute kwandziswe kuphakelwa kwemanti eHammanskraal. 5.1.6    Hulumende ucela kakhulu bantfu baseHammanskraal netindzawo letisedvute kutsi tibeketele ngesikhatsi kusentiwa lomsebenti. Sigaba sekucala kulindzeleke kutsi siphotfulwe mhla ti-15 Lweti 2024. Loku kutawuvumela kutsi leLidolobhakati laseTshwane likhone kuphakela emanti lahlobile langanatfwa bantfu etindzaweni letitsite taseHammanskraal.
5.2    Tikweleti tabomasipala kumabhodi etemanti5.2.1    Ikhabhinethi yatfola lwatiso lolusesikhatsini lolumayelana nekuchubeka kwetikweleti tabomasipala  letisilele kumabhodi etemanti, letenyukako futsi letingasimami, telinani selilonkhe letigidzigidzi letinge-R23 letikweletwako ngamhla tinge-31 Ingci 2024. Letikweleti tibeka ebungotini kusebenta ngekwetimali kwemabhodi etemanti kanye nje nawo wonkhe umkhakha. Indvuna Yetemanti Nekuhanjiswa Kwekungcola Pemmy Majodina usandza kubamba umhlangano nabomasipala labanengi labatsintsekile watsenjiswa kutsi batimisele kukhokhela tikweleti tabo kusukela kubomasipala labangakhokhi.5.2.2    Ikhabhinethi phambilini ivume kusungulwa kweLikomidi Lelihlanganisa Tindvuna (i-IMC) kute lilungise indzaba yaBomasipala kutsi kutawubatsatsa sikhatsi lesingakanani kukwenta loko. Le-IMC itawuphindza futsi ibeke embili tinyatselo tekulungisa kukhokhelwa kwaletikweleti tabomasipala kumabhodi etemanti, ikakhulu labo lasebabukene nesimo sekubate timali.
5.3    Tivimbelo Temanti eGauteng5.3.1    Ikhabhinethi yatjelwa ngelizinga le-1 letivimbelo temanti letichubekako eGauteng ngenca yekufuneka kwemanti lokuchubekako ngenca yekwenyuka kwekusetjentiswa kwemanti lokubangwa kwandza kwelinanibantfu, kuchunyekwa kwemaphayiphi lokungekho emtsetfweni, kuvuta kanye nekungasetjentiswa kahle kwemanti. 5.3.2    I-avareji yekusetjentiswa kwemanti eGauteng ingemalitha lange-279 ngemuntfu ngelilanga nakucatsaniswa ne-avareji yemave emhlaba lengemamitha la-173 ngemuntfu ngelilanga. Nanome bomasipala labasemadolobheni lamakhulu eGauteng basezingeni le-1 letivimbelo temanti, kuncane kakhulu kucinisekisa kutsi loko kuyatfotjelwa lokwentiwa bomasipala. 5.3.3    Indvuna Yetemanti Nekuhanjiswa Kwekungcola kanye naNdvunankhulu waseGauteng bacele bomasipala kutsi babeke lizinga le-2 letivimbelo temanti letitawuhambisana netinhlawulo kulabo labasebentisa emanti labangatitfobeli letivimbelo.
5.4    Kusungulwa Kwelikomidi Lavelonkhe Lenkinga Yetemanti5.4.1    Ikhabhinethi yasesekela sincumo lesatsatfwa nguMengameli sekwengeta umsebenti lovele uholwa Lisekelamengameli njenganyalo ngekwenyusa letindzaba temanti kutsi titsatsetseke njengenkinga kanye nekusungulwa kweLikomidi Lavelonkhe Lenkinga Yetemanti lelitawubhala lisu lekwenta letemanti kanye nekumema tingcweti kute tingenelele kuletinsayeya temanti telive lonkhe kuBohulumende Basekhaya.
6    Tenhlalo6.1    Kusayinwa Kwemtsetfosivivinyo Wekuchibela Tesehlukaniso Semshado kutsi ube nguMtsetfo6.1.1    Ikhabhinethi yakwemukela kukhishwa lokuyinchophamlandvo kwemtsamo wekucala wetitifiketi letinge-33 temshado weSisulumane Litiko Letasekhaya ngemva kwekusayiwa kweMtsetfosivivinyo Wekuchibela Tesehlukaniso Semshado ube nguMtsetfo ngeNkhwekhweti lonyaka nguMengameli Ramaphosa. LoMtsetfosivivinyo wachibela Umtsetfo Wetesehlukaniso Semshado, wanga-1979 (Umtsetfo Nombolo 70 wanga-1979) kute kuhlonishwe imishado yeSisulumane kanye nekugadza timfuno tabomake beMasulumane kanye nebantfwana nangabe leyo mishado iphela.6.1.2    Letingucuko lebesetengcelwe sikhatsi kudzala tisikhombisi sekutinikela kwelive letfu kucinisekisa kutsi bomake beMasulumane kanye nemalungelo ebantfwana ekulingana, esitfunti ekufinyelela kutebulungiswa kanye netimfuno letinhle tebantfwana labancane, njengaloku kusho Umtsetfosisekelo waseRiphabhlikhi yaseNingizimu Afrika wanga-1996, ayahlonishwa.6.1.3    Tiphindze futsi tinike emandla mayelana nekwenta kutsi kube nekubumbana lokukhulu ngekwetenhlalo, kwakha sive kanye nebungiko besive lokwabelene kanye nekuhlonipha emasiko lahlukahlukene nemihambo yetenkholo.
B.    Tincumo Tekhabhinethi 1.    Tincumo Temhlangano Wekhabhinethi ngaLesitsatfu, mhla tinge-23 Imphala 2024
1.1.    Lukhetfo Lwabohulumende Basemakhaya Lwanga-2026 1.1.1.    Ikhabhinethi yakuvuma kusungulwa kweLikomidi Lelihlanganisa Tindvuna lelitakwengamela emalungiselelo eLukhetfo Lwabohulumende Basemakhaya Lwanga-2026/27. 1.1.2.    Njengaloku lukhetfo lwabohulumende basemakhaya lwaphambilini lwabanjwa mhla ti-1 Lweti 2021, lukhetfo lwabomasipala lolulandzelako lutawubanjwa emkhatsini wamhla ti-2 Lweti 2026 kanye namhla ti-1 Indlovulencane 2027. I-IMC itawubitelwa emhlanganweni yiNdvuna Yetekubusa Ngekubambisana Netendzabuko futsi yakhiwe ngematiko lamanyenti lamcoka ekucinisekiseni kutsi lolukhetfo luchutjwa ngemphumelelo. 1.1.3.    Ikhabhinethi yaphindza futsi yacubungula futsi yavuma emafomula ekuncuma linani lemakhansela ngekulandzela Sigaba se-20 (1) (a) seMtsetfo Wetinhlaka Tabomasipala. 1.1.4.    Lolukhetfo lwaBomasipala Lwanga-2026 lutawube lulwesitfupha kusukela nje kwacala intsandvo yelinyenti nga-1994. I-IMC itawusebentisana ne-IEC kanye naleminye imitimba lefanelekile ekucinisekiseni kutsi lenchubo letawuholela elukhetfweni lwabohulumende basekhaya ihamba kahle futsi inekuthula.
2.    Umtsetfosivivinyo2.1.    Umtsetfosivivinyo Wekuchibela Teluhlakamsebenti Lwabohulumende Labahlangene, wanga-20242.1.1.    Ikhabhinethi ikuvumile kushicilelwa kweMtsetfosivivinyo Wekuchibela Teluhlelomsebenti Lwetebudlelwane Babohulumende Labahlangene, wanga-2024 kutsi ummango uphawule ngawo. LoMtsetfosivivinyo uhlose kwenta tichibelo kuMtsetfo Weteluhlakamsebenti Lwebudlelwane Babohulumende Labahlangene (Umtsetfo Nombolo 13 wanga-2005), kucinisekisa kutsi tinhlaka letahlukene tahulumende tisebenta ngendlela lechumene.2.1.2.    Letichibelo titawulungisa letinye tigaba taloMtsetfo losewengcelwe sikhatsi futsi titawucinisekisa kutsi letinhlaka letintsatfu tahulumende tisebenta ngekubambisana kute tente ncono kwetfulwa kwetinsita ekuhlangabetaneni netidzingo tebantfu.2.1.3.    Sehluko se-3 seMtsetfosisekelo sidzinga kutsi tonkhe tinhlaka tahulumende tibambisane ngekwetsembana nangelukholo loluhle, emkhatsini walokunye, kwenta kutsi kube nebudlelwane lobuhle kanye nekusitana kanye nekwesekelana. Kuloko, Umtsetfosivivinyo Weteluhlakamsebenti Lwebudlelwane Babohulumende Labahlangene, utawuchuba inchubo yekufezekisa kuchumana kwetinchubomgomo tahulumende nekushaywa kweMtsetfo, lokufaka ekhatsi kutsi hulumende ubumbene, kunekuletfwa ngemphumelelo kwetinsita, kucaphela nekufezekiswa kwetinchubomgomo. Letingucuko ekushayweni kweMtsetfo kutawuphindza futsi kwesekele Imodeli Yentfutfuko Yesigodzi lokuhloswe ngayo kwenta ncono nekucinisa luhlelo lwebudlelwano babohulumende labahlangene.
3.    Tincumo teKhabinethi temhlangano lobewubanjwe mhla ti-6 Lweti 2024
3.1.    Umkhankhaso Wenshukumo Yemalanga la-16 wekulwa neBudlova Lobucondziswe Ebulilini Lobutsite Nekubulawa Kwabomake (i-GBVF) 3.1.1.    Ikhabhinethi yayivuma indlela yemcondvo weMkhankhaso Wenshukumo Yemalanga la-16 wanga-2024 wekulwa ne-GBVF, ngaphasi kwengcikitsi letsi: “Iminyaka Lenge-30 Yekuchubela Embili Sento Sekuhlanganyela Sekucedza Budlova Lobucondziswe Kubomake Nasebantfwaneni”, logcizelela kubaluleka kwendlela lefaka wonkhe ummango ekulweni ne-GBVF kanye nekubaluleka kwekutilandza ngekwemkhakha leminyenti.3.1.2.    Lomnyaka we-26 wekukhumbula kutibandzakanya kweNingizimu Afrika kuleNshukumo Yemalanga la-16 Yekulwa Nebudlovu Lobucondziswe Kubomake Nemkhankhaso Webantfwana, lotakwetfulwa mhla tinge-25 Lweti 2024 lapha e-Royal Bafokeng Stadium eNyakatfo Nshonalanga.3.1.3.    Loku kwesekele umkhankhaso wemhlaba wonkhe locala kusukela ngamhla tinge-25 Lweti (Lilanga Lemave Emhlaba Lekucedza Budlova lobucondziswe Kubomake) kudzimate kube mhla ti-10 Ingongoni (Lilanga Lemave Emhlaba Lemalungelo Eluntfu). Umkhankhaso walonyaka uchubeka neKulungiswa timbangela letisisusa te-GBVF kodvwa ube ukhutsata bulili lobudvuna lobuhle kanye nekulingana ngekwebulili, kanye nekudala ematfuba etemnotfo abomake nebantfwana. 3.1.4.     Nanome benti be-GBVF labangetulu kwe-1 000 batfolwa banelicala emkhatsini wamhla ti-1 Mabasa kanye namhla tinge-31 Inyoni 2024, kusasekunyenti lekumele kutsi sikwente njengesive kute sisuse lesishayo emmangweni.
3.2.    Inyanga Yekucaphelisa Ngemalungelo Etekukhubateka (i-DRAM) yanga-20243.2.1.     Ikhabhinethi iwuvumile lomcondvo kanye nengcikitsi ye-DRAM yanga-2024 kanye neLilanga Lavelonkhe Lebantfu Labaphila Nekukhubateka, lelicala kusukela mhla ti-3 Lweti kuya mhla ti-3 Ingongoni. Ingcikitsi yalonyaka itsi: “Kugubha Iminyaka Lenge-30 Yentsandvo Yelinyenti; kudala ummango lofaka tekukhubateka.”3.2.2.     Lengcikitsi igcizelela kubaluleka kwekucaphelisa lokumayelana netinsayeya bantfu labaphila nekukhubateka lababukana nato, kukhutsata kanye neKuvikelwa sitfunti sabo kanye nekunaka emalungelo abo njengaloku abhaliwe kuMtsetfosisekelo. 3.2.3.    Kusombulula tihibe letikhona letitsintsa bantfu labaphila nekukhubateka lokufaka ekhatsi kucinisekisa kuba nendlela lehlakaniphile yekuncoba bumatima, timondzawo letisimeme naletiphephile tabo, kanye nekunaka kutsi akusiko konkhe kukhubateka lokubonakalako. Lemisebenti yenyanga yonkhe itawube igcamisa kucaphela nekukhombisa inchubekelembili lelive leseliyentile ekucinisekiseni kuvikelwa kwemalungelo ebantfu labaphila nekukhubateka.3.2.4.    Hulumende ucela wonkhe ummango kutsi usebentisane ngekuhlanganyela njengebalingani ekwakheni likusasa lelisimeme nalelifaka konkhe kukhubateka.
3.3.    Inchubomgomo lemayena neKuvikelwa Nekwelashwa  Tifo Tekusebentisa Kabi Tidzakamiva 3.3.1.    Ikhabhinethi yayivuma leNchubomgomo lemayelana neKuvikelwa  Nekwelashwa Kwetifo Tekusetjentiswa Kabi Kwetidzakamiva, lokuhloswe ngayo kunika luhlakamsebenti lwekuphendvula loluphelele kute kulungiswe letinsayeya letiphatselene netjwala kanye nekusetjentiswa kabi kwetidzakamiva imimango lebukene nato.3.3.2.     Lenchubomgomo yelekelela tingenelelo letikhona letifanana neLisu Lavelonkhe Lelikhulu Letetidzakamiva lelacala kusetjentiswa emkhatsini wa-2013 na-2017, kanye nekuphendvula ngco etikhebeni letibonakele eMtsetfweni Wetekuvikela Nekwelashwa Kwekusebentisa Kabi tidzakamiva, wanga-2008 (Umtsetfo Nombolo 70 wanga-2008).3.3.3.    Lenchubomgomo iphakamisa kutsi kube netinhlelo tekuvikela letisuselwa emmangweni letilungisa ngemphumelelo tinsayeya letinkhulu tekusetjentiswa kabi kwetidzakamiva. Wesekelwe tinsika letintsatfu: insika yekunciphisa Imfuno – lokuhloswe ngayo kuvikela kucala kwekusebentisa kabi tidzakamiva nome kuphila ngato; insika yekunciphisa Kuphakelwa – lokuhloswe ngayo kunciphisa kufinyelela kanye nensika yekunciphisa Kulimala  – lokufaka ekhatsi kwelashwa kwetifo tekusebentisa kabi tidzakamiva kanye nemisebenti lephatselene naloko. Lokugcilwe kuko ngiko kokubili kunciphisa umonakalo lobangwe kusetjentiswa kabi kwetidzakamiva kulowo nakulowo kanye nasemimangweni. Loku kungafezekiswa ngekutsi kusetjentiswe kuvikela, kuphangisa kuletsa singenelelo, tinyatselo tekwelapha kanye naletinye leihambisanako, tinsita tekunakekelwa Ngemuva kwekulunyulwa kanye neTinsita tekuhlanganiswa futsi nemmango. 3.3.4.     Lenchubomgomo ishicilelwe kuWebhusayithi yeLitiko Letekutfutfukisa Tenhlalo ku: www.dsd.gov.za.
4.    Lwatiso lolusesikhatsini lolunikwa Ikhabhinethi 4.1.    Simo Setetimayini lapha eNingizimu Afrika 4.1.1.    Ikhabhinethi yatjelwa mayelana neMibiko weSimo Semboni Yetetimayini, losuselwa kusifundvolucwaningo lolwentiwe baka-Mintek. 4.1.2.    Lombiko uniketa lwatiso loluphelele nalolusesikhatsini mayelana nalokusandza kwenteka etimakethe temhlaba wonkhe, tindlelamkhuba tekukhicita timbiwa lapha eNingizimu Afrika, ligalelo lelidlalwa yimboni yetetimayini kusamba semkhicito wasekhaya, lutjalotimali kanye nekudaleka kwemisebenti.4.1.3.    Lombiko usita njengemtfombolusito lolumcoka ekuboneni tihibe ekutfutfukiseni umkhakha wetetimayini, loneligalelo lelimcoka ekukhuleni kwemnotfo waseNingizimu Afrika. 4.1.4.    Umbiko Wesimo Semboni Yetetimayini sitawusita umkhakha wetetimayini walelive kutsi sitibeke esimeni kanye nekusebentisa lelitfuba lekuvumbuka kwemfuno yalemphahla ngekutsi unikete lwatiso lolumayelana netimphahla letahlukahlukene.
4.2.    Umbiko lomayelana neSigaba se-IV seLuhlelo LwaMengameli Lwekucasha Lusha kutemfundvo lesisekelo ngaphasi kweligama leLuhlelo Lwemfundvo Lesisekelo Lekucasha (i-BEEI)4.2.1.    Ikhabhinethi yatjelwa ngalamafisha mayelana nalosekuzuzwe yi-BEEI, singenelelo sekucashwa ngebunyenti kwemmango lokuhloswe lusha lolungasebenti loluneminyaka yebudzala lesemkhatsini we-18 ne-35. Lesingenelelo siphindze futsi sihlose kulungisa emazinga laphakeme ebantfu labasha labangasebenti lapha eNingizimu Afrika.4.2.2.    Kusukela yacala ngeNgongoni 2020, i-BEEI seyidale ematfuba emsebenti latigidzi le-1.1 ebantfu labasha labaneminyaka yebudzala lesemkhatsini we-18 ne-35. Loluhlelo luphindze futsi lwasita lelive kutsi likhone kubukana netinsayeya tetemnotfo letimatima letibangwe lubhubhane lwe-COVID-19, njengencenye ye-ajenda lebanti yekubuyisela esimeni temnotfo.4.2.3.    I-BEEI ifumele bantfu labasha etikolweni labange-240 342 njengebasiti betemfundvo kanye nebasiti jikelele etikolweni. Labasiti batfole imiholo lengetulu kwe-R4 000 ngenyanga. Ikhabhinethi isivumile siphakamiso lesentiwe Betemfundvo Lesisekelo kutsi loLuhlelo Lwekucasha Lusha Kutemfundvo Lesisekelo luchubeke nangemnyakatimali wanga-2024/25.
5.    Tekubekwa Etikhundleni Temisebenti
Kutawuhlolwa ticu tabo bonkhe lababekwe etikhundleni kubuye futsi kucinisekiswe kufaneleka kwabo nekufaneleka kusebenta kuletikhundla.   
1.    Mnu. Neville Matjie njenge-CEO ye-Brand South Africa2.    Kukhetfwa kwaMk. Khetha-okuhle Vincentia Rantao njengemcondzisi longekho esikhungwini lesiphetse eBhodini Yelibhange Letemhlaba. 3.    Kukhetfwa kweMtimba Lophetse iCCMA(a)    Dkt. September Cornelia Carol (Sihlalo Lotimele)(b)    Mk. Riefdah Ajam (Tebasebenti Letihlelekile) (c)    Mnu. Solly Phetoe(d)    Mnu. Wiseman Dinwa;(e)    Mnu. Sifiso Lukhele (Temabhizinisi Letihlelekile);(f)    Mnu. Kaizer Moyane;(g)    Mk. Siobhan Leyden;(h)    Mk. Unathi Ramabulana (Lomelele umbuso);(i)    Mk. Ntsoaki Mamashela;  (j)    naMnu. Lucky Charles Mohalaba
6.    Imicimbi Letako
6.1.    Umkhankhaso Wenshukumo Yemalanga La-16 6.1.1.    LeNshukumo yemkhankhaso Wemalanga La-16 ekutsi Cha ngeBudlova Lobucondziswe kuBomake naseBantfwaneni utakwetfulwa mhla tinge-25 Lweti 2024 lapha e-Royal Bafokeng Stadium eNyakato Nshonalanga ngaphasi kwengcikitsi letsi: Iminyaka Lenge-30 Yekuchubela Embili Sento Sekuhlanganyela Sekucedza Budlova Lobucondziswe Kubomake Nasebantfwaneni”.  
6.2.    Iphalamende Yase-Afrika (i-PAP)6.2.1.    Iseshini Yesine Leyetayekile yePhalamende Yesitfupha ye-PAP, lweSishayamtsetfo selivekati sebameleli bemibuso yonkhe yase-Afrika, itawube ihleti kusukela mhla ti-4 kuya mhla i-15 Lweti 2024. 6.2.2.    Ngesikhatsi samaseshini, imibiko yekuhlela levela emakomidini lahlukahlukene itakwetfulwa netincomo titakwentiwa yeNgcungcutsela Yetinhloko Temibuso yase-Afrika kanye naHulumende letimayelana ne-Afrika letimayelana netinchubomgomo lokuvunyelanwe ngato nemitsetfo yalelivekati.6.2.3.    I-GCIS itawucaphela kufezekiswe kwalamasu etekuchumana newemaklasta, kanye neMibiko lecaphelako itawukhishwa ngenyanga icondziswe kuKhabhinethi njengencenye yembiko Wetindzaba Letisematseni.
7.    Imilayeto
7.1.    Yekuhalalisela      Ikhabhinethi ivakalisa kuhalalisa kwayo kanye netifiso letinhle:
•    ENdvuneni Yetangephandle yaseGhana Shirley Ayorkor Botchwey ngekukhetfwa kwakhe kutsi abe nguMabhalane Jikelele Wemave Emnotfo Lohlangene. Mk.  Botchwey utawutsatsa sikhundla sakhe sebuholi beminyaka lemine senhlangano yemave lange-56 mhla ti-1 Mabasa 2025.•    Ecenjini letitjudeni letisihlanu taseNingizmu Afrika letetfweswe ticu tato temfundvo ye-Masters ku-Maritime Affairs yi-World Maritime University eSweden. Letifundvo tato lisekelwe ngemali nguMtimba Locecesha Kutemfundvo Yetekutfutsa, lokungulenye yemkhakha wetemfundvo nemitimba yekucecesha lenikwe ligunyakwenta lekuchuba inchubo yekutfutfukisa emakhono nekucecesha.•    Banyana Banyana, Licembu Lavelonkhe Lelibhola Letinyawo Labomake baseNingizimu Afrika, ngekufinyelela kulemancamu kuMchudzelwano Wabomake we-COSAFA. Licembu letfu lesive lehlulwe laseZambiya ngekushaywa kwemaphenalthi.•    Kubabhukushi baseNingizimu Afrika Chad Le Clos ngekuwina indondo yegolide kulabadvuna ku-200m butterfly kanye naku-Pieter Coetzee ngekuwina indondo yegolide ku-100m naku-200m backstroke kuko kokubili kanye nesiliva ku-50m backstroke eNdzebeni Yemhlaba Yekubhukusha yanga-2024 lapha eSingapore.
7.2.    YekudzabukaIkhabhinethi ivakalisa kudzabuka kwayo kubangani nasemndenini:
•    WaSolwati Noel Chabani Manganyi (84), labekadze asifundziswa lesigcavile, sati, umeluleki wengcondvo nesisebenti semmango.
Imibuto: Mk. Nomonde Mnukwa – Sikhulumi Sahulumende LesilibambelaMakhalekhikhini: Cell: 083 653 7485"
"Sitatimende Semhlangano WeKhabhinethi wangaLesitsatfu, wamhla tinge-26 Indlovulencane 2025",27 Feb 2025,https://www.gov.za/news/cabinet-statements/statement-cabinet-meeting-26-february,https://www.gov.za/ss/news/cabinet-statements/statement-cabinet-meeting-26-february,"A.    Tindzaba letibalulekile talelive
1.    Budlelwano Betemave Emhlaba 1.1.    Bungameli beNingizimu Afrika beLicembu Lemave Langemashumi Lamabili (be-G20)1.1.1.    Bungameli beNingizimu Afrika be-G20 ngaphasi kwengcikitsi letsi: “Kubumbana, Kulingana Nekusimama”, sebucale ngekutimisela lokukhulu ngekuphetsa lokuyimphumelelo umhlangano weKucala weTindvuna Temave Angaphandle e-G20 Temave Angaphandle eJozi locale mhla tinge-20 kwate kwaba ngumhla tinge-21 Indlovulencane 2025, kantsi futsi nemhlangano weKucala weTindvuna Tetetimali te-G20 kanye neTinhloko tema-Central Bank uyachubeka kusuka mhla tinge-26 kuya kumhla tinge-27 Indlovulencane. 1.1.2.    Umhlangano Wekucala weTindvuna Temave Angaphandle te-G20 ube litfuba lekutsi Tindvuna Temave Angaphandle te-G20 ticabangisise ngetinsayeya tepolitiki yemhlaba wonkhe futsi ticoce ngetindlela i-G20 lengafaka ngato sandla ekutfoleni tisombululo taletinsayeya. Lomhlangano wesekele indlela iNingizimu Afrika lebukana ngayo nekulawula tindzaba tetepolitiki yemhlaba, tintfo letibalulekile tayo tebubungameli be-G20 letibomacalangaye kanye netintfo letifanele kwetfulwa letisezingeni leliphakeme kakhulu, waphindze futsi wacinisekisa indzima ledlalwa yi-G20 njengenkhundla lehamba embili yekubambisana kutemnotfo emaveni emhlaba. 1.1.3.    Ngetulu kwaloko, iNingizimu Afrika ingenise ngemphumelelo lemihlangano yeMacembu Lasebentako lelandzelako:1.1.3.1.    Umhlangano Wekucala Welicembu Letemfundvo Lelisenetako (12-13 Indlovulencane 2025, ngeluhlelo lweveshwali lwe-inthanethi). Inhloso yalomhlangano bekukucobelelana nekufuna kuvumelana ngetintfo letintsatfu letibalulekile letibocalangaye teLicembu Lekusebenta, lokunguleti: (a) Calangaye 1: Kufundza Lokusisekelo Lokusezingeni Leliphakeme Lelifanele: indzima Imfundvo Nekunakekelwa Kwebantfwana Labancane kute kutsi kwentiwe kancono lizinga lizinga leliphakeme lelifanele letemfundvo lesisekelo; (b) Lokucalwa ngako 2: Kwemukelwa Kweticu Tetemfundvo Ngekuvumelana Esimeningcikitsi Semhlaba Wonkhe; kanye naCalangaye 3: Kutfutfukiswa Kwebungcweti Betemfundvo kwemhlaba lontjintjako.1.1.3.2.    Umhlangano Welicembu Lekusebenta Lekuhlomisa Bomake Emandla (17-18 Indlovulencane 2025, ngeluhlelo lweveshwali lwe-ithanethi). Bahlanganyeli beLicembu Lekusebenta basekele bocalanganye baseNingizimu Afrika labahambisana nabocalangaye bavelonkhe babo labamayelana nemalungelo abomake, futsi kwakhela etukwemitamo nabocalanganye beBumengameli beBrazil.1.1.3.3.    Umhlangano Wekucala Welicembu Lekusebenta Letemnotfo Wedijithali (17-19 Indlovulencane 2025, ngekweluhlelo lweveshwa lwe-inthanethi). Lomhlangano ube yinkhundla yeNingizimu Afrika yekucobelelana kanye nekufuna kuvumelana mayelana nabomabekwembili baleLicembu Lekusebenta. Labomabekwembili labane ngulaba: (a) Kuchumana kwekutfutfukiswa kwedijithali lokungukhukhulelangoco; (b) Sakhiwonchanti semmango se-dijithali kanye netingucuko; (c) Tinhlelo tekusungula tedijithali letisebentisanako: kukhulula emandla emabhizinisi lamancane kakhulu, lamancane nalasemkhatsini; kanye (d) Inhlakanipho yekwentiwa lelungile, lengukhukhulelangcoco nalelungile.1.1.3.4.    Umhlangano Wekucla Welicembu Lekusebenta Lekuhlomisa Bomake Emandla le-G20 (18-21 Indlovulencane 2025, eGqeberha). Kulomhlangano waleLicembu Lekusebenta kukhulunywe ngekukhula lokungukhukhulelangoco, kucashwa kwelusha, kulingana ngekwebulili, kungalingani kwemali lengenako kanye nemtselela wekusebentisa idijithali emisebentini letako. 1.1.3.5.    Umhlangano Wekucala Welicembu Lekusebenta Letemasiko (20-21 Indlovulencane 2025, ngekweluhlelo lweveshwali lwe-inthanethi).    Bocalanganye beLicembu Lekusebenta labasekelwa ngibo bonkhe labahlanganyeli ngulaba: (a) Calanganye 1: Kuvikela Nesisombululo seTemagugu Emasiko kuvikela Emalungelo Ebantfu; (b) Calanganye 2: Kuhlanganisa Tinchubomgomo Temasiko emasubuciko etenhlalo netemnotfo kany nekucinisekisa Emalungelo langukhukhulelangcoco; (c) Calangaye 3: Kusebentisa Ematheknoloji Ladijithali eKuvikela Nekukhutsata Emasiko Nemnotfo Losimeme; kanye (d) Nacalanganye 4: Kuhlangana Kwemasiko Nekugucuka Kwesimomvama Selitulu: Kwakha Imphendvulo Yemhlaba Wonkhe.
1.1.4.    Lemihlangano lelandzelako yeMacembu Lasebentako e-G20 kanye neMabutfo Lasebentako itawubanjwa kusukela lamuhla kute kube sekupheleni kwenyanga yeNdlovulenkhulu 2025:1.1.4.1.    Umhlangano Wekucala Welicembu Lekusebenta Letingucuko Temandla: 27-28 Indlovulencane 2025 – ngeluhlelo lweveshwali lwe-inthanethi.1.1.4.2.    Umhlangano Wekucala Welicembu Lekusebenta Letekulima: 3-4 Indlovulenkhulu 2025  – luhlelo lweveshwali lwe-inthanethi.1.1.4.3.    Umhlangano Wekucala Welicembu Lekusebenta Lelibukene Nenkhohlakalo:  3-5 Indlovulenkhulu 2025 –  eKapa.1.1.4.4.    Umhlangano Wekucala Welicembu Lekusebenta Letekuvakasha: mhla ti-5 Indlovulenkhulu 2025 – ngeveshwali nge-inthanethi.1.1.4.5.    Umhlangano Wekucala Welicembu Lekusebenta Letekukunciphisa Bungoti Betinhlekelele: mhla ti-5 indlovulenkhulu 2025  – ngeveshwali nge-inthanethi.1.1.4.6.    Umhlangano Wekucala Wembutfo Wekusebenta: Kucinisekisa Kubakhona Kwekudla: mhla ti-5 Indlovulenkhulu 2025 – ngeluhlelo lweveshwali lwe-inthanethi.1.1.4.7.    Umhlangano Wekucala Welicembu Lekusebenta Letekuhwebelana Nelutjalomali: mhla ti-18-20 Indlovulenkhulu 2025 – ngeluhlelo lweveshwali lwe-inthanethi. 1.1.4.8.    Umhlangano Wekucala Welicembu Lekusebenta : Kukhula Kwemnotfo Longukhukhulelangoco, Kutfutfuka Kwetimboni, Kucashwa kanye Nekunciphisa Kungalingani: mhla ti-17 Indlovulenkhulu 2025 – ngeluhlelo lweveshwali lwe-inthanethi. 1.1.4.9.    Umhlangano Wesibili Welicembu Lekusebenta Letemphilo: mhla ti-26-28 Indlovulenkhulu – eDurban.1.1.4.10.    Umhlangano Wekucala Welicembu Lekusebenta Letekusimama Kwesimomvama Selitulu Netemvelo: 25-28 Indlovulenkhulu ngeluhlelo lweveshwali lwe-inthanethi. 1.1.5.    Lwati mayelana nekungenisa kweNingizimu Afrika imihlangano leyehlukahlukene ye-G20 kanye nemiphumela yayo lungatfolakala ku-www.g20.org NOBE ku-www.g20.org.za
1.2.    Tinkhulumomphendvulwano Tetepolitiki TeNingizimu Afrika Nemave Langaphasi Kwenhlangao Yebunye Bemave AseYurophu (i-EU)1.2.1.    Ikhabhinethi yemukele kwesekelwa yi-EU ngetikhundla teNingizimu Afrika tepolitiki yemhlaba wonkhe kanye nabocalanganye beBungameli be-G20 ngemuva kweNkhulumiswano Yetepolitiki Yetindvuna ye-16 lebe yiphumelelo emkhatsini weNingizimu Afrika ne-EU lebeyibanjwe mhla ti-19 Indlovulencane 2025 eKapa. 1.2.2.    Lengcoco yetfule litfuba lekutsi i-EU neNingizimu Afrika iphindze igcizelele kutinikela kwayo lokufanako ekusebentisaneni kwemave lamanengi, kuhleleka kwemave emhlaba lokusekelwe yiMitsetfosimiso, kanye nekuba senkhabeni kweMculu waMhlabuhlangene (we-UN). Lamacembu aphindze avumelana ngesidzingo sekugucula Umkhandlu Wetekuphepha we-UN (i-UNSC), babona sidzingo lesiphutfumako sekutsi wentiwe kutsi umelele kakhulu, ube ngukhukhulelangoco, ungafihli lutfo, usebente kahle, usebente ngekwentsandvo yelinyenti futsi utiphendvulele.1.2.3.    I-EU neNingizimu Afrika baphindze futsi bacocisana ngekubambisana kwabo etinkhundleni temave lamanengi kanye netesifundza, kugcilwe, ikakhulukati, emitameni yabo lehlangene yekukhutsata emalungelo ebantfu kanye nekutfutfuka lokusimeme kanye nekubukana nekugucuka kwesimomvama selitulu. Baphindze futsi babuyeketa ematfuba ekucinisa kubambisana mayelana nechubo yekwengeta emanini lasimeme, kufaka ekhatsi imikhicito lengakahlutwa lebalulekile ngenhloso yekuchubela embili kuncintisana kwabo, kuvikeleka kwemnotfo kanye nemitamo yekususa ikhabhoni. 1.2.4.    Lomhlangano uphindze futsi waba yinkhundla yekulungiselela Ingcungcutsela letako ye-EU neNingizimu Afrika letawubanjwelwa eNingizimu Afrika mhla ti-13 Indlovulenkhulu 2025. Lengcungcutsela itawucocisana ngekwenta kancono budlelwane betemnotfo, kuguculwa kwagezi ngendlela lefanele, tekuphepha netekuvikela, inchubo yekwengeta emanani lasimeme kanye nekubambisana kwemave lamanengi. I-EU ngumtfombolusito lomkhulu weNingizimu Afrika wekutjala imali ngalokucondzile kwalamanye emave futsi iNingizimu Afrika ingumlingani lomkhulu wekuhwebelana we-EU e-Sub-Saharan Africa.1.2.5.    Lomhlangano uphindze futsi wagcizelela kubaluleka kwekubamba Umhlangano weTindvuna we-EU-African Union (i-AU) kanye neNgcungcutsela nga-2025.
1.3.    Umkhandlu Wetekuthula Nekuphepha we-AU (i-PSC) kanye neTincumo te-UNSC mayelana nesimo sasemphumalanga yeDemocratic Republic of Congo (i-DRC)1.3.1.    Ikhabhinethi yemukele futsi yesekela kokubili i-AU PSC kanye neTincumo te-UNSC mayelana nesimo sasemphumalanga ye-DRC.1.3.2.    I-AU PSC ivume tincumo temhlangano yenhlanganisela eMmango waseMphumalanga Afrikha (i-EAC) kanye neMmango Wekutfutfukisa Wemave laseNingizimu ye-Afrika (i-SADC) lofundzekele kutsi kucedvwe imphi ngekushesha, kwentiwe tindlela letilula letiphephile naletingaphazamiseki tekusita bantfu, kuhociswa kwawo onkhe emabutfo langakamenywa lavela emphumalanga ye-DRC, kuhlonishwa kwesitfunti sendzawo ye-DRC kanye nekuhlanganyela kwebadlalindzima bembuso nalabangasibo umbuso ekukhulumisaneni kwetepolitiki ngaphasi kwenchubo lehlanganyelwe yeLuanda neNairobi.1.3.3.    Sincumo se-UNSC sincenge onkhe emacembu (badlalindzima bembuso nalabangasibo bembuso) emphumalanga ye-DRC kutsi baphetse tinchubo tekucedvwa kwemphi ngekushesha futsi ngaphandle kwemibandzela, njengobe bekucelwe baholi be-EAC ne-SADC. 1.3.4.    LeSincumo siphindze futsi sifune kutsi emacembu emavukelambuso e-M23 aphume etindzaweni latitsatsele yona emphumalanga ye-DRC futsi sicele Umbutfo Wetekuvikel waseRwanda kutsi iyekele kusekela lelicembu lelihlomile futsi ngekushesha iphume endzaweni yaseCongo “ngaphandle kwemibandzela”. kuphetsa kuyekeliswa kwemphi ngekushesha futsi ngaphandle kwemibandzelaphambilini. 1.3.5.    Ikhabhinethi ivakalise tifiso tayo letinhle tekwelulama lokusheshako kwawo onkhe emasotja (10) labuyile lalimele nyalo latfola kwelashwa eNingizimu Afrika, ekhaya.
1.4.    Sivumelwano se-AU seKucedza Bodlova Lobucondzisweiswe Kubomake Nemantfombatana (i-AU-CEVAWG)1.4.1.    Ikhabhinethi yemukele Kwemukelwa yi-AU kwe-AU-CEVAWG, lokulithulusi lelisemtsetfweni lekuvikela nekucedza budlova lobentiwa kubomake nemantfombatana e-Afrika. 1.4.2.    Kusungulwa kwe-AU-CEVAWG kwesekelwa sincumo semlandvo weBaholi beMibuso be-AU ngenyanga yeNdlovulencane 2023 ngesikhatsi seNgcungcutsela ye-AU.1.4.3.    Lesivumelwano sihlose kuniketa luhlakamsebenti loluphelele nalolubophelelanako ngekwemtsetfo lwekuvikela nekucedza tonkhe tinhlobo tebudlova lobentiwa kubomake nemantfombatana kulo lonkhe lase-Afrika. Loku kutawuzuzwa ngekutsi kubukanwe netizatfu letiyinhloko kanye nebabhebhetseli balobudlova, kucinisa tindlela temtsetfo netetikhungo, kanye nekukhutsata lisiko lekuhlonipha emalungelo eluntfu, kulingana ngekwebulili kanye nesitfunti sabomake nemantfombatana.1.4.4.    Kutawuphindze futsi kucinisekise kutsi Emacembu Embuso acinisa indlela lefanako yekucedza budlova lobucondziswe kubomake nemantfombatana.
2.    Umnotfo2.1.    Kuhlehliswa kwekwetfulwa kweSabelomali Savelonkhe2.1.1.    Ikhabhinethi ifisa kugcizelela kutsi kuhlehliswa kwekwetfulwa kweSabelomali Savelonkhe kusuka mhla tinge-19 Indlovulencane 2025 iyiswe kumhla ti-12 Indlovulenkhulu 2025 kungumphumela wemitamo yeKhabhinethi yekulungisa ngekuhlanganyela tinsayeya tetimali tesive setfu esimeni setimali lesicindzetelekile.2.1.2.    Ikhabhinethi icinisekisa bantfu baseNingizimu Afrika kutsi tingcogco tangekhatsi kuKhabhinethi mayelana neSabelomali Savelonkhe sanga-2025 tiyachubeka kute kutfolakale tindlela letincono kakhulu tekusita ngetimali bocalangaye betfu bavelonkhekanye nekucinisekisa kutsi lesabelomali sikhombisa tifiso tabo bonkhe bantfu baseNingizimu Afrika. 2.1.3.    Lokuhlehliswa nanoma-nje kukwekucala emlandvweni waseNingizimu Afrika, kepha akusiyo intfo lengakatayelekile kuletiye tindzawo, kusesengekhatsi kwemigomo yeMtsetfo Wekulawula Timali Tahulumende, 1999 (Umtsetfo 1 wanga-1999). 2.2.    Luklayo Lwebasebenti Lwekota2.2.1.    Ikhabhinethi yemukele umvila lokhuphukako wekwekha imisebenti ngemuva kwekwehla kwesibili kulandzelana kwelizinga lekweswelakala kwemisebenti, lokusho lizinga leliphasi kakhulu kusukela ngekota yesitsatfu yanga-2023.2.2.2.    Lizinga lekungasebenti kulelive lehle laya ku-31.9% ekoteni yesine yanga-2024 kusuka ku-32.1% ekoteni leyengcile. Linani lebantfu labacashiwe lenyuke ngetigidzi leti-132 000 kuya kutigidzi leti-17.1 kantsi linani lebantfu labangasebenti lehle ngetigidzi leti-20 000 kuya etigidzini letisiphohlongo (8) kuyo yona leyo kota.2.2.3.    Lizinga lekucashwa kulekota lenyuke etimbonini letine kuletilishumi letiklaywe Telubalobalo taseNingizimu, letifaka ekhatsi tetimali (232 000), tilandzelwe tekukhicita (41 000), emakhaya angasese (18 000) kanye netekutfutsa (17 000). 2.2.4.    Ikhabhinethi icinisekise kutinikela kwahulumende ekwakheni imisebenti ngekugcila ngalokukhetsekile etinhlelweni tekucashwa kwelusha. Ngekusebentisa Luhlelo LwaMengameli Lwekukhutsata Kucashwa, cishe sekwakhiwe ematfuba emisebenti letigidzi leti-2.2 yebantfu labasha.
2.3.    Kuhwebelana Nelutjalomali LweNingizimu Afrika NeShayina 2.3.1.    Ikhabhinethi iyakwemukela kukhulumisana lokube yimphumelelo emkhatsini weMkhandlu waseShayina Wekukhutsata Kuhwebelana Kwemave Emhlaba (i-CCPIT) Ren Hongbin kanye neLisekela laMengameli Paul Mashatile mayelana nekukhutsata kubambisana lokuncono kwetekuhwebelana nekutjala timali emkhatsini weNingizimu Afrika neShayina.2.3.2.    Lolovakasho lulandzela Luvakasho lweMbuso lwesibili lolube yimphumelelo lwaMengameli Cyril Ramaphosa lwekuya eShayina ngenyanga yeNyoni nga-2024. Ikakhulukati, lwakhela etukwemiphumela yekuhlanganyela kwaMengameli ngemabhizinisi, lokufaka ekhatsi Inkhundla Yemabhizinisi yaMengameli waseNingizimu Afrika neShayina, ingcoco levalekile emkhatsini waMengameli neBuholi bebatjalimali labasesigabeni lesiphakeme labange-20 baseShayina, kanye neLuhlelo LwaMengameli Lwemabhizinisi eShenzhen lolugcile kubatjalimali lababalulekile esikhungweni seShayina setetheknoloji nekusungula lokusha.2.3.3.    INingizimu Afrika ihlanganise emabhizinisi aseShayina kutsi abe khona emihlanganweni leyehlukahlukene yemabhizinisi e-G20 kulelive kulomnyaka futsi i-CCPIT imeme iNingizimu Afrika kutsi ibe khona ku-Supply Chain Expo ye-3 yemhlaba eBeijingng ngaKholwane 2025.2.3.4.    Budlelwane emkhatsini weNingizimu Afrika neShayina buphindze futsi batfutfukiswa ngekufika kwelicembu lekucala letivakashi letivela eShayina ngekusebentisa Luhlelo Lwekuvakasha Lolwetsembekile lolusha lwalelive (i-TTOS). I-TTOS ivumela labasebenta ngetekuvakasha labacinisekisiwe kutsi baletse ticelo temacembu ekuvakasha lasuka eShayina naseNdiya ngekusebentisa inkhundla yedijithali lephephile futsi batfole imiphumela yabo ngedijithali kungakapheli ema-wa lambalwa.
3.    Temphilo3.1.    Sifo Setandla, Tinyawo kanye Nemlomo (i-HFMD)3.1.1.    Ikhabhinethi yemukele kungenelela lokusheshisako kwetiphatsimandla ngemuva kwekubhedvuka kwakamuva-nje kwe-HFMD eKwaZulu-Natal naseMphumalanga Kapa, lokuveta timphawu letifanana netemkhuhlane letifana nemabhumuta labuhlungu kanye nekuvuvuka kwetandla. Loku akufani nesifo samafomane setilwane asibulali.3.1.2.    Tehlakalo letinegi  tekwesuleleka ngaleligciwane lokunengi tatfolakala etikolweni letinengi temabanga laphasi kanye nasetinkhulisa kuletifundza letimbili.  3.1.3.    Tinhloko tetikolwa tiyacelwa kutsi tente luhlolo lwamalanga onkhe etikolweni tato kute titfole futsi tibike tehlakalo te-HFMD.
3.2.    Tifo Letitsatfwa Ngekudla3.2.1.    Umncamulajucu wekubhalisa kwato tonkhe titolo teti-spaza kanye naletinye tindzawo tekutsengisa kudla kumasipala wabo wendzawo nguLesihlanu, mhla tinge-28 Indlovulencane 2025. Titolo ti-Spaza letingakabhalisi futsi letingahlangabetani nawo onkhe emazinga netimfuneko tetemphilo titawuvalwa.3.2.2.    Hulumende wetfule letinyatselo ngenyanga yeLweti 2024 njengencenye yemitamo yekulawula titolo ti-spaza kanye nekuvikela kufa kwebantfwana lokungadzingeki ngenca yekugula lokubangwa kudla lokuneligciwane lokutsengwe kuletitolo. Emacembu ekuhlola lahlanganisiwe emikhakhaminengi ayachubeka nekwenta luhlolo lwekulandzela imitsetfo eveni lonkhe kucinisekisa kutsi bonkhe batsengisi bekudla basebenta ngalokusemtsetfweni futsi balandzela emazinga lancunyiwe etemphilo netekuphepha.3.2.3.    Ikhabhinethi icela batsengisi, batali kanye nebanakekeli kutsi batsenge kudla kuphela etindzaweni letinemalayisensi ekutsengisa kudla baphindze futsi balandzele imitsetfo yekuphepha kwekudla. Emalunga emmango aphindze futsi akhutsatwa kutsi asebentise tindlela letisisekelo tekuphepha kwekudla letifana nekugeza tandla tawo kahle ngemanti nangensipho ngembi kwekutsi aphatse noma adle kudla.
4.    Inhlalakahle4.1.    I-ejensi YaseNingizimu Afrika Yekucinisekisa Tenhlalakahle (i-SASSA) 4.2.    Umncamulajucu wekutsi bazuzi be-SASSA bantintjele i-SASSA Gold Card nge-Postbank Black Card (ngeLikhadi Lelimnyama lase-Postbank) sewelulelwe kuumhla tinge-20 Indlovulenkhulu 2025. <sigaba 70869 ¶>4.3.    Bazuzi labangetulu kwalabange-716 900 sebantjintjele emakhadini lamnyama ePostbank futsi tindzawo tekusabalalisa emakhadi setikhulisiwe eveni lonkhe kute kuncishiswe tindvwendvwe kute kutsi wonkhe umuntfu lozuzako atfole lelikhadi lelisha dvutane nalapho ahlala khona. I-Postbank iphindze futsi yakhulisa linani lebothela etindzaweni tekuntjintja emakhadi kusuka kumathela lamabili kuya kula-5 kuye ngebhizinisi kuleyo ndzawo.4.4.    Bazuzi bayakhutsatwa kutsi bavakashele sitolo sabo lesisedvute i-Checkers, Shoprite, Pick n Pay, Usave, noma i-Boxer kute batsatse Likhadi labo Lelimnyama LasePostbank. Kudzingeka matisi (i-ID) yaseNingizimu Afrika lesemtsetfweni nobe i-ID yesikhashana. Emahhovisi lahambako atawuphindze futsi atfolakale etindzaweni tasemakhaya kute asite bazuzi. Ngetulu kwaloko, i-Postbank ibambisena ne-Spar Group, letawubeka titolo tayo letinge-200 kutsi tibe tindzawo tetinsita eveni lonkhe.4.5.    Ikhabhinethi ikhumbuta bazuzi kutsi i-SASSA Gold Card lendzala itawuyekela kusebenta mhla tinge-20 Indlovulenkhulu 2025 kantsi bazuzi labasengakantjintji emakhadi abo ngaleso sikhatsi kutawudzingeka kutsi bavakashele ligatja labo leLiposi lelisedvute kute batfole timali tabo.
5.    Kulwa Nebugebengu 5.1.    Ikhabhinethi yemukele umbiko weTibalobalo Tebugebengu lokhombise kwehla kuyo yonkhe imikhakha leminengi yebugebengu kutibalobalo takamuva tebugebengu kulelive. Ikota yesitsatfu yemnyakatimali wanga-2024/25, ikhombise kwehla nge-9.8% kwekubulalana, kwehla nge-3.3% kwekudlwengula, kanye nekwehla nga-3.2% kwemacala ekwetama temacasi. Kuphindze futsi kwaba nekwehla lokuphawulekako kwekuphangwa kwetimoto kanye nekugcekeza.5.2.    Nanoma-nje okhe emazinga ebugebengu achubeka nekuhlala asetulu ngendlela lengamukeleki, kwehla lokuhona kukhombisa kutsi kungenelela kweLuphiko Lwemaphoyisa aseNingizimu Afrika ekwenteni iNingizimu Afrikha iphephekancono kwenta umehluko.5.3.    Kulwa nebugebengu ngumsebenti lohlanganyelwe ngemaphoyisa, ummango kanye nemkhakha wemabhizinisi. Ikhabhinethi icela bantfu baseNingizimu Afrikha kutsi badlale indzima yabo ekulweni nebugebengu ngekutsi babike noma ngutiphi tento tebugebengu esiteshini semaphoyisa lesidvute nabo noma bashayele inombolo ye-Crime Stop: 08600 10111.
6.    Imiklomelo Yetetindzaba ye-SADC6.1.    Ikhabhinethi imema tintsatseli taseNingizimu Afrikha kutsi tingenise imibhalo yato yemncintiswano yeMiklomelo Yebetindzaba ye-SADC yanga-2025. Kufaka imibhalo yemncintiswano kuvalwa ngaLesihlanu, mhla tinge-28 Indlovulencane 2025.6.2.    Tintsatseli letifisa kungenela lomncintiswano tingatfola lwati lolubanti ngalomncintiswano ku-www.gcis.gov.za. Loyo lophumelele lotfola umklomelo wekucala esigabeni ngasinye utfola imali le-US$2500 bese kutsi lolandzela loyo utfola imali le-US$1000. Labaphumelele kutfola umklomelo wekucala batawutfola imiklomelo yabo kanye netitifiketi emaphetselweni eNgcungcutsela Yetinhloko Temave Nahulumende ye-SADC letawubanjwa khona ngenyanga yeNgci 2025.
B.    Takamuva Letatiswa Ikhabhinethi1.    Tinyatselo Tekubuyisa Kucinywa Kwagezi 1.1.    Ikhabhinethi itfolile futsi yemukela lwatiso lwakamuva mayelana nemitamo yekuvuselela leyentiwa ngu-Eskom yekusimamisa kwetfulwa kwagezi esiveni ngemuva kweluchungechunge lwetehlakalo letingakalindzeleki etiteshini letinengi tagezi letaholela kucalwe kusetjentiswe luhlelo lwekucishwa kwagezi kute kuvikelwe igridi yavelonkhe.1.2.    Letigameko letingakavami kakhulu naletingahambelani tamhla tinge-22 Indlovulencane 2025 tiholele ekucipheni ngekushesha kwemazinga lagodliwe. Tifaka ekhatsi kungasebenti ngalokufanele kweSiteshi sagezi saseMajuba, kulahleka kwemaphampu emanti ekuphotisa eSiteshini Sgezi saseCamden kanye nekulahleka kweyunithi eSiteshini Sagezi saseMedupi. 1.3.    Ikhabhinethi ikuvumile kuphendvula lokusheshako kwelicembu lebucwepheshe le-Eskom lekubuyisa ema-megawatt la-4 800 (i-MW) lapho khona emayunithi lamane kulasihlanu lawile eMajuba abuyile futsi emayunithi lamabili kulamane lawile abuyile eCamden ngensimbi ye-8 ebusuku mhla tinge-23 Indlovulencane 2025.1.4.    Ekufesekiseni luhlelo lwayo lwekululama, lesiphehligezi silindzele kwehla kwetigaba tekucishwa kwagezi. Imitamo igcile ekugcwaliseni tingodla letiphutfumako, ikakhulu titoko tadizili, kute kusimamiswe kusebenta kwemalanga latako. 1.5.    Nanobe-nje kwanyalo kunekubuyela emuva, kunchubekelembili lesimeme leseyentiwe ekuphehlweni kwagezi kanye nekugcina kutfulwa kwagezi lokwetsembekile. Kusukela mhla lu-1 Indlovulencane 2024 kuya kumhla tinge-20 Indlovulencane 2025, kucishwa kwagezi kwemiswa emalanga la-323, nakucatsaniswa nemalanga lange-32 esikhatsini lesifanako semnyaka lophelile. Kwetfulwa kwagezi bekutfolakala nge-99% kwalesikhatsi uma kucatsaniswa-nje ne-9.8% kulomnyaka lophelile. 1.6.    Ikhabhinethi icaphele kutsi kwengetwa lokutako kwe-1 600 MW kanye nekuhlanganiswa neYunithi ye-Kusile 6 lehlelelwe mhla ti-9 Indlovulencane 2025 kanye neYunithi ye-Medupi 4 ekupheleni kweNdlovulenkhulu 2025 kutawuchubeka kucinise kwetfulwa kwagezi esiveni setfu.
C.    Tincumo teKhabhinethi1.     Luhlelo Lwekutfutfukisa Lwethemu Lesemkhatsini (i-MTDP) 2024-20291.1.    IKhabhinethi ivume i-MTDP yesikhatsi sa-2024-2029, lechaza bocalanganye beLulawulo Lwesikhombisa. I-MTDP yakhela etukweLuhlelo Lwavelonkhe Lwekutfutfukisa, Sitatimende Setinhloso taHulumende Webunye Bavelonkhe (i-GNU), kanye nekuvumelana lokufinyelelwe ngesikhatsi seKhabhinethi Lekgotla leyabanjwa kusukela mhla tinge-29 kuya kumhla tinge-30 Bhimbidvwane 2025. 1.2.    Ngetulu kwaloko, i-MTDP ifaka ekhatsi emasubuciko lamatsatfu labocalanganye lachazwe nguMengameli Ramaphosa eNkhulumeni yakhe yeKuvula Iphalamende mhla ti-18 Kholwane 2024. Loluhlelo lukhombidlela imitamo yahulumende yekwakha live lelifaka ekhatsi wonkhe umuntfu logcina kutibophelela kwe-GNU. Luhlose, emkhatsini walokunye, kucinisekisa kukhula kwemnotfo lokufaka ekhatsi wonkhe umuntfu, kunciphisa kungasebenti, buphuya, kanye nekukhuphuka kwetindleko tekuphila kanjalo nekucinisekisa umbuso lonelikhono, lotfutfukako nalotiphatsa ngenkhambo lefanele.2.    Luhlakamsebenti Lwavelonkhe Lwelisubuciko Lwetekuchumana (i-NCSF) 2024-20292.1.    Ikhabhinethi ivumile kutsi i-NCSF ifezekiswe kuyo yonkhe imikhakha yahulumende. I-NCSF yakha incenye yemsebenti lochubekako wekuhlanganisa nekutfutfukisa luhlelo lwetekuchumana lwahulumende wonkhe, ngekusekela kucala kusebenta kwe-MTDP 2024-2029 njengobe kucatjangelwe eNchubenimgomo Yetekuchumana Yahulumende, leyavunywa yiKhabhinethi nga-2018. Manje luyabukeyeketwa.2.2.    I-NCSF iphendvula kulindzela kutsi luchumano lwahulumende kufanele kuhambisane, kwenta kancono kwetsembana kwemmango kanye nekwetsemba kwebatjalimali, kukhutsata bunye nekuhlangana kwetenhlalo kanye nekuhlanganisa kuhlanganyela kwetakhamuti njengemitamo lechubekako yekukhutsata bantfu baseNingizimu Afrika kutsi basebentise lwati kute bente kancono timphilo tabo futsi basebentise ematfuba ekutfutfukisa live letfu kutenhlalo netemnotfo.3.    Kucinisekiswa kweNdlelachubo Yendzawo Yetekuhwebelana Lekhululekile Yelivekati Lase-Afrika (i-AfCFTA) mayelana naBomake Nelusha Ekuhwebeni 3.1.    Ikhabhinethi ikuvumile kwetfulwa kweNndlelachubo ye-AfCFTA lemayelana naBomake Nelusha Kutekuhwebelana ePhalamende kute kutsi icinisekiswe. 3.2.    Lendlelachubo ihlose kwenta kancono kuhlanganyela kwabomake nelusha ekuhwebelaneni ngaphasi kwe-AfCFTA, futsi iveta imigomo letitsite lefana nekusita bomake nebahwebi labasha kutsi bahlanganyele ngemphumelelo emakethe. Iphindze futsi ilwele kukhutsata kwengeta kwelinani kanye nekusungula tintfo letinsha kute kutsi kukhuliswe tintfo letingeniswako naletitfunyelwa ngaphandle bomake nelusha, kanye nekufakwa kwabo etinchubeni tekwengeta linani esifundzeni nasevenikati. 3.3.    Lendlelachubo iphindze futsi ikhutsate tinyatselo tekucedza kubandlululwa, kukhutsata kulingana kanye nekufaka ekhatsi kucinisekisa kutsi bomake nelusha bayazuza ematfubeni ekuhwebelana. Leminye imigmo lebalulekile yalendlelanchubo tifaka ekhatsi kucedza tihibe letingakhokhelwa ematharifi latsintsa bomake nelusha ekuhwebeni, kukhutsata kuhlanganyela kwabo ekwakhiweni kwenchubomgomo, kanye nekwenta kancono kufinyelela kwabo etimalini.3.4.    Lendlelanchubo ilindzeleke kutsi isekele bomake nelusha ekuhwebeni kute kutsi basebentise ematfuba lavetwa yi-AfCFTA futsi batfutfukise kuhlanganyela kwabo lokungukhukhulelangoco ekuhwebelaneni ngekhatsi e-Afrika.
4.    Kucinisekiswa kwaleNdlelanchubo Yenchubomgomo Yekuncintisana ngaphasi kwe-AfCFTA 4.1.    Ikhabhinethi ikuvumile kwetfulwa kweNdlelanchubo yeNchubomgomo Yekuncintisana ngaphasi kwe-AfCFTA ePhalamende kute icinisekiswe. Lendlelanchubo sivumelwano lesentiwa ngemalunga e-AU sekucinisekisa kutsi kuncintisana kulelivekati kufaka sandla ekuhwebelaneni, ekukhuleni lokufaka ekhatsi konkhe, ekukhiciteni timboni kanye nasekutfutfukiseni umnotfo losimeme.4.2.    Lendlelanchubo igcile ekuvikeleni tindlelakwenta letiphikisana nekuncintisana ngekuniketa luhlakamsebenti lwekubukana nekugcila kwemakethe, kusetjentiswa kabi kwemandla kanye naletinye tindzaba letihlobene nekuncintisana. 4.3.    I-AU iyavuma kutsi kungabi khona kwetinchubomgomo tekuncintisana kwelivekati kuba nephumela wetindlelakwenta letilwa nekuncintisana njengetigungu tabotulujane kanye nabogubhelakwesamo labasebeentisa kami sikhundla sabo emakethe.4.4.    Lendlelanchubo itawusebenta kuwo wonkhe umsebenti wetemnotfo ngekhatsi kwemakethe ye-AfCFTA futsi itawucondza tindlelakwenta letilwa nekuncintisana lokufaka ekhatsi botulujane bemave emhlaba nalawela imincele langalawulwa ngemphumelelo, kanye nemikhuba yekuncintisana lecaliswe ngemabhizinisi lamakhulu lasebenta ngaphandle kwelivekati.
5.    Imiphumela levela ekuhlanganyeleni kweNingizimu Afrika kuNkhulumomphikiswano Jikelele yeSikhatsi se-79 seMhlangano Lomkhulu we-UN (i-UNGA 79) 5.1.    Ikhabhinethi yawubukisisa futsi yawuvuma umbiko lomayelana nemiphumela ye-UNGA 79 ngaphasi kwengcikitsi letsi: “Kungashiyi muntfu ngemuva: kusebenta ngekubambisana kute kuchubeke nekuthula, intfutfuko lesimeme kanye nesitfunti sebantfu setitukulwane tanyalo netesikhatsi lesitako”.5.2.    Kuhlanganyela kweNingizimu Afrika eNgcungcutseleni ye-UN yelikusasa kugcile etfubeni lekwakha kuvumelana kwemhlaba wonkhe kanye nekwenta inchubekelembili etintfweni letibalulekile letifana neTinjongo Tekutfutfukisa Letisimeme kanye nemave ase-Afrika, kutsi leNgcungcutsela kumele igcile ekutsatseni tinyatselo temhlaba wonkhe tekusekela i-ajenda yentfutfuko yalelivekati, I-ajenda 2063.
D.    Kubekwa etikhundleniKonkhe kubekwa etikgundleni kweyeme ekucinisekisweni kweticu kanye nekucinisekiswa kwetekuphepha letifanele.
1.    Solw. John Lamola sewubekwe iminyaka lemibili kutsi abe Sikhulu Lesiphetse seTetindizamshini taseNingizimu Afrika.  2.    Solw. Busani Ngcaweni Mcondzisi Jikelele (i-DG) eLitiko Lesikolwa Savelonkhe SaHulumende (kwelulwe ikontileka yekusebenta iminyaka lesihlanu).3.    Mnu. Lindelwa Simphiwe Hamilton yi-DG kuLitiko Letekuhwebelana, Timboni Nekuncintisana. 4.    Mnu. Tebogo Seokolo Lisekela le-DG (i-DDG): I-Afrika kuLitiko Letebudlelwane Nekubambisana Nemave Emhlaba.  5.    Mk. Angela Sizakele Magangoe yi-DDG: Tinsita Tetenhlalakahle kuLitiko Letekutfutfukiswa Kwetenhlalakahle (i-DSD).6.    Mk. Thandeka Gloria Ngcobo Sikhulu Lesikhulu Setetimali e-DSD.
7.    Bacondzisi Labangasiwo Emalunga Laphetse eBhodini Lesikhashana Le-Ejensi Yembuso Yetheknoloji Yelwatiso (i)    Mk. Sedzani Mudau (Sihlalo);(ii)    MNu. Willie Vukela (ummeleli weLitiko Letemisebenti Yahulumende Nekuphatsa);(iii)    MNu. Willie Mathebula (ummeleli weMgcinimafa Wavelonkhe);(iv)    Adv. Johannes Collen Weapond; kanye (v)    neMnu. Omega Shelembe (Litiko Letekuchumana Netheknoloji Yedijithali).
E.    Imikhodi Letako
1.    Inyanga Yemalungelo Ebantfu1.1.    INingizimu Afrika ngenyanga yeNdlovulenkhulu itawukhumbula Inyanga Yemalungelo Eluntfu ngaphasi kwengcikitsi letsi: “Kusheshisa imitamo lecondziswe kubulungiswa betenhlalakahle lokusimiswe emalungelweni eluntfu”. Umlandvo weNyanga Yemalungelo Ebantfu sisekelo sawo siseKubhujisweni Ngesibhuku Kwebantfu eSharpeville (Sharpeville Massacre) mhla tinge-21 Indlovulenkhulu nga-1960, lapho khona emaphoyisa elubandlululo adubula abulala bantfu labange-69 ngesikhatsi sembhikisho wekuthula.1.2.    Lifa lelibuhlungu lelivela etinchubenimgomo telubandlululo letingakalungi liyachubeka nekwakha liciniso letfu lanyalo futsi liholele ekutseni bantfu labanyenti bavaleleke emjikeletweni webuphuya nekungasebenti. Umtsetfosisekelo waseRiphabhulikhi yaseNingizimu Afrikha wanga-1996, lobeka sisekelo semmango lokhululekile nalonentsandvo yelinyenti, usekela imitamo yekuchubela embili bulungiswa kutenhlalo ngekulungisa kungabi nebulungiswa esikhatsini lesengcile.1.3.    Umtsetfo Eekutsatfwa kwemhlaba losandza kuvunywa, 2024 (Umtsetfo we-13 wanga-2024) ubeka inchubo yemtsetfo legunyatwe ngumtsetfosisekelo levumela hulumende kutsi alungise lifa lelibuhlungu lekutsatfwa kwemhlaba kanye nebuphuya ngekusita kulinganisa inkhundla yekudlala kute kutsi takhamuti letinyenti tikhone kufinyelela ematfuba emnotfo lasisekelo. 1.4.    Umkhosi wetfu wavelonkhe weLilanga Lemalungelo Ebantfu mhla tinge-21 Indlovulenkhulu 2025 utawenteka eConstitution Hill eJozi, indzawo letiNkantolo Yemtsetfosisekelo yaseNingizimu Afrika.
2.     I-indaba Ye-Afrika Yagezi 2025 2.1.    INingizimu Afrika itawungenisa I-indaba Ye-Afrika Yagezi yanga-2025 kusukela mhla ti-4 kuya kumhla ti-6 Indlovulenkhulu 2025 eSikhungwini Semihlangano Yemave Emhlaba eKapa. I-Indaba ngumcimbi lomkhulu kulelivekati njengobe ihlanganisa baholi bemboni futsi ikhombisa tisombululo letinsha letisezingeni lelisetulu talomkhakha.2.2.    Lengcungcutsela ita ngesikhatsi lapho khona umkhakha wetagezi waseNingizimu Afrika ukhula ngekushesha njengobe lelive lisebentela kuvikela kuphakelwa kwalo kwagezi esikhatsini lesitako. Emnyakeni lophelile hulumende umemetela Umtsetfo Wekuchibela Umtsetfo Wagezi, 2024 (Umtsetfo we-38 wanga-2024) mayelana nekwakha umkhakha wagezi loncintisanako nalosimeme longahlangabetana netidzingo tagezi tesive setfu letikhulako.2.3.    Ekuvikeleni kwetfulwa kwagezi wetfu esikhatsini lesitako, ema-gigawatt la-11 emaphrojekthi gezi ahlelelwe kwakhiwa kuleminyaka lemitsatfu letako. Ngenyanga yeNgongoni 2024, kwamenyetelwa babhidi labasiphohlongo labanconotwako be-Bid Window 7 beLuhlelo Lwekutsenga Bakhiciti Bagezi Labatimele Bagezi Lovuseletelwako labanemandla lahlanganisiwe labanikwe ikontileka yema-megawatt la-1 760.
F.    Imilayeto
1.    TihalalisoIkhabhinethi ihalalisele futsi yafisela lokuhle:•    Indvuna Nomakhosazana Meth mayelana nekukhetfwa kwakhe kutsi abe nguSihlalo weSikhungo Sekulawula Tisebenti Sesigodzi sase-Afrika.•    Mk. Lerato Mataboge ngekukhetfwa kwakhe lokungumlandvo esikhundleni sekuba nguKhomishana weSakhiwonchanti Nagezi we-AU. •    Mk. Tyla Laura Seethal, lowatiwa kakhulu ngekutsi nguTyla, umculi waseNingizimu Afrika longumculi wekucala wase-Afrika locula yedvwa isingili yakhe letsii “Water” sewundlule tigidzigidzi tetitrimu ku-Spotify. •    Mnu. Wouter Kellerman, umdlali wemnjingo waseNingizimu Afrika kanye naMk. Eru Matsumoto kanye naMk. Chandrika Tandon, labaphumelele kutfola Umklomelo we-Grammy nge-alibhamu yabo, i-Triveni.2.    Emavi ekulila nekudvudvutaIkhabhinethi ivakalise emavi endvudvuto kubangani nemndeni wa:•    Mk. Suthukazi Arosi (64), umculi, umcambi, kanye nemlingisi lowatfola indodo. Bekatiwa kakhulu ngekuba ngulomunye wemavi lahamba embili e-Afrika kanye nemlingisi lophumelelako njengobe adlale emidlalweni leminengi yaseNingizimu Afrika
Imibuto: Mk. Nomonde Mnukwa – Libambelasikhulumi saHulumendeMakhalekhikhini: 083 653 7485"
"Sitatimende Semhlangano WeKhabhinethi wangeMsombuluko, mhla tin-3 Indlovulenkhulu 2025",03 Mar 2025,https://www.gov.za/news/cabinet-statements/statement-special-cabinet-meeting-3-march-2025-03-mar-2025,https://www.gov.za/ss/news/cabinet-statements/sitatimende-semhlangano-wekhabhinethi-wangemsombuluko-mhla-tin-3,"A.    Tincumo teKhabhinethi
1.     Sabelomali 2025-2026
1.1.    Umhlangano Lokhetsekile weKhabhinethi wabitwa ngeMsombuluko, mhla ti-03 Indlovulenkhulu 2025 kute kucutjungulwe imibono yemalunga eKhabhinethi ngetindlela letinhle kakhulu, ngaphasi kwetimo, tekusekela ngetimali Sabelomali semnyaka wetimali wanga-2025/26 kanye nethemu lesemkhatsini. Lomhlangano ulandzela lomunye lokhetsekile weKhabhinethi wangeMsombuluko, mhla tinge-24 Indlovulencane 2025, lowavumela tingcogco letibanti mayelana nekucindzeteleka kwetimali talelive kanye nesidzingo sekucala kusebenta ngekushesha kwetintfo letintsatfu letibalulekile telulawulo lwe-7 ngaphasi kwaHulumende Wavelonkhe Welubumbano. Emhlanganweni wamhla tinge-24 Indlovulencane 2025, Mengameli Cyril Ramaphosa wasungula licembu leTindvuna leliholwa Lisekelamengameli Paul Mashatile kutsi lisebente neNdvuna Yetetimali kanye nelicembu lakhe leMgcinimafa Wavelonkhe kuhlanganiswe imibono yeKhabhinethi kute kutsi kuchutjekwe kucutjungulwe.
1.2.    Lelicembu lebeliholwa Lisekelamengameli Mashatile futsi lisekelwe nguMgcinimafa Wavelonkhe letfule tindlela letehlukahlukene letabukwa yiKhabhinethi. Ngekulandzela imigomo yesigaba se-27 seMtsetfo Wekulawula Timali taHulumende (1 wa-1999), Ikhabhinethi inikete Indvuna Yetetimali ligunya lekutsi ikhetse kuletindlela lekukhulunywe ngato bese isekela ngetimali Sabelomali ngendlela lecbangela:
(a)    Tinkinga tetimali talelive;(b)    Kunciphisa umtselela emakhaya lahluphekile nalahola imali lesezingeni lelisemkhatsini; kanye,(c)    neKwesekela kukhula kwemnotfo.
1.3     Ngekuphetsa kwenchubo yekufaka imibono yeKhabhinethi kuSabelomali, Indvuna Yetetimali neMgcinimafa Wavelonkhe nyalo sebatawucedzela lesabelomali bese basibeka ephalamende ngaLesitsatfu, mhla ti-12 Indlovulenkhulu 2025.
Imibuto: Mnu. Sathasivan (Terry) Vandayar – Libambelasikhulumi saHulumende Makhalekhikhini: 082 444 9092"
"Sitatimende seMhlangano weKhabhinethi ngaLesitsatfu, mhla ti-12 Indlovulenkhulu 2025",13 Mar 2025,https://www.gov.za/news/cabinet-statements/statement-cabinet-meeting-12-march-2025-13-mar-2025,https://www.gov.za/ss/news/cabinet-statements/sitatimende-semhlangano-wekhabhinethi-ngalesitsatfu-mhla-ti-12,"A.    Tindzaba Letimcoka Telive
1.    Temnotfo1.1.    Sabelomali Savelonkhe sanga-2025 1.1.1.    Ikhabhinethi yasemukela Sabelomali Savelonkhe sanga-2025 lokuhloswe ngaso kugcina kutsi kube nekusimama emkhatsini weluhlelomsebenti lwetetimali taHulumende waseNingizimu Afrika, kusita ngetetimali Kuphatsa Kwesikhombisa, njengaloku kusho Umhlonipheki, Mengameli Cyril Ramaphosa ngesikhatsi etfula Inkhulumo yakhe Yesimo Selive abe anciphisa tinchabekelwane tekusita ngemali tinemtselela kulabaphuyile kanye nemakhaya alabanemalingena lesemkhatsini. 1.1.2.    Kuphakelwa kwesigidzi setigidzi lesingetulu kwasinye semarandi sekutfutfukisa sakhiwonchanti kule-MTEF, kusungulwa kwendlela lenye yekusita ngetimali sakhiwonchanti ngekusebentisa sicinisekiso sesikweleti sesigitjelwa kanye nekwetfulwa kwematfuba lomnengi ekubhidela Sisetjentiswa seSabelomali sesakhiwonchanti kuyinkhomba yekutinikela ekukhuliseni lomnotfo ngekusebentisa tinhlelo leticinile leteyame kusakhiwonchanti kodvwa tibe tenta ncono kuletfwa kwetinsita.   1.1.3.    Tindlela tekutsi imikhakha litimele itibandzakanye, njengaloku kumenyetelwe kanye neSabelomali – lokutintfo letiyincenye yetingucuku letichutjwa yi-Operation Vulindlela emikhakheni yetemandla, yetekutfutsa kanye nekuhanjiswa kwetimphahla ngebunengi – kukhombisa kutinikela kwahulumende ekuphutfumiseni lutjalomali lwemkhakha lotimele kanye nekukhula kutemnotfo lokufaka wonkhe wonkhe.1.1.4.    Kuvuma umtselela wekwenyuka kwemtselo, Sabelomali senta kutsi kube nekuncishiswa kwetinyatselo letiphikisana nekukhula lokufanana nekutsi:1.1.4.1.    Kubete kwenyuka kwemtselo wemafutsa etimoto.1.1.4.2.    Kube ngetulu kwekwenyuka kwemandla emali kutibonelelo temali yahulumende, kutibonelelo temali yahulumende talabakhulile nalabaphila nekukhubateka tenyuke nge-R130 taya ku-R2315 nga-2025.1.1.4.3.    Luphakelo lwekusita ngetimali lokumcoka ku-PRASA kute kwentiwe ncono titimela letitfutsa bantfu, lokuyintfo letawunciphisa kutsi emakhaya asebentise imalingena etindlekweni tekuhamba. 1.1.5.    Lokumcoka kakhulu, lokwenyuka kwemtselo kutakwenta kutsi kube nekusimama kutetimali kwalelive, nekutsi kugcine bothishela laba-11 000 basemaklasini, basebenti bekunakekela ngetemphilo la-9 300 basemisebentini yabo, kucashwa kwabodokotela laba-800 labasebentela ummango kanye nekuvumela kutsi kube nebantfwana labangetiwe laba-700 000 (labaneminyaka lemine budzala) kutsi bafinyelele kutfola imfundvo yeminyaka yekucala yekukhula kwemntfwana (i-ECD), lesisekelo setemfundvo lesidzingekile labasidzingako kute baphumelele eluhambeni lwemfundvo.  
1.2.    Kukhula Kutemnotfo1.2.1.    Kukhula nge-0.6% ngekota yesine (i-GDP) nga-2024 kukhomba kuvuseteleka kwemnotfo wonkhana, njengaloku imikhakha yetekulima, yetetimali, yetekuhweba neyemakhaya yenyuka ekoteni yekugcina yemnyaka. 1.2.2.    Imboni yetekulima yabuye yavuseteleleka futsi nga-17,2% kwaphakamisa kukhula kwe-GDP nga-0,4 emaphesenti. Tetimali, imphahla lengahambi nemboni yetinsita tebhizinisi takhula emakota lasiphohlonga lalandzelanako, tikhungo letisemkhatsini kutekutsengiselana ngemali, lokwentiwa emphahleni lengahambi kanye nalokuletinye tinsita tebhizinisi lokube ngulokudlala indzima lenkhulu kakhulu ekukhuleni.1.2.3.    Ikhabhinethi iyetsemba kutsi lokugcila lokukhulu kanye nelitubane lekwetfula tingucuko temumo wetemnotfo, kuletfwa kwetinsita lokwentiwe ncono kanye nekukhona kusebenta kweMbuso, kanye nekutibandzakanya kakhulu kwemkhakha lotimele, kutawukhutsata kukhula lokuchubekako kwemnotfo nga-2025 nangale kwakhe.
1.3.    Telutjalomali 1.3.1.    Ikhabhinethi yasemukela simemetelo se-Microsoft South Africa selutjalomali  lwetigidzigidzi leti-R5.4 ekusebenteni kwangcondvomshini njengemuntfu (i-AI) kulelive. Lolutjalomali lutawucinisa simo seNingizimu Afrika njengenkhaba ye-AI lehamba phambili kulelivekati lase-Afrika kanye nekwakha lutjalomali lwetigidzigidzi letinge-R20.4 ku-Microsoft South Africa kuleminyaka lemitsatfu leyengcile.1.3.2.    I-Microsoft South Africa iphindze futsi yamemetela ligalelo layo lekutfutfukisa kwati kusebentisa buchwepheshe besimanjemanje kweNingizimu Afrika ngekutsi ikhokhele titifiketi telwatitsite tebantfu laba-50 000 labanemakhona ebuchwepheshe besimanjemanje lobudzingeka kakhulu.1.3.3.    Ngekuchubeka nekwenyusa simobunjalo setfu selutjalo, bakhi betimoto bakhi bemoto iMahindra baseNdiya basayine sivumelwane sekuvisisana neKoporasi yaseNingizimu Afrika Yekutfutfukisa Timboni (i-IDC) kuhlola kutsi ngeke basungule sikhungomkhicito lesiphelele sekuhlanganisa tincenye tetigitjelwa kulelive. I-Mahindra seyivele inesikhungomkhicito seluchungechunge lwetigitjelwa tePik Up eDurban lesisetjentiswa yi-AIH Logistics, lapho sibungate khona kukhicitwa kwetigitjelwa tabo tePik Up leti-25 000 letihlanganiswe lapha ekhaya.1.3.4.    Ikhabhinethi ikhumbute wonkhe umuntfu waseNingizimu Afrika njengalenemashezi ngco ku-South Africa Incorporated (i-SA Inc.) ngemfuno lenayo ekugcugcuteleni live letfu njengendzawo yelutjalomali kusimondzawo lesichudzelana emhlabeni wonkhe.  Kufanele kutsi sichubeke sikhulume ngelivi linye ekuvikeleni imfuno yetfu yavelonkhe, kutimela kwetfu njengelive kanye nentsandvo yetfu yelinyenti yemtsetfosisekelo.
2.    Tebudlelwane Nemave Emhlaba 2.1.    Lihhovisi Lamengameli laseNingizimu Afrika Lelicembu Lemashumi Lamabili (i-G20)2.1.1.    Njengencenye yeLihhovisi laMengameli le-G20, iNingizimu Afrika ingenise ngemphumelelo lamacembu esiphelane ekusebenta e-G20 kanye nemihlangano yemacembu esikhashana lanikwe umsebenti ekupheleni kweNdlovulencane kanye nangalenyanga: 2.1.1.1.    Umhlangano weLicembu Lekusebenta Lesiphelane le-G20 Lelucwaningo Netingucuko Letinsha (i-RIWG), lebewubanjelwe eNyuvesi yaseFreystata eMangaung kusukela mhla tinge-23 kuya mhla tinge-25 Indlovulencane 2025, kwacocisanwa ngekutsi angalusebentisa njani ncono lucwaningo netingucuko letinsha kulungisa tinsayeya temhlaba wonkhe, kanye nekugcugcutela isayensi nebuchwepheshe. Baphindza futsi banoma ngabocalangaye bemnyaka lotako, lababitwa ngekutsi:(a)    Calangaye we-1: Tingucuko Letinsha Letivulekele Intfutfuko; (b)    Calangaye we-2: Kwehlukahluka kwalokuphilako kweNtfutfuko Lesimeme; kanye(c)    NaCalangaye we-3: Nekwehlukahlukana, Kulingana, Kufaka wonkhe wonkhe, kanye neKufinyelela Kutesayensi, kuTebuchwepheshe Netingucuko Letinsha.2.1.1.2.    Umhlangano wekucala weLicembu Lekusebenta Lesiphelane Lelilwa Nenkhohlakalo (eKapa kusukela mhla ti-3 kuya mhla ti-5 Indlovulenkhulu 2025) lohlole tindlela tekwenta ncono kucala kusebentisa tisetjentiswa tetemtsetfo tekulwa nenkhohlakalo. Lomhlangano ube nelitfuba lekutsi labo labatibandzakanyile kutsi basungule i-ajenda kanye nekubeka loko labatawusebentela etikwakho etinkhulumiswaneni tasesikhatsini lesitako, kugcugcutela inkhulumiswano kanye nekuhlanganyela kute kuciniswe emasubuciko ekulwa nenkhohlakalo. Kulomhlangano, labebatibandzakanya bacocisana futsi bavumelana ngalabocalangaye labanengi labalandzelako:(a) Calangaye we-1: Kucinisa Bucotfo Bemkhakha Wahulumende; (b) Calangaye we-2: Kwandzisa Likhono Lekutfola futsi Imphahla; (c) Calangaye we-3: Kutibandzakanya lokufaka ekhatsi Wonkhe Wonkhe; kanye(d) NaCalangaye we-4: Nekuvikelwa Kwetinhlabamkhosi. 2.1.1.4.    Umhlangano weKucala weLicembu Lekusebenta Lesiphelane Letekulima, wabanjwa ngenkhundla yevidiyo ye-inthanethi mhla ti-3 kanye namhla ti-4 Indlovulenkhulu 2025, wacocisana ngetindzaba letimcoka letitsintsa labatsintsekako kutekulima emhlabeni wonkhana futsi bavumelana ngalabocalangaye emnyakeni lotako. Ngulaba labalandzelako: (a)    Calangaye we-1: Kukhutsata imakethe lefaka ekhatsi kutibandzakanya kwawonkhe wonkhe nekubakhona kwekudla;(b)    Calangaye we-2: Kutfutfukisa Lusha nabomake etinhleleni tekukhicita lokudliwako lokulinywako nalokungadliwa lokulinywako; (c)    Calangaye we-3: Kwenta kutsi kube nekwendluliswa kwetingucuko letinsha nebuchwepheshe; kanye(d)    NaCalangaye we-4: Nekwakha simomvama sesimo selitulu lesicinile setekulima lokusimeme.2.1.1.5.    Umhlangano weKucala weLicembu Lekusebenta Lesiphelane Letekuvakasha wabanjwa ngenkhundla yevidiyo ye-inthanethi mhla ti-5 Indlovulenkhulu 2025 kwacocisanwa ngekutsi tekuvakasha tingasetjentiswa njani kugucula timphilo tebantfu, imimango kanye nemhlaba. Baphindza futsi bacocisana futsi bavumelana ngekutsi batawusebenta ngabocalangaye labane kulomnyaka, lababitwa ngekutsi: (a)    Calangaye we-1: I-AI legcile kubantfu kanye Netingucuko Letinsha tekwenta ncono Tekuhamba Netinsita tekucala Tekuvakasha kanye nema-SMMME; (b)    Calangaye we-2: Kusita ngetimali Tekuvakasha nelutjalomali Lwekwenta ncono Kulingana kanye neKugcugcutela Intfutfuko Lesimeme; (c)    Calangaye we-3: Kuchumana eMoyeni kute kube neKuvakasha Lokute Tihibe; kanye  (d)    NaCalangaye we-4: Nekucina Lokwentiwe ncono kute kube neNtfutfuko lefaka Wonkhe Wonkhe, neTekuvakasha Letisimeme.2.1.1.6.    Umhlangano weKucala weLicembu Letenhlekelele Nekuncishiswa kweBungoti wabanjwa ngenkhundla yevidiyo ye-inthanethi mhla ti-5 Indlovulenkhulu 2025 kwacocisanwa ngekuphutfumisa tecwayiso tekucala tato tonkhe ticalokwentiwa, lokungumgomo lomcoka emhlabeni wonkhe lobekwe nguMhlabuhlangene kanye nekucinisekiswa kwekufezekiswa kweLuhlakamsebenti lwaseSendai lweKunciphisa Bungoti Betinhlekelele nga-2015-2030. INingizimu Afrika iwubona lomhlangano njengenkhundla yemave emhlaba lemcoka yekugcugcutela i-ajenda yekwabelana ngesibopho sekwakha kucina, kucinisa kusebentisana kwetfu, kanye nekuchuba kwenta lokubhadlile lokudzingekako kute kuvikelwe kwenyuka nome kuchubela embili bungoti. Lomhlangano wavumelana ngalabocalangaye labalandzelako: (a)    Calangaye we-1: Kulungisa Kungalingani Nekunciphisa Kuhlaseleka lula; (b)    Calangaye we-2: Kukhonjiswa Mhlaba wonkhe Kusenesikhatsi kweTinhlelo Tekwecwayisa; (c)    Calangaye we-3: Sakhiwonchanti Lesicinile Sekumelana Nenhlekelele; (d)    Calangaye we-4: Lusitomali lweKunciphisa Bungoti beNhlekelele;(e)    Calangaye we-5: Kuvusetela futsi ngemva kweNhlekelele, Kubuyiselwa esimeni futsi kanye neKwakha futsi; kanye(f)    NaCalangaye we-6: NeTindlela Leteyambe Kunhlalomphilo Yalokuphilako yeDRR/Tisombululo Leteyame emvelweni. 2.1.1.7.    Umhlangano weKucala weLicembu Lesikhashana leMsebenti: Kubakhona Kwekudla lowawubanjwe ngenkhundla yevidiyo ye-inthanethi mhla ti-5 Indlovulenkhulu 2025 kwcocisanwa netinchubomgomo kanye nangetinhlelo tekwenta ncono kubakhona kwekudla. Labatibandzakanya bavumelana ngekwakha luhlelo lwetekudla lolucinile, lolungatsatsi luhlangotsi nalolusimeme kakhulu. Baphindza futsi batinikela ekulungiseni tinsayeya letimcoka njengetihibe teKuhweba, kusita ngetimali kukhicitwa kwekudla kanye nemtselela wekugucuka kwesimomvama selitulu eluchungeachungeni lwekuphakelwa kwekudla. Leminye yemiphumela yabocalangaye lokwacocisanwa ngabo ngulaba labalandzelako:(a)    Calangaye we-1: Tinchubomgomo leticinile tekubakhona kwekudla; (b)    Calangaye we-2: Tintsengo tekudla letisimeme; (c)    Calangaye we-3: Imitsetfosimiso netilinganisozinga leticacile;(d)    Calangaye we-4: Lisu Lekwenta le-G20 leKubakhona Kwekudla; kanye (e)    NaCalangaye we-5: Nekuvunywa yiNdvuna kanye nekufezekiswa.2.1.1.8.    Luhlelo lwe-G20 Lwekufinyelela Kubantfu lebewubanjelwe eNyuvesi yaseVenda eThohoyandou mhla ti-7 Indlovulenkhulu 2025 lokuhloswe ngalo kutsi kube nekucocisana nemmango lokubanti  kanye nekutibandzakanya eHhovisi laMengameli waseNingizimu Afrika leG20. Lombutsano wasetjentiselwa kugcugcutela bantfu balelive kutsi batibandzakanye ekwemukeleni tivakashi tetfu kulelive njengaloku sichubeka singenisa imihlangano etincenyeni letahlukahlukene talelive, kanye nekukhangisa emasiko abo kanye nemagugu. Bantfu baseNingizimu Afrika bayagcugcutelwa kutsi bateke indzaba lemnandzi ngelive labo. 2.1.2.    Imihlangano yemacembu ekusebenta sikhatsi lesidze e-G20 kanye  nemacembu ekusebenta sikhashana itawubanjwa kudzimate kube sekupheleni kweNdlovulenkhulu 2025: 2.1.2.1    Umhlangano weKucala weLicembu Lesikhashana Lemsebenti: Kukhula Lokufaka Wonkhe Wonkhe, Kuchuba Tebumboni, kanye neKunciphisa Kungalingani: mhla ti-17 Indlovulenkhulu 2025 – ngenkhundla yevidiyo ye-inthanethi.2.1.2.2    Umhlangano weKucala weLicembu Lekusebenta Lesiphelane Letekuhweba Nelutjalomali: mhla ti-18 kuya mhla tinge-20 Indlovulenkhulu 2025 – ngenkhundla yevidiyo ye-inthanethi. 2.1.2.3    Licembu Lekusebenta Lesiphelane Lesibili: mhla tinge-26 kuya mhla tinge-28 Indlovulenkhulu  – eDurban.2.1.2.4    Umhlangano weKucala weLicemy Lesiphelane Letesimomvama Selitulu Nekusimama Kwesimondzawo: mhla tinge-25 kuya mhla tinge-28 Indlovulenkhulu 2025 – ngenkhundla yevidiyo ye-inthanethi.2.1.3    Lwatiso lolumayelana nemihlangano ye-G20 kanye nemiphumela yayo ingafinyeleleka kuyo ku: www.g20.org NOME ku: www.g20.org.za
2.2    Lusito lweluntfu loluya ePalestina2.2.2    Ikhabhinethi iyakusola kwala kwelaka-Izirayeli kuvumela Lusito lweluntu kutsi luye eGaza Strip kanye nekuvala kwayo umnyele wekwendlula ngesikhatsi lapho bantfu basegaza babukene khona nekuhlupheka lokukhulu kanye nekudzinga kudla ngekushesha, kukhoseliswa kanye nekunikwa imitsi.2.2.3    Lesento sikhombisa kuchubeka kwelive laka-Izirayeli kusebentisa indlala njengesikhali setemphi njengencenye yemkhankhaso lochubekako kwaloko Inkantolo Yemave Emhlaba Yetebulungiswa yakwehlulela njengekubulala bantfu ngebunyenti lokucondziswe kubantfu basePalestina.  2.2.4    Ikhabhinethi iyasiphindza sicelo sesive setfu lesicondziswe emmangweni wemave emhlaba kutsi ucindzetele live laka-Izirayeli kutsi litilandze futsi licinisekise kuphepha, kuchubeka nekungavinjwa kwekuletfwa kwelusito lweluntfu kuto tonkhe tindzawo taseGaza Strip.
3.    Tebugebengu3.1.    Kwemukela Sincumo seNkantolo yaseMalawi seKukhishwa eveni labo  kwabo  Shepherd naMary Bushiri batfunyelwe3.1.1.    Ikhabhinethi isemukele sincumo lesentiwe yiMantji Lenkhulu yeNkantolo yaseRiphabhliki yaseMalawi sekutsi Shepherd naMary Bushiri bakhishwe eveni labo batfunyelwe eNingizimu Afrika kute batewumisa timbilapho enkantolo ngetinsolo temacala lamanengi ebugebengu lafaka ekhatsi kugagadlela, kwephula Umtsetfo Wetekweluleka Ngetetimali NeTinsita Tekweluleka Emakhasimende, wanga-2002 (Umtsetfo Nombolo 37 wanga-2002), Umtsetfo Wetemabhange, wanga-1990 (Umtsetfo Nombolo 94 wanga-1990), Umtsetfo Wetekungena Eveni, wanga-2002 (umtsetfo Nombolo 13 wanga-2002) kanye nekwephula timiso tayo tebheyili3.1.2.    Lesincumo sikhombisa kutsi kute umuntfu longabalekela sandal seMtsetfo kuphindze futsi kucinisekise kutimela ngekwebulungiswa, kubambisana ngekwemave emhlaba kanye nekwetsembana emkhatsini wetikhungo temtsetfo taseNingizimu Afrika netaseMalawi.3.1.3.    Siyakcaphela kutsi bakaBushiri bakhombise inhloso yekufaka Sicelosikhalo. Nanome kunjalo, siyatetsemba kutsi sinelicala leliphatsekako kuphikisana nabo.3.1.4.    INingizimu Afrika ikulungele kusebentisana ne-INTERPOL kuchumanisa tinhlelo tekubandlulisa kanye netinhlelo tekubatfutsa kucinisekisa kutsi baletfwa lapha eNingizimu Afrika kute babukane nekutekwa kwelicala labo.
4.    Simo Selitulu Lesibi Kakhulu4.1.    Timvula letinkhulu letisandza kuna tendlule nemiphefumulo leminengi, tashiya emakhulukhulu ebantfu basuke etindzaweni tabo tekuhlala konakala kakhuu emakhaya nesakhiwonchanti KwaZulu-Natali.4.2.    Umtselela wetimo telitulu letibi kakhulu iKwaZulu-Natali seyimenyetelwe njengendzawo yesimo savelonkhe senhlekelele kuvumela Litiko Letekubusa Nekubambisana Netendzabuko kuhlanganisa tonkhe tinhlaka tembuso kwengeta tinyatselo tekwesekela, kunciphisa lomtselela walenhlekelela  emimangweni.4.3.    Hulumende uyachubeka nekusita labahlukunyetwe nguletikhulula neLitiko Letekuhlaliswa Kwebantfu liphakele iKwaZulu-Natali ngetigidzi leti-R1000 kute ikhone kusita kulawula umphumela waletikhukhula.  4.4.    Ikhabhinethi icela bonkhe baseNingizimu Afrika kutsi bacaphele kakhulu nangabe kunesimo selitulu lesibi. Timvula letinkhulu tibanga kutsi kube nebungoti bekudama kwemanti, ikakhulu etindzaweni letitsite letibekile, emabhulohweni nasemigwacweni.4.5.    Ngetikhatsi tetimvula letinkhulu, imimango iyacelwa kakhulu kutsi iyigweme imigwaco lekugijima emanti kuyo kanye nekulalela ngekucaphela kusakatwa kwetindzaba, tindzaba temisakato yemoya kanye nemakhasi etinkhundla tekuchumana lasemtsetfweni ahulumende kute itfole tindzaba letisesikhatsini nekucasheliswa.
B.    Lwatiso Lolusesikhatsini lolucondziswe kuKhabhinethi1.       Kuvikeleka nekwentiwa ncono kweMholo Wavelonkhe Lolinanincane (i-NMW)1.1.    Ikhabhinethi yemukele yaphindze futsi yacubungula umbiko weLitiko Letekucasha Nebasebenti lomayelana nenchubekelembili leseyentiwe yekuvikela nekwenta ncono i-NMW.1.2.    Umtsetfo wete-NMW, wanga-2018 (Umtsetfo Nombolo 9 wanga-2018), lowaphasiswa ngeLweti 2018, wabeka sisekelo sekunciphisa sekungalingani ngekwemalingena kanye nelugebe emiholweni, kanye nekuchubeka neKuvikelwa basebenti labahola kancane kulelive. 1.3.    Kusukela mhla ti-1 Indlovulenkhulu i-NMW yenyuke nge-4% yesuka ku-R27,58 yaya ku-R28,79 ngeli-awa. Lokwenyuka kuhloswe ngako kunika kwesekelwa ngekwetemnotfo lokumcoka kanye futsi nalokuyindlela yekuhhamula ledzingeka kakhulu kubasebenti labatigidzi letisitfupha labahola silinganiso se-NMW.
2.    Kugcugcutela Kufundza Kwabokhewane2.1.    Ikhabhinethi ivakalise kwesekele kwayo kuhlelenjiswa kabusha kwemkhakha weTemfundvo Lesisekelo macondzana nekufundza kwabokhewane.2.2.    NgaBhimbidvwane 2025, Litiko Letemfundvo Lesisekelo limemetele laphindza futsi labungata lizinga lekuphasa lelisetulu le-87.4% lakamatekuletjeni. Nanome kunjalo, inyanga embikwaloko, litiko likhiphe imiphumela yeluhlolo loluhlelekile lwetifundvolucwaningo letintsatfu letehlukene lekhomba kutsi cishe 80% yebantfwana baseNingizimu Afrika abakhoni kufundza beve inshokutsi, nome ngabe nguluphi lulwimi nabaneminyaka yebudzala lelishumi (10). 2.3.    Kute kusonjululwe lensayeya, Indvuna yeLitiko Letemfundvo Lesisekelo seyicale lisubuciko lwekuhlela kabusha lelitawuba naleticalokwenta letilandzelako:2.3.1.     Kufinyelela kwawonkhe wonkhe ku-ECD lesezingeni ngekusebentisa kubhalisa kwetikhungo te-ECD ngebunyent, kucinisekisa kutsi lowo nalowo mntfwana loku-ECD utfola selekelelomali, tikhungo te-ECD tekumsita ngeKufundza kanye neticukatsilwati teKufundzisa, kanye nekwesekela labo labenta lowo msebenti kutsi batfole ticu tabo tekufundzisa. Imali yekwenta loko seyiphakelwe kuSabelomali Savelonkhe sanga-2025.2.3.2.     Kubuketa tilinganisozinga netindlelakwenta tekwenyusa tikhala tabothishela esigabeni semfundvo yabokhewane.2.3.3.     Umfundzate weFunza Lushaka utawuhlelenjiswa kabusha kutsi ubeke embili imifundzate yetitjudeni letifisa kufundzisa esigabeni semfundvo yabokhewane2.4.    Lisubuciko lalokuhlelenjiswa lokusha kutawucinisa emakhono ebafundzi  ekufundza nekubhala kubokhewane, kanye nekucinisekisa kutsi ngekuhamba kwesikhatsi batawukhona kubukana netifundvo letinkimbonkimbo letifanana neTibalo, Isayensi, i-Accounting ne-Economics, emkhatsini waletinye.3.    Kusebenta kuphehla gezi 3.1.    Ikhabhinethi itfole umbiko lomayelana nemsebenti lowentiwe yi-Eskom ekwenteni ncono kuphehlwa kwagezi kanye nekusimamisa kwegridi yavelonkhe kute kugwemeke tehlakalo letinengi tekucisha gezi ngenhloso yekuwonga.3.2.    Ngemuva kwekutfolwa futsi kwemamegawathi lange-300 emandla ekuphehla gezi kanye nekubuyisa esimeni sekusebenta tingodlamandla agezi letanele, kucishwa kwagezi ngenhloso yekuwonga kwamiswa ngensimbi ye-10:00 ngeLisontfo, mhla ti-9 Indlovulenkhulu 2025. Kusebenta kwemalahle eKusile Power Station kusemazingeni laphakeme nawo onkhe emayunithi labekangasebenti kusukela ngaLesihlanu mhla ti-7 Indlovulenkhulu nyalo asabuyele asebenta ngemphumelelo kanye neKoeberg Unit 2 yabuyiselwa ngemphumelelo kutsi isebente.3.3.    Kusebenta  kuphehla gezi sekukonkhe kusukela ehlobo nga-2024 kukhombisa kubancono kakhulu kanye nekusimama, lokuholele ekutseni kube ne-98% yemalanga lapho kubete khona kucishwa kwagezi ngenhloso yekuwonga. Eskom unembono lomuhle mayelana nesimo lesihle ekupheleni kwesikhatsi lesisasele selihlobo.
C.    Tincumo teKhabhinethi1.     Kungenisa umhlangano we-Indaba yeTemanti Nekuhanjiswa Kwendle 1.1.    Ikhabhinethi ikwemukele kungeniswa kwemhlangano we-Indaba yeTemanti Nekuhanjiswa Kwendle ngamhla tinge-27 kuya mhla tinge-28 Indlovulenkhulu 2025 eGauteng. 1.2.    Lomcimbi ulandzela Ingcungcutsela Yetemanti leyayibanjwe ngaBhimbidvwane 2024, leyahlanganisa ndzawonye tonkhe tiphatsimandla tetemanti kute kulungiswe tinsayeya letimcoka talomkhakha, ngemva kwekukhishwa kwembiko we-Drops Reports. 1.3.    Lengcungcutsela yasungula Lisu Lekwenta kute kubukanwe naletindzaba, nekutsi le-Indaba itawunika litfuba lekuhlola inchubekelembili leseyentiwe kanye nekubona tinyatselo letichubekako letidzingekako.1.4.    Imiphumela lelindzelekile yale-Indaba ilindzeleke kutsi ibe nekuvumelana mayelana nesimo sekubakhona kwemanti lapha eNingizimu Afrika, inchubekelembili lemayelana netento letingakaphotfulwa kusukela eNgcungcutseleni yetemanti yanga-2024 kanye netento letimcoka letidzingekako tekwenta ncono kubakhona kwemanti kanye nelisu lekwenta lelisesikhatsini (lelisha).1.5.    Ikhabhinethi itivumile tinsayeya tekubakhona kwemanti lelive lelibukene nato yaphindze futsi yacinisekisa kutinikela kwayo kucinisekisa kutsi wonkhe umuntfu waseNingizimu Afrika uyafinyelela kutfola emanti lahlobile, laphephile nalasimeme kanye netinsita tekuhanjiswa kwendle.
2.     Umbiko Welive Wesikhatsi se-2, se-3 nese-4 lomayelana neNgcungcutsela Yamhlabuhlangene lamayelana nemalungelo ebantfu labaphila nekukhubateka (i-UNCRPD). 2.1.    Ikhabhinethi yavuma kutsi Litiko Letabomake, Lusha Nebantfu Labanekukhubateka lingenise umbiko wesikhatsi se-2, se-3 newe-4 we-UNCRPD kuMhlabuhlangene. Lombiko unika lwatiso lolusesikhatsini lolumayelana nenchubekelembili iNingizimu Afrika leseyiyentile kugcugcutela neKuvikelwa kwemalungelo ebantfu labaphila nekukhubateka.2.2.    Ikhabhinethi yawuvuma Umbiko Losisekelo Welive lamayelana nekufezekiswa kwe-UNCRPD nga-2013 nekutsi lowo mbiko wafakwa ngalokulandzelako nga-2014.2.3.    Lombiko wenchubekelembili lohlanganisiwe unika lubuketo lwekusebenta kwahulumende ekucaleni kwekusebenta kweMtsetfo Lokusakhulunyisanwa ngawo lomayelana Nemalungelo Ebantfu Labaphila Nekukhubateka. Ugcamisa tingucuko tetinchubomgomo netemtsetfo, kanye netinyatselo letentiwe tekuvikela nekugcugcutela emalungelo ebantfu labaphila nekukhubateka. Lombiko uchaza imitamo kutemfundvo, kucaphelisa, temphilo, tinsita tetenhlalo, kufinyelela kutebulungiswa kanye nekucashwa kwebantfu labaphila nekukhubateka. Lombiko utawushicilelwa kuWebhusayithi letsi: www.gov.za
D. Tekubekwa Etikhundleni Temisebenti
Kutawuhlolwa ticu tabo bonkhe lababekwe etikhundleni kubuye futsi kucinisekiswe kufaneleka kwabo nekufaneleka kusebenta kuletikhundla.
1.    Mnu. Neil Jansen njengeLisekela Lemcondzisi Jikelele: Lulawulo Lwemitfombo Yebantfu Nentfutfuko eLitikweni Letasekhaya 2.    Kukhetfwa kwemalunga ebhodi ye-Alexkor (a)       Mk. Dineo P. Peta (sihlalo);(b)        Mk. Hilary A. Swartbooi;(c)        Adj. Prof. Trevor G. Fowler;(d)        Mk. Shinduvi Zitha; (e)        Mk. Bongi Ngxishe;(f)        Dkt. Jonty Tshipa;(g)        Mnu. Nico Patrick Swart; kanye(h)        NeMnu. Freddy Raseote.
D.    Imicimbi Letako1.    Ingcungcutsela Yekwetfula Luhlelo Lwavelonkhe Lwetingucuko Letinsha 1.1    Ingcungcutsela Yekwetfula Luhlelo Lwavelonkhe Lwetingucuko Letinsha itawubanjwa mhla ti-13 kuya mhla ti-14 Indlovulenkhulu 2025 kucijisa emakhono aseNingizimu Afrika etesayensi, buchwepheshe netingucuko letinsha ngendlela lechuba inchubo yekufaka wonkhe wonkhe.1.2    Lengcungcutsela ihlanganisa ndzawonye imikhandlu yetesayensi, tikhungo temfundvo lephakeme, ematiko etemfundvo, umkhakha wetemabhizinisi kanye netebasebenti letihlelekile kute kunconywe futsi kubonisanwe mayelana nesimo nendzima yasesikhatsini lesitako yalelive yeLuhlelo Lwavelonkhe Lwetingucuko Letinsha. Itawuncoma tinyatselo tekuphutfumisa kufezekisa kwentfutfuko yetenhlalomnotfo lefaka wonkhe wonkhe nalesimeme kute kuzuze bonkhe bantfu baseNingizimu Afrika.
2.    Ingcungcutsela yeSiphohlongo yeLubumbano LwaseYurophu (i-EU) – eNingizimu Afrika2.1    Ingcungcutsela yeSiphohlongo ye-EU leseNingizimu Afrika itawubanjelwa eKapa (namuhla) mhla ti-13 Indlovulenkhulu 2025, futsi bosihlalo labawuyihola ngekuhlanganyela boMengameli  Cyril Ramaphosa, Mengameli weMkhandlu waseYurophu, Mnu. António Luís Santos da Costa, naMengameli weKhomishini yaseYurophu, Dkt. Ursula von der Leyen kuchubeka nekucinisa budlelwane lobucinile emkhatsini weNingizimu Afrika ne-EU. 2.2    Lengcungcutsela itawucoca ngetindzaba teKuhweba nelutjalomali kanye nekucinisa budlelwane emkhatsini wemave lamabili iNingizimu Afrika ne-EU.2.3    Lengcungcutsela kulindzeleke kutsi ihlwaye tindlela tekusebentisana tekulungisa tinsayeya tesifundza netemhlaba wonkhe, letifaka ekhatsi ingucuko yesimomvama selitulu, kungavikeleki kweluntfu, tekuthula, tekuvikeleka nekusimama, kuntjintjela emnotfweni lokhipha ikhabhoni lephasi, kanye tingucuko etikhungweni tekubusa temhlaba wonkhe.2.4    Lengcungcutsela itawuphindza futsi icinisekise kwesekelwa kweLihhovi laMengameli le-G20 kanye nabocalangaye balo, lokufaka ekhatsi ingcikitsi yeBumfelandzawonye, Kulingana Nekusimama.
E.    Imilayeto1.    YetekuhalaliselaIkhabhinethi ivakalisa kuhalalisa kwayo nekufisela lokuhle:•    Dylan Naidoo ngekuba ngumuntfu lomnyama wekucala waseNingizimu Afrika wekuklonyeliswa umklomelo lomcoka i-SA Open, lophindze futsi ube ngumchudzelwane wegalufu lomdzala kakhulu. Kuncoba kwakhe kumnike indzawo kuJuly Open Championship eRoyal Portrush.  •    Ncazelo Mlilo ngekwenyulwa kweligama lakhe kutsi angenele imikhakha yemiklomelo lemcoka lemibili yeWomen Changing the World Awards. Lemiklomelo inaka bomake emhlabeni wonkhe labenta imisebenti lemangalisako  yekugucula timphilo.•    Ummango weMasulumane njengaloku uhlonipha inyanga lengcwele yaRamadan. •    Mnu. Patrice Motsepe ngekuphindza akhetfwe futsi kutsi abe nguMengameli we-CAF. Ligalelo lakhe ekutfutfukiseni iNingizimu Afrika nelibhola lapha eNingizimu Afrika liyachubeka nekusenta kutsi sitichenye. 2.    YetekudzabukaIkhabhinethi ivakalise kudzabuka kwayo kubangani nasemndenini:•    webagibeli labange-31 labalahlekelwe timphilo tabo etingotini letintsatfu letahlukene temabhasi emkhatsini weReddersburg neSmithfield eFreyistata; eNyakatfo ye-N2, edvutane naseMandeni, KwaZulu Natali kanye naku-R21 Ekurhuleni, eGauteng ngekulandzelana.•    webantfwabesikolo semabanga laphasi labalahlekelwe timphilo tabo engotini yemgwaco ku-N12 eDaveyton, Ekurhuleni, eGauteng.•    wenhlabamkhosi nesishikashiki setebulili Pamela Mabini lomele bomake labahlangabetane ne-GBV kanye nekucinisekisa kutsi benti balobo bubi be-GBVF bayaboshwa.•    waCrystal-Donna Roberts, umlingisi waseNingizimu Afrika nemetfulitinhlelo lodlale emafilimini lafanana nabo-The Endless River nalelitsi Krotoa, lophindze futsi wabonakala naku-Arendsvlei, ku-Swartwater naku-7de Laan.•    waDkt. Gomolemo Mokae, sishikashiki lebesilwa nelubandlululo nesekuchakambisa buntima, dokotela wetekwelapha kanye nembhali labekadze agcugcutela ngemandla tilwimi taseNingizimu Afrika. Waklonyeliswa ngemklomelo webulwimibunyenti yiPanSALB ngekugcugcutela kusetjentiswa kwetilwimi tendzabuko emibhalweni yaseNingizimu Afrika.•    waMnu. Athol Fugard,  umlingisi lohlonishwa emhlabeni wonkhe, umbhali wemanoveli kanye nembhali wemidlalo labekatiwa lapha ekhaya kanye nasemaveni emhlaba wonkhe ngeligalelo lakhe leliphuma embili emidlalweni yasenkhundleni. Nga-2001, wahlonishwa ngekutsi afakwe ku-American Theatre Hall of Fame watfola futsi neMklomelo Wavelonkhe i-Ikhamanga waseNingizimu Afrika nga-2005. •    wa-Ebenhaezer Dibakwane, somahlaya longumzuzi wemiklomelo, longumlingisi nembhali.•    waKhomotso Jacob Makwetla, ummeli wasemajajini wetekutfutfukisa emabhizinisi alabamnyama, lophindze futsi wafaka ligalelo lakhe ekutfutfukiseni umdlalo welibhola letinyawo nemdlalo wesibhakela kulelive.Sikhishwe: Luphiko Lwahulumende Lwetekuchumana Netekwatisa (i-GCIS)Imibuto: Mk. Nomonde Mnukwa – Libambela Lesikhulumi SahulumendeMakhalekhikhi: 083 653 7485"
"Sitatimende Semhlangano Wekhabhinethi WangaLesitsatfu, Mhla tinge-26 Indlovulenkhulu 2025",27 Mar 2025,https://www.gov.za/news/cabinet-statements/statement-cabinet-meeting-26-march-2025-27-mar-2025,https://www.gov.za/ss/news/cabinet-statements/sitatimende-semhlangano-wekhabhinethi-wangalesitsatfu-mhla-tinge-26,"A.    Tindzaba Letibalulekile Talelive
1.    Temnotfo 1.1    Lutjalomali1.1.1    Ikhabhinethi ivakalise kuba nelitsemba mayelana nekucina kwemnotfo, njengobe lelive lichubeka nekwakha budlelwano belubanjiswano mayelana nekwakha imikhakha lebalulekile bese kuhehwa lutjalomali lolusha.  1.1.2    Ikhabhinethi iphindze futsi yemukela kwetfulwa kwesigodzi se-Google Cloud eNingizimu Afrika lesinetigidzigidzi leti-R2.5 eJozi, lesifaka iNingizimu Afrika kunethiwekhi yemhlaba ye-Google Cloud. Lomklamo lona wekucala ngca we-Google lapha e-Afrika futsi wenta lutjalomali lolubalulekile kakhulu kusakhiwonchanti setebucwepheshe saseNingizimu Afrika.1.1.3    Ikhabhinethi imema yonkhe imikhakha kutsi isheshise indlela yelive letfu leya ekukhuleni kwemnotfo lokusimeme lokufaka konkhe ekhatsi kanye nekwakhiwa kwematfuba emisebenti ngekukhulisa lutjalomali nangekucinisa tintfo letinyenti letinhle mayelana nelive letfu.1.2    Kuhlanganyela Kwemkhakha Lotimele Kumiklamo Yekutfutfwa Kwemphahla Ngetitimela Nalefika Ngemikhumbi Ematibukweni.1.2.1    Ikhabhinethi yemukele kwetfulwa kweSicelo Selwatiso Mayelana Nekubandzakanyeka Kwemkhakha Lotimele kuMiklamo Yekutfutsa Timphahla Etitimeleni Nasematibukweni, ngoba loku kuyincenye yetingucuko letibalulekile tekwenta kancono umkhakha wetekutfutfwa kwemphahla seNingizimu Afrika futsi-ke  ngaleyo ndlela kwentiwe kancono kukhula kwemnotfo ngekutsi kwentiwe kancono imphahla  letitfunyelwa emaveni angaphandle.1.2.2    Inkhombandlela Yeluhlelo Lwendlela Yetekutfutsa Timphahla eNingizimu Afrika ikhutsata kuncintisana lokukhulu emisebentini yasetitimeleni nasetikhumulweni, lokutawuheha lutjalomali lwangasese kepha sakhiwonchanti selisubuciko  njengabojantji betitimela nematibuko latikhumulo kuyachubeka nekuba kwahulumende.
1.3    Gezi1.3.1    Ikhabhinethi yemukele kwengeteka kwema-megawatt lange-800 agezi lamasha ekukhicita gezi kugridi yavelonkhe ngemuva kwekutsi i-Eskom ilungise ngemphumelelo iyunithi yekugcina yekukhicita gezi yeSiphehligezi saseKusile. Loku kutawusita kusimamisa igridi kanye nekucinisa kuphepha kwemandla esiveni setfu esikhatsini lesitako.
1.4    Tibalobalo Tetemsebenti Tekota1.4.1    Ikhabhinethi yemukele kwenyuka kwematfuba etemisebenti ngemisebenti leti-12 000 yaya kutigidzi leti-10.64 emkhakheni wetekulima lohlelekile ongasiwo wetekulima ngesikhatsi sekota yesine ya-2024. Lubalobalo lwe-Stats SA Lwetekucashwa lwangeKota lukhombise kukhula kwematfuba emisebenti emkhakheni wetekuhwebelana, tinsita tetemabhizinisi, tekutfutsa kanye nasemkhakheni wagezi.1.4.2    Nanobe-nje kukhona intfutfuko lencane, umsebenti wesikhatsi sonkhe uyachubeka nekuba phansi kunelizinga lebewukulo emnyakeni lophelile. Ikhabhinethi itibophelele ekuchubeni tingucuko tesakhiwo, kanye nekufezekisa tinhlelo letigcile ekukhuleni kwemnotfo kute kwakhiwe simondzawo lesikahle sekwakha ematfuba emisebenti.2.    Simemetelo Semtsetfo Wekuntjintja Kwesimomvama Selitulu, we-22 wa-20242.1    Ikhabhinethi yemukele simemetelo seMtsetfo Wekugucuka Kwesimomvama Selitulu, 2024 (Umtsetfo we-22 wanga2024) lowentiwa nguMengameli Ramaphosa ngeMsombuluko, mhla ti-17 Indlovulenkhulu 2025, lowenta kutsi kube nekutfutfukiswa kwetinchubomgomo letiphumelelako tekugucuka kwesimomvama selitulu kanye neluhlelo lwesikhatsi lesidze lwekugucukela emnotfweni wetenhlalo kanye nemnotfo lonekhabhoni lencane.2.2    Ikhabhinethi iphindze futsi yemukela Licembu Lebalingani Bemave Emhlaba (i-IPG), lokungumfelandzawonye wemave lafaka ekhatsi i-United Kingdom, Ijalimane, Ifulansi kanye ne-EU, kutsi livale sikhala sekusitwa ngetimali lesavulwa yi-US ngemuva kwekuhoca kwayo kuLubambiswano Lwekugucula Emandla Lalungile.2.3    Linani leliphelele letetsembiso temave emhlaba tekwesekela iNingizimu Afrika nyalo setilinganiselwa kutigidzigidzi letinge-US$12.8, letifaka ekhatsi tigidzigidzi letingetulu kwe-US$9 letivela ku-IPG kanye neminikelogalelo levela eSpain, eSwitzerland naseCanada.
3.    Budlelwano Betemave Emhlaba 3.1    Budlelwano BeNingizimu Afrika neJapan3.1.1    Ikhabhinethi yemukele tibopho leticinile emkhatsini weNingizimu Afrika neJapan ngemuva kwekuvakasha kwekusebenta kweLisekelamengameli Paul Mashatile eJapan kusuka mhla ti-17 kuya kumhla ti-19 Indlovulenkhulu 2025 lokuhloswe ngako kucinisa kubambisana lokukhona emkhatsini weNingizimu Afrika neJapan etindzaweni letitsintsa bobabili.3.1.2    Kuphindze futsi kwaba nekukhulumisana ne-Ejensi Yekubambisana Yemhlaba Wonkhe YaseJapan kute kuhlolelwe tindzawo tekubambisana kutemnotfo, Inhlangano Yekutfutfukisa Umnotfo Wase-Afrika eJapan kute kucociswane ngematfuba ekuhwebelana nekutjala imali kanye neNhlangano Yekuvikeleka Kwetinsimbi Nemandla YaseJapan kute kugcizelelwe ematfuba ekutjala imali emkhakheni wetimayini.4.    Temphilo 4.1    Kuhociswa kweMitsetfo Yemikhicito Yekudla Ye-Hemp Nensangu 4.1.1    Ikhabhinethi yemukele kuhociswa kweLitiko Letemphilo Lemitsetfosimiso levimbela kutsengiswa kwemkhicito wekudla lokunensango.4.1.2    Ngesikhatsi kuvunywa umtselela lomubi wekutsengiswa lokungalawulwa kwemikhicito yekudla lokunensangu lokungenteka kudliwe bantfwana, leyo Mitsetfosimiso kufanele kutsi itsintfwe ngalokuphelele, akukafanele kutsi yedzelele Sincumo seNkantolo Yemtsetfosisekelo futsi akukafanele kutsi iphikisane neMtsetfo Wekusetjentiswa Kwensangu Kwetinhloso Tangasese.4.1.3    Litiko Letebulungiswa Nekutfutfukiswa Kwemtsetfosisekelo lihlanganisa Luhlaka Lwemitsetfosimiso lehlanganisa ematiko lwekucala kusebenta kweMtsetfo Wekusetjentiswa Kwensangu Kwetinhloso Tangasese.
4.2    Sifo Samafomane (i-FMD)4.2.1    Ikhabhinethi yatiswa mayelana nekwelulwa kweminye yeNdzawo Yekulawula Tifo (i-DMA) yaseKwaZulu-Natal kute kuncishiswe kucubuka lokuchubekako kwaMafomane (i-FMD). 4.2.2    I-DMA ikhulisiwe kute kutsi ifake ekhatsi labomasipala labalandzelako: Big Five Hlabisa; Mtubatuba; Nongoma; Ulundi; Umhlabuyalingana; Jozini; iPongola; Abaqulusi; Mfolozi; uMhlathuze; Mthonjaneni; Nqutu; Nkandla; uMlalazi kanye neMandeni.4.2.3    Kute tilwane letinetinselo letihlukanisiwe (tinkhomo, timvu netimbuti), imikhicito yato noma tintfo telufuto letingasuswa ku-DMA ngaphandle uma tigunyatwe yimvume yadokotela wetilwane wembuso.
5.    Bulungiswa, Kuvikela Bugebengu Nekuphepha 5.1    Kuvikela Bugebengu 5.1.1    Ikhabhinethi yemukele kuboshwa kwebasolwa laba-12 892 emkhatsini wamhla ti-17 Indlovulenkhulu kanye namhla tinge-23 Indlovulenkhulu 2025 Luphiko Lwetemaphoyisa LwaseNingizimu Afrika (i-SAPS) njengencenye ye-Operation Shanela. 5.1.2    Loku kufaka ekhatsi basolwa labafunwako laba-1 753 mayelana nemacala lamakhulu nalanebudlova lafana nekubulala, kwetama kubulala, kudlwengula, kugcekeza emabhizinisi kanye netindlu. Ngetulu kwaloko, basolwa laba-1 794 baboshelwe kushaya ngenhloso yeKulimata Umtimba Ngendlela Lembi Kakhulu futsi kuboshwe nebatsengisi betidzakamiva labange-203. Labanye basolwa laba-1 507 baboshelwe ngekuba netidzakamiva kantsi basolwa laba-115 bona baboshwe kuba netibhamu letingekho emtsetfweni.
5.2    Kuchubeka Nemikhankhaso Yelwatiso Lolungasilo Liciniso Nelwatiso Lolukhohlisako. 5.2.1    Ikhabhinethi ikubonile ngekukhatsateka kuchubeka kwemikhankhaso yelwatiso lolungasilo liciniso leyentiwa yi-Solidaritiet ne-AfriForum kanye nebalingani babo, futsi ema-ejensi lacinisekisa kulandzelwa kwemtsetfo asaphenya kwephulwa kwemitsetfo yaseNingizimu Afrika.5.2.2    Kuvikela lolunye lwati lolungasilo liciniso, Luphiko Lwetemaphoyisa LwaseNingizimu Afrika luhlangana ne-AfriForum kute kutsi kucaciswe tinsolo tekubulawa kwebantfu labamhlophe ngebunengi mayelana nebulawa kwebantfu emapulazini. 5.2.3    Kulomhlangano i-AfriForum ivumile kutsi tibalo tebugebengu njengobe tikhishwe yiNdvuna Yemaphoyisa tiyanemba, kufaka ekhatsi kubulawa kwebantfu emapulazini.5.2.4    Kuyatiwa kutsi letinye tigameko tekubulawa webantfu emapulazini kwentiwa bantfu labatanako nalabo balimi lababulawako lokufaka ekhatsi emalunga emindeni yabo.5.2.5    Ikhabhinethi iyati-ke futsi nangalenkhulumo lengemanga yekutsi kunebalimi labamhlophe labalinganiselwa kulaba-72 000 labasayinele kutfutsela e-USA ngekuphendvula simemo saMengameli wase-US. 5.2.6    Ngekuya kwemininingwane, levela ku-AgriSA kanye neLitiko Letekulima, kanye ne-StatsSA, iNingizimu Afrika inebalimi labatsengisako laba-41 000 kuphela.
5.3    Kulwa Nenkohlakalo5.3.1    Ikhabhinethi yemukele Iforamu Yekuphatfwa Kweminyele Kanye Nekulwa Nenkhohlakalo Yetekungena leyetfulwa mhla tinge-25 Indlovulenkhulu 2025, njengencenye yemitamo yekucedza inkhohlakalo ekuphatfweni kweminyele kanye nasekungenisweni kwebantfu lababuya kulamanye emave.
B.    Takamuva Letatiswa Ikhabhinethi1.1.     Imihlangano Yekulungiselela Ingcungcutsela yeLicembu Lemfelandzawonye Lemave Langemashumi Lamabili (i-G20).1.1.1.    INingizimu Afrika iyachubeka nekubamba luchungechunge lwemihlangano lesesigabeni lesiphakeme ye-G20 yetinyatselo tekucentsela Ingcungcutsela ye-G20 yangeLweti 2025. Imihlangano yamuva beyibanjwe ngalendlela lelandzelako: 1.1.2.    Umhlangano wekucala weLicembu Lekusebenta Letekuhwebelana Nekutjala Timali le-G20 wabanjwa cishe kusuka mhla tinge-18 kuya kumhla tinge-20 Indlovulenkhulu 2025 futsi kwakhuluma ngekwakha iminotfo lengukhukhulelangcoco, kuphumelela nekwehluleka kweluhlelo lwekuhwebelana lwemave lamanengi kuleminyaka lenge-30 leyengcile. Iphindze futsi yakhulumisana ngekuhwebelana kanye nekukhula lokungukhukhulelangoco, i-ajenda yekuhwebelana lephendvulako, kwenta timboni letingabangi kubukubeteka kwemvelo kanye nekuguculwa kweNhlangano Yemhlaba Yekuhwebelana.1.1.3.    Inkhulumomphendvulwano Yavelonkhe lebhekiswe ekuhlanganyeleni kweLicembu Lekusebenta Letekulima kanye neMhlangano we-G20 wabososayensi Labakhulu Betekulima lowabanjwa mhla ti-18 Indlovulenkhulu 2025 (nge-inthanethi) futsi kwakhulunywa ngekusimama kwetekulima, kusungulwa kanye nekucinisela. 1.1.4.    Licembu Lekusebenta Lekwakhiwa Kwetimali Lemhlaba Wonkhe le-G20 lihlangane ePitoli mhla ti-18 Indlovulenkhulu kute licocisane ngenhlekelele yetikweleti tase-Afrika. 1.1.5.    INingizimu Afrika ibambe umhlangano wekulungiselela mhla tinge-20 Indlovulenkhulu 2025 weNgcungcutsela Yekutjala Imali Emantini yeNhlangano Yebunye Be-Afrika e-Afrika Yekutjala Imali Emantini yanga-2025 lehlelelwe Indlovana 2025. 1.1.6.    Licembu Lekusebenta Letemvelo Nekusimamisa Kwesimomvama Selitulu le-G20 lahlangana mhla tinge-25 Indlovulenkhulu 2025, futsi lagcila etintfweni letibalulekile temvelo netekuntjintja kwesimomvama selitulu. 1.1.7.    Umhlangano wesibili weLicembu Lekusebenta Letemphilo le-G20 njengamanje uyachubeka kute kube ngumhla tinge-28 Indlovulenkhulu 2025. Kulomhlangano kucociswana ngekucinisa nekugcugcutela kufinyelela  tinsita ngalokulinganako.1.1.8.    Licembu Lekusebenta Letemnotfo Wedijithali le-G20 Licembu Lekusebenta Ngebuhlakani Bekwentiwa litawuba eGqeberha kusukela mhla ti-7 kuya kumhla tinge-11 Mabasa 2025 kute kugcilwe ekuguculweni kwedijithali, kanye nekukhula kwetenhlalo netemnotfo lokungukhukhulelangoco. 1.1.9.    Ikhabhinethi iphindze futsi yatfola umbiko wekuhlola mayelana nesimo kanye nekulondvolotwa kwetindzawo teMagugu Emhlaba taseNingizimu Afrika ngekuhambisana neMazinga Laphasi e-G20 ekulungiseleleni nekubamba i-G20. Ikhabhinethi icaphele kutsi tindzawo letisikhombisa taletilishumi nakubili (12) teMagugu Emhlaba taseNingizimu Afrika setikulungele kwemukela tivakashi te-G20, kepha kudzingeka kulungiswa lokutsite kute kutsi tivakashi tihlangabetane nalokuncono
1.2.    Ingcungcutsela yeNingizimu South Afrika ne-European Union (i-EU) ye-81.2.1.    Ikhabhinethi yemukele kuciniswa kweBudlelwane Belisubuciko Lobusemkhatsini weNingizimu Afrika ne-EU eNgcungcutseleni ye-8 yeNingizimu Afrika ne-EU lebeyibanjwe mhla ti-13 Indlovulenkhulu 2025 eNingizimu Afrika. 1.2.2.    I-EU iphindze futsi yagcizelela kwesekela kwayo Bungameli be-G20 baseNingizimu Afrika kanye nekubaluleka kwe-G20 njengenkhundla yemhlaba wonkhe yekubambisana kutemnotfo kwemave emhlaba. 1.2.3.    I-EU iphindze futsi yamemetela Umgodla Welutjalomali Lwemhlaba Wonkhe  letigidzigidzi letinge-R93,5 yekusekela imiklamo yelisubuciko  yekutjala imali ekuguculeni emandla lahlobile nalalungile, sakhiwonchanti sekuchumana ngekwedijithali ngalokubonakalako, kanye nemboni yendzawo yetekwakhiwa kwemitsi yasendzaweni.
2.    Umbiko wenchubekelembili mayelana nekubhaliswa kwetitolo teti-spaza kanye naletinye tindzawo tekuphatsa kudla kanye nekungenelela ekunciphiseni kugula lokubangwa kudla.  2.1.    Ikhabhinethi itfole umbiko wenchubekelembili mayelana nekubhaliswa kwetitolo teti-spaza kanye naletinye tindzawo tekutsengisa kudla kanye nekwatiswa lokusha mayelana nemsebenti lowentiwako wekunciphisa kugula lokubangwa kudla. 2.2.    Inchubo yekubhalisa seyiphotfuliwe ngaphandle nangabe umuntfu lofisa kuvula sitolo lesisha sesi-spaza.
3.    Kuntjintja kwesibonelelo semali sebazuzi se-Ejensi YaseNingizimu Afrika Yekucinisekisa Tenhlalakahle (i-SASSA) kwayiwa ekusebentiseni emakhadi lamasha e-Postbank  3.1.    Ikhabhinethi itfole lwatiso lwetakamuva mayelana neluntjintjo lwetebazuzi besibonelelo se-SASSA baya ekhadini lelisha lelimnyama nalelivikelekile lase-Postbank. 3.2.    Umncamulajucu wekutsi bazuzi be-SASSA bantjintje Likhadi Labo Leligolide le-SASSA kute basebentise Likhadi Lelimnyama Lase-Postbank sewelulelwe kumhla tinge-30 Mabasa 2025 kute kuvunyelwe i-SASSA kanye neLitiko Letekutfutfukiswa Kwetenhlalakahle kutsi bacedze kutfutsa bazuzi labasele.
C.    Tincumo TeKhabhinethi1.    Sigaba 2 se-Operation Vulindlela 1.1.    Ikhabhinethi itivumile tindzawo lekugcilwe kuto te-Operation Vulindlela, luhlelo loluhlanganyelwe lweLihhovisi laMengameli kanye neMgcinimafa Wavelonkhe lwekuchuba tingucuko taloluhlakasakhiwo.1.2.    Tindzawo lekugcilwe kuto tifaka ekhatsi kuphotfulwa kwemsebenti losele weSigaba 1 etindzaweni teTingucuko Tagezi, Emanti, Ema-Visa, Netekuphatsa kanye netindzawo letinsha lekugcilwe kuto taHulumende Wasekhaya, kungalingani kwendzawo kanye netingucuko tedijithali.1.3.    Ikhabhinethi icondzise i-OV ngekubonisana neMatiko lafanele kutsi icabangele tingucuko letengetiwe letigcile ekuphindzeni kwentiwe emafemu kanye nekutsi kube nendzawo, kuvula kwakha sakhiwonchanti, kanye nemkhakha we-oyili negesi kanye nekuhlola.1.4.    Ikhabhinethi icaphele kutsi iNingizimu Afrika iyachubeka nekuba ilive le-8 lelinemcebo lomkhulu wegesi futsi liwa legesi lelivimbelako lidzinga kutsi lelive lakhe emandla ekutinika igesi. 1.5.    Ikhabhinethi itawuphindze futsi ibambe umhlangano lokhetsekile lotawugcila kakhulu eLuhlelweni Lwekukhulisa Umnotfo emavikini lamane (4) letako.
2.    Inchubomgomo Lehlanganisiwe Yavelonkhe Yekulawula Lizinga Lemanti 2.1.    Ikhabhinethi ikuvumile kucala kusebenta kweNchubomgomo Lehlanganisiwe Yekulawula Lizinga Lemanti. Lenchubomgomo ifuna kubukana netinsayeya telizinga lemanti njengobe kuvetiwe eMtsetfweni Lohlongotwako wanga-1997 mayelana neNchubomgomo Yavelonkhe Yemanti YeNingizimu Afrika kanye neMtsetfo Wavelonkhe Wemanti,  2.2.    Lenchubomgomo iveta luhlu lwetimiso letakha sisekelo sekulawula lizinga lemanti. Iniketa kuhambisana nayo yonkhe imitsetfo lefanele lephatselene nemanti, kanye nekutibophelela kwalelive emhlabeni wonkhe ekuniketeni nasekongeni emanti njengemtfombolusito loyindlala.
3.    Luhlelo Lolukhulu Lwagezi Lovuselelwako LwaseNingizimu Afrika (i-SAREM)3.1.    Ikhabhinethi iluvumile Luhlelo Lolukhulu Lwagezi Lovusetelelwako LwaseNingizimu Afrika (i-SAREM) kutsi lufezekiswe. 3.2.    I-SAREM ifuna kufukula sidzingo lesikhulako sekugunwa kwagezi lovuselelwako kanye nebucwepheshe bekuwugcina kute kukhutsatwe timboni kanye nekukwenta kufanele simo sakuleli. 3.3.    Loluhlelo lolukhulu lugcile kugezi welilanga nemoya, i-lithium-ion, emabhethri kanye nebucwepheshe bekugcina emabhethri e-vanadium futsi lwentelwe kutsi lube ngumbhalo lophilako. 3.4.    Ikhabhinethi icondzise kutsi kwentiwe umsebenti lowengetiwe kuloLuhlelo Lolukhulu lwekutsatsisela kutsi:3.4.1.    Kukhutsata batjalimali kutsi basekele ngetimali kutfutfukiswa kwebatfulitinsita tagezi lovuselelwako, 3.4.2.    Kufaka ekhatsi kutfutfukiswa kwemafutsa e-hydrogen langanukubeti imvelo kute kuhlangabetwane nesibopho semave emhlaba se-5% wemafutsa lahlanganisiwe emikhakheni yetindiza neyaselwandle nga-2030.
4.    Ingucuko Yedijithali Yeluhlelondlela Lwahulumende  4.1.    Ikhabhinethi iluvumile Luhlelondlela Lwahulumende Lwekuguculwa Kwetedijithali loluhlose kusebentisa tebucwepheshe kute kwentiwe kancono kwetfulwa kwetinsita tahulumende kanye nekusebenta kahle kwahulumende. Tindzaba letilungiswako tifaka ekhatsi: kusebentisana kwematiko, tinhlelo letiphelelwe sikhatsi, emagunya lagabancane kanye nemakhono noma emandla lamancane/lanemkhawulo.4.2.     Lwakhelwe kuletsa hulumende wedijithali logcile kubantfu lovisisa kancono tidzingo tebantfu, ikakhulu emacembu lasengotini, ngekucinisekisa kwetfulwa kwetinsita ngendlela lefanele nalephumelelako.
D.    Imitsetfosivivinyo1.    Luhlaka Lwemtsetfosivivinyo Wekuchibela Lwe-ejensi Yesakhiwonchanti Savelonkhe SaseNingizimu Afrika Semitfombolusito Yemanti (i-NWRIA) 1.1.    Ikhabhinethi ikuvumile kwetfulwa kweluhlaka lweMtsetfosivivinyo Wekuchibela we-NWRIA ePhalamende. Letichibilo tiphatselene nekufakwa eluhlwini lwe-NWRIA njengenkampani yahulumende lekuShejuli 2.
E.    Kubekwa etikhundleniKonkhe kubekwa etikhundleni kweyeme ekucinisekisweni kweticu kanye nekucinisekiswa kwetekuphepha letifanele.
1.    Mnu. Fhululani Peter Netshipale njengeMcondzisi Jikelele weLitiko Letekutfutfukiswa Kwetenhlalakahle.2.    Emalunga eMkhandlu waseNingizimu Afrika Wekusabalalisi Tikhali Tekubhubhisa Bantfu Ngebunengi: (a)      Mk. Ditebogo Kgomo (Sihlalo);(b)     Dkt. Kelvin Kemm; (c)     Dkt. Alison Lubisi;(d)     Mnu. Gian Marcon ;(e)     Mk. Kgaugelo Mogashoa;(f)     Mk. Elsie Monale; (g)     Mnu. Sandile Ndlovu;(h)     Mk. Deidre Penfold;(i)     Mk. Lizell Reinecke; (j)     Solw. Bismark M Tyobeka; kanye (k)     naDkt. Jaqueline Weyer.
3.    Emalunga eNkampani Yetemahlatsi YaseNingizimu Afrika:  (a)    Solw. Edward Nesamvuni (Sihlalo)(b)    Mnu. Neeshan Balton (uyaphindvwa kukhetfwa)(c)    Mk. Lahlane Malema (uyaphindvwa kukhetfwa)(d)    Mnu. Norman Baloyi;(e)    Mnu. Leo Long;(f)    Mnu. Ndyebo Grootboom;(g)    Adv. Nomazotsho Yvonne Memani;(h)    Mnu. Zwintayo Madula;(i)    Mk. Sharon Mkhize; kanye (j)    Mk. Ntombifuthi Nkosi.
F.    Imikhosi Letako1.1.    Lilanga Lemhlaba Lesifo Selufuba (i-TB) 1.1.1.    INingizimu Afrika igubhe Lilanga Lemhlaba Lesifo Selufuba mhla tinge-24 Indlovulenkhulu 2025 ngaphasi kwengcikitsi letsi “Yebo!: Mine Nawe Singacedza Sifo Selufuba: Tibophelele, Yetfula”. 1.1.2.    Ikhabhinethi iyajabula ngekutsi iNingizimu Afrika yehlise lizinga layo lekuhlaselwa sifo selufuba nga-57% nga-2023 kute ihlangabetane nemgomo weNhlangano Yetemphilo Yemhlaba wekunciphisa sifo selufuba nga-50% kusukela nga-2015 kuya ku-2025. Luhlelo lwetfu lolukhulu lwekudzambisa ligciwane lufake sandla emiphumeleni lencono yesifo selufuba, lokufaka ekhatsi kwelashwa ngemphumelelo kanye nekunciphisa lizinga lekufa kwebantfu. 1.1.3.    Ikhabhinethi icela bonkhe bantfu baseNingizimu Afrika kutsi bavakashele umtfolamphilo nome esibhedlela lesisedvute nabo kute bahlolwe sifo selufuba mahhala.
2.    Ingcungcutsela Yetemanti Nekuhlanteka (27-28 Indlovulenkhulu 2025)2.1.    Ingcungcutsela Yetemanti Nekuhanjiswa Kwendle yanga-2025 itawubanjwa mhla tinge-27 namhla tinge-28 Indlovulenkhulu 2025 eGallagher Estate ngaphasi kwengcikitsi letsi: “Kuphepha Nekwetfulwa Kwemanti.” 2.2.    Ingcungcutsela itawuchubela embili tibopho letentiwe eLuhlelweni  Lwekutfutfukisa Lwethemu Lesemkhatsini yanga-2025-2029 (i-MTDP) kanye ne-Operation Vulindlela 2.0, njengencenye yelisu lekugucula leMbuso Wesikhombisa emkhakheni wemanti.2.3.    Ingcungcutsela itawuphindze futsi ikale inchubekelembili leyentiwe eLuhlelweni Lwekusebenta Lwengcungcutsela Yemanti yanga-2024 futsi icabangisise ngemibiko yemanti laphuzwako acocekile i-Blue, Green and No Drop ngenyanga yeNgongoni 2023.
3.    Umhlangano Wetemnotfo Wabomake (i-WECONA)3.1.    I-WECONA, lekhutsata kuhlanganyela lokulinganako kwemnotfo kwabomake emnotfweni lomkhulu kute kuncishiswe sifo sebudlova lobusekelwe ebulilini kanye nekubulawa kwebantfu besifazane (i-GBVF), itawenteka mhla tinge-28 Indlovulenkhulu 2025.3.2.    Lomtamo wavelonkhe uhlanganisa ndzawonye tinkampani, ematiko ahulumende, tinhlangano kanye nebantfu ngamunye kute kwakhiwe tindlela tekutsi emabhizinisi laphethwe bomake ahlanganyele emnotfweni.
4.    Inyanga Yenkhululeko 4.1.    INingizimu Afrika itawugubha Inyanga Yenkhululeko ngenyanga yaMabasa kanye neLilanga letfu Lenkhululeko mhla tinge-27 Mabasa 2025. 4.2.    Lilanga Lenkhululeko kanye neNyanga Yenkhululeko ngumcimbi lobalulekile wekugubha njengesive sinye, njengoba live letfu lenta kusungulwa kweNingizimu Afrika lehlangene, lengabandlululi ngekwebuhlanga, lengabandlululi ngekwebulili nalenentandvo yelinyenti letimisele emagugu esitfunti sebantfu, kungabandlululi ngebuhlanga kanye nekungabandlululi ngekwebulili, kanye nekuhlonishwa kwekubusa kwemtsetfo njengobe kusekelwe kuMtsetfosisekelo wetfu. 4.3.    Lomcimbi waVelonkhe wekugubha Lilanga Lenkhululeko lalomnyaka utawubanjwa eMpumalanga futsi utawuphindze ube siphetfo semgubho wemnyaka wonkhe weMinyaka Lenge-30 Yenkhululeko Nentsandvo Yelinyenti.
5.    Ingcungcutsela Yebantfwana Base-Afrika (3 – 7 Mabasa 2025)5.1.    INingizimu Afrika itawubamba Ingcungcutsela Yebantfwana Base-Afrika (i-ACS) eJozi kusukela mhla ti-3 kuya kumhla ti-7 Mabasa 2025. 5.2.    INingizimu Afrika yakhetfwa kutsi ibe yindzawo yeNgcungcutsela lelandzelako, lapho khona i-Nelson Mandela Children’s Fund ibe yiNhlangano Yemmango leholako.5.3.    Bahlanganyeli labavela kulo lonkhe livekati batawuhlangana kulekhomfa leholwa bantfwana kute kube nekukhulumisana emkhatsini webakhi benchubomgomo nebantfwana.
6.    Ingcungcutsela ye-17 Yenhlangano Yemhlaba Wonkhe Yemajaji Esifazane (i-IAWJ) Leyenteka Eminyakeni Lemibili6.1.    INingizimu Afrika itawubamba Igcungcutsela ye-17 ye-IAWJ Leyenteka Eminyakeni Lemibili eKapa kusukela mhla tinge-9 kuya kumhla tinge-12 Mabasa 2025 ngaphasi kwengcikitsi letsi: “Kucinisela: Bomake Ebuholini Kute Kuphele I-GBVF”.6.2.    Lengcungcutsela, lebanjwe Sahluko saseNingizimu Afrika se-IAWJ, ifaka ekhatsi  emajaji kanye netingcweti tetemtsetfo letivela emhlabeni wonkhe. Itawuhlola tindlela tekucedza i-GBVF ngekutsi kugcugcutelwe emalungelo abomake, kanye nebuholi. Lengcungcutsela itawufaka ekhatsi bantfu labahamba embili kutemtsetfo labafana neLijaji Lelikhulu Mandisa Maya.7.    Luvakashomsebenti Lwehhovisi laMengameli lwekuya kuMasipala Wedolobha i-Nelson Mandela Bay7.1.    Mengameli Ramaphosa utawungenela Luvashomsebenti Lwekwengamela Lwelihhovisi laMengameli lwekuhola umsebenti wahulumende lwekuya eGqeberha mhla tinge-15 namhla tinge-16 Mabasa 2025 kute ahlole inchubekelembili mayelana nekwetfulwa kwetinsita, tinsayeya kanye nematfuba ekukhula kwemnotfo longukhukhulelangoco.  7.2.    Lokuvakasha kwaMengameli Kwekwengamela umsebenti wahulumende kutawuhanjelwa baholi labavela kuto tonkhe tinhlaka letintsatfu tahulumende futsi kuniketa hulumende litfuba lekutsi akhulumisane nebahlali.
4.    Ingcungcutsela Yehayidrojini Lenganukubeti Imvelo yase-Afrika (12 - 13 Inhlaba 2025)4.1.    INingizimu Afrika itawubamba Ingcungcutsela ye-Afrika yeHayidrojini Lenganukubeti Imvelo yekucala kusukela mhla ti-12 kuya kumhla tinge-13 Inhlaba 2025. 4.2.    Ingcungcutsela y-Afrika yeHayidrojini Lenganukubeti Imvelo ihlose kutfutfukisa kubambisana kwesifundza, kwenta kutsi kube nekwabelana ngetebucwepheshe, kwakha emakhono kanye nekwenta kutsi kube nekufinyelela emakethe emkhakheni wehayidrojini lenganukubeti imvelo.
G.    Imilayeto1.    TihalalisoIkhabhinethi ihalalisele futsi yafisela lokuhle:1.1.    Umhlonishwa, Mengameli Netumbo Nandi-Ndaitwah ngesikhatsi agcotjwa aba nguMengameli waseNamibia. Uphindze futsi abe nguMengameli wekucala wesifazane welive lakhe, lobeke Lisekela laMengameli lekucala lewesifazane, Umhlonishwa Lucia Witbooi kanye neKhabhinethi lebuswa besifazane. 1.2.    Emacembu aseNingizimu Afrika ngekusebenta kwawo kahle kakhulu kuMidlalo Yemhlaba Yebusika Yema-Olimpiki Lakhetsekile yanga-2025 e-Italy kanye neMncintiswano Wemhlaba Wetemidlalo Yasendlini eShayina. 1.2.1.     KuMidlalo Yemhlaba Yasebusika Yema-Olimpiki Lakhetsekile, iNingizimu Afrika iwine indondo yinye yeligolide, lemitsatfu yesiliva kanye nalemibili yelitfusi:a)    Naledi Hlalele utfole ligolide ku-Figure Skating;b)    Bianca Basson naKenneth Mokabo batfole lisiliva ku-Figure Skating;c)    Shane Bentley utfole lisiliva ku-Short Track Speed Skating; d)    Tyrell Sykes utfole litfusi ku-Figure Skating; e)    Shirnel Swarts utfole litfusi ku-Short Track Speed Skating.
1.2.2.    Licembu le-SA Emncintiswaneni Wemhlaba Webushampeni Wetemidlalo Yasendlini eShayina, liphumelele ngalendlela lelandzelako: a)    Prudence Sekgodiso ushaye incophamlandvo yemphumelelo ngekuba wesifazane wekucala ngca waseNingizimu Afrika kutfola indondo yeligolide kuMncintiswano Wemhlaba Wetemidlalo Yasendlini ku-800m.b)    Akani Simbine ngekutfola indondo yelitfusi emncintiswaneni wekugcina wemamitha lange-60 eMncintiswaneni Wemhlaba Wetemidlalo Yasendlini.c)    Imitamo lemangalisako iphindze futsi yafezwa nguCheswill Johnson ku-long jump yemadvodza kanye naChris van Niekerk ku-shot put.1.3.    Umdlali webantfu labasha labagijimako Bayanda Walaza, lowephule umkhawulo lomncane we-10, waba lusha lwemhlaba lolushesha kakhulu ekugijimeni emamamitha la-100 kanye nekushaya lirekhodi laseNingizimu Afrika lalabaNgaphasi kweminyaka lenge-20 ngemizuzwana le-9.99 watfola Igolide eMidlalweni Yemidlalo Ye-Athletics Gauteng North.1.4.    Rassie Erasmus ngekutsi abekwe abe nguMceceshi Wemnyaka wa-2024 eMiklomelweni Yelibhola Lembhoco yase-SA.1.5.    Cheslin Kolbe wama-Springbok ngekuba ngumdlali wekucala lodlala emuva kusukela nga-2013 kutsi ancobe umdlali weLibhola Lembhoco Wemadvodza wase-SA wanga-2024.1.6.    Nadine Roos ngekuhlonishwa njengeMdlali Welibhola Lembhoco Wabomake Lemnyaka wase-SA nga-2024, kwesibili eminyakeni lemitsatfu.1.7.    Licembu leBafana Bafana ngekuba setulu kweLicembu C emidlalweni yekuhlunga yeNdzebe Yemhlaba ye-FIFA yanga-2026 ngekuncoba iLesotho nga-2-0 eNkhundleni Yemidlalo yase-Peter Mokaba lebeyigcwele iphuphuma.1.8.    Umculi waseNingizimu Afrika Tyla Laura Seethal, lowatiwa kakhulu ngekutsi nguTyla, ukhetfwe njengeMculi Wemnyaka Emhlabeni kuMiklomelo Yemculo ye-iHeartRadio.
2.    Emavi ekulila nekudvudvutaIkhabhinethi ivakalise emavi ekulilela nekudvudvuta bangani nemndeni wa:
2.1.    Mk. Yolanda Nyembezi, lowatiwa kakhulu ngekutsi nguYallunder, bekangumculi lonetintfo letinyenti lowaheha tetsameli ngeliphimbo lakhe lelicebile kanye nebuciko bakhe lobutsandzako.2.2.    Mnu. Ashwin Trikamjee, Mengameli we-Maha Sabha wemaHindu aseNingizimu Afrika kanye naSihlalo weNhlangano Yavelonkhe Yebaholi Betenkholo. Ummeli Wemalungelo Ebantfu. Waphindze futsi wadlala indzima lenkhulu ekutfutfukiseni libhola letinyawo eNingizimu Afrika. Njengesishoshovu sekulwa neLubandlululo, wahola incenye yaseThekwini leseNkhabeni ye-Natal Indian Congress. 2.3.    Bogadzi bemmango labasitfupha (6) lababulawa futsi itfumela tifiso letinhle tekululama ngekushesha kulabanye labasitfupha (6) labalimele endzaweni yekuhlala lengakahleleki i-Marry Me eSoshanguve. Labashonile nguMpho Johannes Koko, Phelemon Seshoka, Katlego Motloutsi, Andries Moreteledi Tlhabane, Siliky Ngoeng, kanye namunye lokungakatiwa kutsi ungubani. Bantfu lababili (2) labahlobene nalelicala baboshiwe futsi bavele eNkantolo ngaLesitsatfu, mhla tinge-26 Indlovulenkhulu 2025. 2.4.    Mnu. James O'Connell, umshayeli wendiza lowashona ngesikhatsi indiza yakhe i-Impala Mark 1 iphahlateka ngesikhatsi adlala eMbukisweni Wetindiza waseWest Coast eNkhundleni Yetindizamshini yaseSaldanha eNshonalanga Kapa.
Sikhishwe: Luphiko Lwahulumende Lwetekuchumana Netekwatisa (i-GCIS)Imibuto: Mk. Nomonde Mnukwa – Libambela Lesikhulumi SahulumendeMakhalekhikhini: 083 653 7485"
"Sitatimende Semhlangano WeKhabhinethi wangaLesitsatfu, mhla ti-14 Inkhwekhweti 2025",15 May 2025,https://www.gov.za/news/cabinet-statements/statement-cabinet-meeting-14-may-2025-15-may-2025,https://www.gov.za/ss/news/cabinet-statements/sitatimende-semhlangano-wekhabhinethi-wangalesitsatfu-mhla-ti-14,"A.    Tindzaba Letibalulekile Talelive
1.    Temnotfo1.1    Sigaba seSibili se-Operation Vulindlela1.1.1    Mhla ti-7 Inkhwekhweti 2025, Mengameli Cyril Ramaphosa wetfule Sigaba se-II sa-Operation Vulindlela (i-OV Sigaba II), luhlelo lwahulumende lwekugucula tintfo lokuhloseswe ngalo kuchuba umnotfo longukhukhulelangoco lowakha imisebenti. 1.1.2    Sigaba II se-OV sitawucondzisa kuphetfwa kwetingucuko letacala ngesikhatsi selulawulo lwe-6 emikhakheni yetemandla, emanti, kuhambisa tintfo, kanye netekuchumana ngetincingo, futsi setfula tindzawo letinsha lekugcilwe kuto eluhlelweni lwahulumende wasekhaya kwenta kancono kwetfulwa kwetinsita letisisekelo, kanye nasekuhleleni indzawo.  
1.2    Budlelwane Bahulumende Betebhizinisi1.2.1    Ikhabhinethi yemukele imiphumela yemhlangano wekubuyeketa inchubekelembili yemitamo yaHulumende Yekubambisana Kutemabhizinisi. Lolubanjiswano lugcile ekusekeleni kufezekiswa kwetingucuko letimcoka kanye netinhlelo letibekwe embili letihlose kuchuba kukhula kwemnotfo kanye nekwakha ematfuba emisebenti.1.2.2    Letinye tetinchubekelembili letentiwe tifaka ekhatsi kutfutfukiswa kweluhlaka lwavelonkhe lwekuhamba ngemasondvo, kwenta kancono kusebenta kwe-Transnet, ivisa yekuhamba yekwe-elekthroniki. 1.2.3    Luhlelo lwekusebenta lolubalulekile lwetinyatselo letilandzelako selumukelwe, futsi emacembu lahlangene atawuchubeka nekugadza inchubekelembili kanye nekusombulula tihibe tekusalela emuva kutawentiwa ngemuva kwemaviki lasitfupha.
1.3    Sikhwama Setingucuko Sicela kutsi Kuphawulwe Ngaso1.3.1    Ikhabhinethi iyibonile inshisekelo yeSikhwama Setingucuko futsi igcugcutela bantfu baseNingizimu Afrika kutsi batibandzakanye ngenkhutsalo kulenchubo yekubonisana njengobe kumenyetelwe Litiko Letekuhwebelana Netimboni Nekuncintisana. 1.3.2    Kucala kusebenta kweSikhwama Setingucuko kutawuchubela embili kutinikela kwetfu kwemtsetfosisekelo ekulungiseni temnotfo kanye netingucuko njengencenye yekubuyisela emuva tinchubomgomo letiphambukile tesikhatsi selubandlululo.1.3.3    Imibono ingatfunyelwa ku-DTIC futsi imininingwane yekuchumana itawutfolakala kuwebhusayithi yabo: www.dtic.gov.za.
1.4    Luklayo Lwebasebenti Lwekota1.4.1    Ikhabhinethi ilucaphele Luklayo Lwetisebenti Lwetibalobalo taseNingizimu Afrika (i-Stats SA), lolukhombisa kwenyuka kwekweswelakala kwemisebenti kuya ku-32.9% ekoteni yekucala ya-2025 kusuka ku-31.9% ekoteni yekugcina yemnyaka lophelile. 1.4.2    Timboni letisihlanu kuleti-10 letilandzelwe yi-Stats SA tibhalise kwenyuka kwelizinga lemisebenti, ikakhulu kutekutfutsa netetimali, nanoma kunjalo, imisebenti leminengi yalahleka emikhakheni yekuhwebelana neyekwakha.1.4.3    Ikhabhinethi iyachubeka nekutinikela ekuchubeni kukhula kwemnotfo lokwakha ematfuba emisebenti.
1.5    INingizimu Afrika: Sive Lesitigcabhako1.5.1    INingizimu Afrika yabitwa ngekutsi live le-7 lelifiswa kakhulu kutsi livakashelwe emhlabeni wonkhe nga-2024 ku-Wanderlust Reader Travel Awards futsi yaklonyeliswa ligolide emkhakheni wetilwane tasendle nemvelo. 1.5.2    INingizimu Afrika iphindze futsi yatfola sicoco sekuba sive lesinebungani kakhulu emhlabeni wonkhe ku-Remitly’s Big 5 Personality Test, lokugcamise imfutfumalo nekwemukela tivakashi kwebantfu baseNingizimu Afrika, futsi Lidolobhakati laseKapa liphindze futsi labekwa njengelidolobha le-5 lelifiswa kakhulu emhlabeni wonkhe.
2.    Temave ngemave
2.1    Luvakashomsebenti lwekuya eCôte d’Ivoire2.1.1    Ikhabhinethi yemukele Luvakashomsebenti lwaMengameli eCôte d’Ivoire lokushayisane neluhlelo lwe-12 lweNhlangano Yetisebenti Letinkhulu tase-Afrika mhla tinge-12 nanamhla ti-13 Inhlaba 2025, kute kuhlanganiswe budlelwane lobukhona emkhatsini walamave lamabili. Mengameli Ramaphosa wabamba umhlangano wemave lamabili neMhlonishwa Mnu. Alassane Ouattara, Mengameli weRiphabhlikhi yaseCôte d’Ivoire kute bacocisane ngetintfo letibatsintsa bobabili futsi bobabili batinikele ekuciniseni tibopho talamave lamabili kanye nekwandzisa kuhwebelana emkhatsini walamave lamabili.
2.2     I-G202.2.1    INingizimu Afrika iyachubeka nekwemukela luchungechunge lwemihlangano yemacembu e-G20 lasesigabeni lesiphakeme ngekulungiselela Umhlangano we-G20 ngaLweti 2025 ngaphasi kwengcikitsi letsi: “Kubumbana, Kulingana, Nekusimama.” Lemihlangano lelandzelako ibanjwe ngenyanga yeNkhwenkhweti: 2.2.1.1.1    Ikhomfa ye-G20 Yekufakwa Kwetimali Nekutfutfukiswa Kwabomake yamhla ti-6 kuya kumhla ti-9 Inhlaba 2025 eNyakatfo Nshonalanga, beyifuna kuba nemtselela enchubenimgomo ye-G20 yesikhatsi lesitako ngekwetfula Luhlaka Lwetinkhombandlela Lwekubeka Embili Tintfo Letibalulekile Kubomake, kucinisekisa kutsi kunikwa kwabomake emandla etimalini kuhlala kusemkhatsini wetemnotfo kanye nekuguculwa kwesikhungo semhlaba wonkhe nga-2025. 2.2.1.1.2    Iseshini yesibili yeLicembu Lesiphelane Lekusebenta Ngemasiko le-G20 lebeyibanjwe mhla ti-5 nanamhla ti-6 Inhlaba 2025 eGauteng ikhulume ngekwakha tinchubomgomo temasiko temhlaba wonkhe letinemitselela lefika khashane kutenhlalo netemnotfo. Yagcila ekuhambisaneni netintfo letibekwe embili ku-Ajenda yanga-2063, Tinjongo Tekutfutfukisa Letisimeme te-UN kanye nekuvikela emagugu njengelilungelo lebantfu.2.2.1.1.3    Umhlangano Wesitsatfu Welicembu Lesiphelane Lekusebenta Letemphilo, ngekubamba umhlangano ngenkhundla yevidiyo ye-inthanethi mhla ti-8 namhla ti-9 Inhlaba 2025, bewugcile kakhulu kubasebenti betekunakekela ngemphilo, lokusisekelo setinhlelo tetemphilo kanye nekufezeka kwekuhlanganiswa kwetemphilo kwemhlaba wonkhe, kuvikeleka ngekwetemphilo, kulingana, kanye nekukhula lokungukhukhulelangoco. 2.2.1.1.4    Umhlangano Wesibili Welicembu Lesiphelane Lekusebenta Letekuvakasha lowabanjelwa kusukela mhla ti-11 kuya kumhla ti-13 Inkhwekhweti 2025 KwaZulu-Natal kwacocwa ngetintfo letibekwe embili kutekuvakasha te-G20 kute kuchubeke kukhula kwetekuvakasha lokusimeme kanye nekutfutfukiswa kweLuhlelo Lwekusebenta Lwetekuvakasha lwe-G20.2.2.1.1.5    Umhlangano Wesibili Welicembu Lesikhashane Lekusebenta 1: Kukhula Kwemnotfo Lokungukhukhulelangoco, Kukhula Kwetimboni, Kucashwa, Nekunciphisa Kungalingani bewubanjwe ngengenkhundla yevidiyo ye-inthanethi kusukela mhla ti-14 kuya kumhla ti-15 Inhlaba 2025.
2.3    Kuhlolwa kwebakhoseli base-US2.3.1    Sincumo seMelika sekunika licembu leMabhunu laseNingizimu Afrika simo sekuba bakhoseli asisilo liciniso, njengoba abafanelwa yinchazelo yebakhoseli njengoba kubekiwe eSivumelwaneni Sebakhoseli sanga-1951 kanye nePhrothokholi yayo yanga-1967. 2.3.2    Ikhabhinethi iphindze futsi yagcizelela kutsi tinsolo tekubandlululwa tite tizatfu futsi atihlangabetani nemkhawulo wekuhlushwa lokudzingekako ngaphasi kwemtsetfo wasekhaya newemave emhlaba webakhoseli. 2.3.3    Ngetulu kwaloko, tibalobalo teLuphiko Lwetemaphoyisa AseNingizimu Afrikha letimayelana nebugebengu lobuphatselene nemapulazi atisekeli tinsolo tebugebengu lobunebudlova noma kubulawa ngebunengi kwebantfu lokucondziswe kubalimi jikelele noma kunguliphi licembu lebuhlanga lobutsite.2.3.4    Ikhabhinethi iyayiphika lendzaba lelandziswa nguhulumende waseMelika futsi ihlala ivulekile kutsi ingahlanganyela etinkhulumiswaneni letakhako kute kutsi icobelelane ngekuvisisa lokuncono nalokufanako ngaletindzaba.
2.4    Kuhociswa kwe-SANDF emphumalanga ye-DRC2.4.1    Ikhabhinethi yatiswa ngetakamuva mayelana nekuhociswa ngetigaba kweMbutfo Wetekuvikela Wavelonkhe waseNingizimu Afrika (i-SANDF) eDemocratic Republic of Congo (e-DRC) lesemphumalanga, ngemuva kwekuncanyulwa kweligunya leMsebenti Wemmango Wekutfutfukisa WangaseNingizimu ye-Afrika eDemocratic Republic of Congo (i-SAMIDRC). Lesincumo silandzelwe kukhulumisana lokukhulu kwetiphatsimandla kanye netinhlelo te-AU/ SADC/ EAC tekukhutsata sisombululo lekuboniswene ngaso  emkhatsini webantfu baseCongo. 2.4.2    Ikhabhinethi incoma kutinikela lokukhonjiswe ngemalunga e-SANDF lasebente ngenhlonipho, ngekutigcabha, kanye nekutinikela ekugcugcuteleni i-Ajenda ye-AU yekucedza timphi ngaphasi kwetimo letiyinsayeya kakhulu.
3.    Tekubusa
3.1    Luhlelo Lwetingucuko Tedijithali Lwahulumende WaseNingizimu Afrika3.1.1    Ikhabhinethi yemukele kwetfulwa kweLuhlelo Lwetingucuko Tedijithali lwaHulumende waseNingizimu Afrika lokuyincenye yetinhlelo tahulumende tekwenta kancono kwetfulwa kwetinsita kanye nekuchuba kukhula kwemnotfo ngekutjala timali etinhlelweni letinsha tedijithali.3.1.2    Loluhlelo, loluyincenye yeSigaba II se-OV, lubeka indlela legcile ekwenteni kwetfulwa kwetinsita taHulumende kube kwesimanje ngekutjala imali kusakhiwonchanti semmango etingucukweni letinsha tesidijithali.
4.    Bulungiswa, Kuvikela Bugebengu Nekuvikeleka 4.1    Ikhomishini Yekuphenya Yetebulungiswa itawuphenya emacala e-TRC4.1.1    Ikhabhinethi yemukele kusungulwa kweKhomishini Yetebulungiswa Yeluphenyo kute kutfolakale kutsi yentiwe yini imitamo yekuvimba luphenyo noma kushushiswa kwemacala esikhatsi selubandlululo landluliselwe yiKhomishini Yeliciniso Nekubuyisana (i-TRC) kuTekushushisa Tavelonkhe. Kusungulwa kweKhomishini Yeluphenyo kungumphumela wetingcoco tekusombulula tinkinga esicelweni senkantolo lesiletfwe yimindeni yebantfu labahlaselwa bugebengu ngesikhatsi selubandlululo.4.1.2    NgaleKhomishini, Mengameli Ramaphosa utimisele kutsi kutfolakale emaciniso languwonawona futsi loludzaba luphetfwe.
4.2    Tebugebengu4.2.1    Ikhabhinethi incoma kuchubeka nemisebenti ye-SAPS lebekuhloswe ngayo kuvikela nekulwa nebugebengu lobuphatselene ne-GBVF futsi yaholela ekuboshweni kwebasolwa labange-224 labasolwa ngekudlwengula kanye nebasolwa labasihlanu labatama kudlwengula. Emkhatsini walabo lababoshiwe ngetinsolo tekudlwengula kusukela mhla tinge-05 Inkhwekhweti kuya kumhla ti-11 Inkhwekhweti 2025, kukhona umceceshi we-SAPS, Inkhosi yaKwaZulu-Natal kanye nemfana loneminyaka le-15 budzala waseMpumalanga.4.2.2    Kwengeta kuloko, basolwa laba-148 baboshelwe kwetama kubulala, basolwa laba-256 baboshelwe kutsi batsengisa tidzakamiva, basolwa laba-2 841 baboshelwe kutfolakala banetidzakamiva futsi kutfolakele timoto letinge-86 letitfunjiwe naletebiwe. Ngetulu kwaloko, tikhali letitichumane letinge-74 letisetjentiswa kakhulu etimayini letingekho emtsetfweni kanye nekubanjwa inkunzi kwetimoto letitfutsa imali tabanjwa ngemaphoyisa aseNyakatfo Nshonalanga. I-SAPS iyachubeka nekucinisa imisebenti yayo yekususa tibhamu letingekho emtsetfweni kute kutsi kucinisekiswe imimango lephephile. Njalo ngeliviki, i-SAPS ibamba tibhamu letingekho ngaphasi kwe-100 kuwo onkhe emakhona alelive.
4.3    Kulwa Nebudlova Be-GBVF4.3.1    Ikhabhinethi isicaphele sincumo seSigungu Setekushushisa Savelonkhe (i-NPA) sekwendlulisa  sikhalo sekukhululwa kwaTimothy Omotoso kanye nalabo lababili lasolwa nabo eLuphikweni lwaseMphumalanga Kapa lweNkantolo Lephakeme eGqeberha. 4.3.2    Ikhabhinethi iluvumile luhlelo lwemalanga lange-90 lwekucinisa kulwa ne-GBVF lweklasta ye-JCPS. Loku kungenelela kwesikhashana lokuhloswe ngako kuniketa umfutfo ekufezekisweni kweLuhlelo Lwelisubuciko Lavelonkhe mayelana ne-GBVF. Loluhlelo lukhomba tindzawo leti-19 lekugcilwe kuto kanye netintfo letitsite letibonakalako letitawufezekiswa emalangeni lange-90 ngenhloso yekuntjintja nekubuyisela emuva umkhuba lokhulako we-GBVF kulelive. 4.3.3    I-NatJoints isungule Likomidi Labocalangaye lelifaka ekhatsi tindlela temsebenti letisiphohlongo lekugcilwe kuyo. Lelikomidi labocalangaye likhombe tindlela tekungenelela letisitfupha letiphutfumako naletinemtselela letitawufezekiswa kulamalanga lange-90, letifaka ekhatsi:(a)    Kuvikela: kugcila emfundvweni kanye nekucaphelisa kute kube neluntjintjo lwekutiphatsa kwabo bonkhe bantfu baseNingizimu Afrika.(b)    Kuphocelela, kunakekela kanye nekwesekela lokumele kucinisekise kuciniswa kweluhlelo lwebulungiswa bebugebengu kute kutsi benti bemacala batiphendvulele.(c)    Kulungisa Luhlakamsebenti Lwekulawula kute sikhone kuzuza imiphumela lencono kuloluhlelo. (d)    Kulawulwa lokucinile nalokusebentako kweDatha neLwatiso kute kuciniswe kusebenta kahle eLuhlelweni Lwebulungiswa Loluhlanganisiwe.(e)    Kukhulumisana, kubambisana kanye nekuhlanganisa ummango kucinisekisa kutsi wonkhe hulumende, ummango kanye netakhamuti basebenta ngekubambisana kute kube nemiphumela lemihle yekulwa nenkhatsato ye-GBVF futsi (f)    Kusetjentiswa kwetinsita, tetetimali netebantfu kucinisekisa kutsi sihleleke kancono singummango kute silwe nenkhatsato ye-GBVF.
B. Takamuva Letatiswa Ikhabhinethi1. Kuphakelwa kwemanti lahlobile eHammanskraal
1.1. Ikhabhinethi itfole lwati lolusha mayelana netingenelelo letichubekako tekucinisekisa kunikwa ummango waseHamanskraal emanti ekunatsa lahlobile.1.2. Litiko Lemanti Nekukuhanjiswa Kwendle lakhetse iMagalies Water nga-2023 lakhetsa kutsi yakhe Luhlelo Lwephakheji lwekubukana netinsayeya tekwetfulwa kwemanti endzaweni yaseHammanskraal.1.3. LeSikhungo Semaphakheji sakhiwe ngetigaba letine, futsi sigaba sekucala saphotfulwa ngenyanga yeLweti 2024 futsi sacala kuphakela emanti kuletinye tindzawo.1.4. Kuhlelwe kutsi kuphotfulwe letigaba letisele ekupheleni kweNgci 2025 kepha ngetinsuku tekucedza letehlukahlukene ngembi kwaloko.
2.  Tingenelelo tekubukana netinsayeya temanti kuMasipala Wasekhaya wase-Emfuleni2.1. Ikhabhinethi itfole umbiko wenchubekelembili mayelana nekufezekiswa kwekungenelela kweMtsetfo Wetinsita Temanti Sigaba se-63 kuMasipala Wasekhaya wase-Emfuleni. Bekunetinkinga tekucitsekela kwendlehangwa emimangweni yase-Emfuleni sikhatsi lesidze kakhulu.2.2. Litiko Letemanti Nekuhanjiswa Kwendle lihlela kusebentisa imali lengetulu kwetigidzigidzi leti-R7 kuleminyaka lesikhombisa letako kute kubukanwe netinsayeya temanti Emfuleni letifaka ekhatsi kwenta kancono kanye nekulungisa kabusha imisebenti lekhona yekuhlanta emanti langcolile.2.3. Sekwentiwe inchubekelembili lenkhulu kute kube ngunyalo, lokufaka ekhatsi kuvula emaphayiphi labekavalekile ekuhambisa indle, kuntjintjwa kwemaphayiphi ekuhambisa indle labekahhohlokile, kulungisa titeshi tekumpompa kanye nekusita masipala ngetimoto, emaloli, ema-TLB kanye nekuphepha kwesakhiwonchanti sakhe semanti nesekuhlanteka.2.4. Lomsebenti sewuholele ekuncipheni lokukhulu kwekucitsekela kwendle emimangweni yase-Emfuleni kanye nekwentiwa kancono kwemazinga emanti laphumako lavela emisebenti yekuhlanta emanti langcolile.
C.  Tincumo Tekhabhinethi1.    Luhlaka Lwavelonkhe Lwenchubomgomo Yetebuphoyisa (i-NPP)1.1.    Ikhabhinethi iluvumile luhlaka Lwavelonkhe lweNchubomgomo Yetebuphoyisa Yavelonkhe, lechaza tinhlelo tahulumende letibanti tekulungisa butsakatsata kuligunyakwenta emsebentini Wemaphoyisa aseNingizimu Afrika (i-SAPS) wekulwa nebugebengu. Le-NPP itawulungisa tinsayeya letifana nekungabi khona kwetiteshi temaphoyisa letenele, tindzaba temandla kanye nekucinisekisa kutsi sakhiwonchanti sisekelwe etimisweni nasemazingeni lafanele.1.2.    Tiphakamiso tenchubomgomo letibalulekile tifaka ekhatsi kwakha buphoyisa lobunebungcweti nalobusezingeni, kuniketa kwetfulwa kwetinsita tebuphoyisa ngendlela lephumelelako, kwenta kancono kuba semtsetfweni kanye nekwetsembana emkhatsini wemimango nemaphoyisa, kanye nekwakha buholi lobucinile nalobunesimilo, kulawula kanye nesakhiwo sekuphatsa ngekhatsi kwe-SAPS.
2.    Inchubomgomo Lephelele Yetindiza Temmango 2.1.    Ikhabhinethi iluvumile luhlaka lweNchubomgomo Lephelele Yetetindiza Tesive kute kutsi ummango uphawule ngalo. 2.2.    Lenchubomgomo ikhutsata kutfutfukiswa kwemboni yetindizamshini lesebenta kahle nalekhicitako, lengancintisana esimeni semhlaba wonkhe lesintjintja ngekushesha. Lenchubomgomo iphakamisa tinyatselo tekwenta kancono kuphepha nekuvikeleka, tinsita tekuhamba ngemoya, sakhiwonchanti setikhumulo tetindiza kanye nelizinga letinsita tetindiza, emkhatsini waletinye tintfo ngesikhatsi kufaka sandla ekukhuleni kwemnotfo.3.    Lisubuciko Letimbiwa LetibalulekileTaseNingizimu Afrika 3.1.    Ikhabhinethi iluvumile Lisubuciko Letimbiwa Letibalulekile taseNingizimu Afrika. Lelisu lihlose kukhulisa emandla alelive emakethe yemhlaba wonkhe yetimbiwa letibalulekile, ikakhulukati leto letibalulekile eluhlelweni lwekugucuka kwemandla kulelive lolulungile kanye naleto lelive leliphetse inzuzo yekucatsanisa. Loku kufaka ekhatsi ema-PGM, i-lithium, i-cobalt kanye netintfo temhlaba letingakavami, letibalulekile kutebucwepheshe lobufana netimoto tagezi, emandla lavuselelwako kanye naletinye tinyatselo letingamoshi imvelo.3.2.    Tinsika letibalulekile talelisubuciko tigcile ekuhloleni nasekuzuzeni; lutjalomali; kwenta tintfo tendzawo; kwenta imitsetfo ibe ngulefanele, kukhutsata kusungulwa kwetintfo letinsha kutebucwepheshe betimayini; kwakha emakhono etisebenti; kwenta kancono sakhiwonchanti setetitfutsi netekuphatsa, kanye nekukhutsata lutjalomali. 3.3.    Lelisu liphindze futsi libone kubaluleka kwekubambisana nalamanye emave kute kutfutfukiswe emandla emkhakheni wetimbiwa letibalulekile eNingizimu Afrika.
D.    Imitsetfosivivinyo1.       Umtsetfosivivinyo Wekuchibela Imitsetfo Jikelele (Yemndeni) wanga-20251.1.    Ikhabhinethi ikuvumile kwetfulwa kweMtsetfosivivinyo Wekuchibela Imitsetfo Jikelele (yeMindeni) wanga-2025 ePhalamende. Letichibelo tifuna kucinisa bumtsetfosisekelo kwemtsetfo wemndeni futsi tiphakamise tichibelo teMtsetfo Wesehlukaniso, wanga-1979 (Umtsetfo we-70 wanga-1979), Umtsetfo Wemphahla Yemshado, wanga-1984 (Umtsetfo we-84 wanga-1984) kanye neMtsetfo Wekulamula Etindzabeni Letitsite Tesehlukaniso, wanga-1987 (Umtsetfo we-24 wanga-1987).  1.2.    LoMtsetfosivivinyo uhlose kuvikela emalungelo emtsetfosisekelo ebantfu labangena emshadweni longahlanganisi imphahla yawo, futsi ikakhulukati emalungelo abomake, kulingana, kufinyelela etinkantolo kanye nemalungelo ebantfwana.
2.    Umtsetfosivivinyo Wekubuyiselwa Eveni 2.1.    Ikhabhinethi ikuvumile kwetfulwa ePhalamende kweMtsetfosivivinyo weKubuyiselwa Kwebantfu eveni kute kutsi ucutjungulwe kabanti. 2.2.    LoMtsetfosivivinyo ufuna kuchibela Umtsetfo lokhona nyalo weKubuyiselwa Kwebantfu Eveni, wanga-1962 (Umtsetfo we-67 wanga-1962), lophelelwe sikhatsi. LoMtsetfo lokhona nyalo awuhambisani neMtsetfosisekelo weRiphabhlikhi yaseNingizimu Afrika wanga-1996, imikhuba yesimanje yekubuyisela bantfu eveni labanelicala kulo futsi awuhambisani nato tonkhe tinchubo letilandzelwako emaveni emhlaba.2.3.    LoMtsetfosivivinyo uhlose kucinisa luhlakamsebenti lwemtsetfo kute kutsi kube nemandla ekubuyiselwa kwebantfu labasolwako noma labalahlwe licala lebugebengu eNingizimu Afrika nalababuya khona, kanye nasemaveni langephandle kanye netinhlangano temave emhlaba. Icacisa indzima yabomantji etinchubeni tekubuyiselwa kwebantfu eveni labanelicala kulo futsi yenta kutsi kube nekuboshwa kwesikhashana, kunikela kwemuntfu lofunwa yinhlangano yemave emhlaba mayelana nebugebengu bemave emhlaba lobufana nekubulawa kwebantfu, bugebengu betemphi kanye nebugebengu lobumelene nebantfu.
3.    Umtsetfosivivinyo Wekuchibela Kubambisana Kwemave Emhlaba Wonkhe Etindzabeni Tebugebengu, wanga-2025 3.1.    Ikhabhinethi ikuvumile kwetfulwa ePhalamende kweMtsetfosivivinyo Wekuchibela Kubambisana Kwemave Emhlaba Etindzabeni Tebugebengu. 3.2.    Inhloso yaloMtsetfosivivinyo kuchibela Umtsetfo Wekubambisana Kwemave Emhlaba Etindzabeni Tebugebengu (Umtsetfo we-75 wanga-1996) kute kwentiwe kancono kusebenta kahle kanye nekusebenta kahle kwekubambisana ngekwemtsetfo kwemave emhlaba etindzabeni tebugebengu.3.3.    LoMtsetfosivivinyo utawucinisa tinchubo netindlela tekubambisana kwemave emhlaba etindzabeni tebugebengu, njengekubutsela ndzawonye bufakazi kanye nekukhishwa kwesigwebo, emkhatsini weNingizimu Afrika nalamanye emave. LoMtsetfosivivinyo utawuphindza futsi ulungise tindzaba temtsetfo letiphatselene nekubuyiselwa kwebantfu eveni labente licala kulo kanye nekutsatfwa nekundluliselwa kwemali (tintfo) lezuzwe ngebugebengu.
4.    Umtsetfosivivinyo Wetekutfutfukisa Timbiwa Wanga-2025 4.1.    Ikhabhinethi ikuvumile kushicilelwa kweMtsetfosivivinyo Wetekutfutfukiswa Kwemitfombolusito Yetimbiwa wanga-2025 kute sive siphawule ngawo. 4.2.    LoMtsetfosivivinyo uhlose kwenta kancono kutetsemba kwebatjalimali ngekususa imitsetfo lematima kanye nekuniketa siciniseko sekulawula kute kuhehwe lutjalomali nekuphindze futsi lugcinwe. 4.3.    LoMtsetfosivivinyo uhlose kulungisa tikhala letibalulekile tekulawula, kwenta tinchubo temalayisensi tibe nguletifanele, kucinisekisa kwabiwa ngekulingana kwetinzuzo tetimbiwa, kukhutsata timboni tekucubungula netekukhicita tasekhaya ngekucinisekisa kutsi timbiwa letunengi letingakahlutwa tiguculwa tibe yimikhicito lenelinani lelisetulu ngekhatsi eNingizimu Afrikha. 4.4.    LoMtsetfosivivinyo wetfula umbuso wekuniketa timvume temisebenti yetimayini yebuciko kanye neyetimayini letincane, ngaleyo ndlela kwentiwa kancono kukhula kwemnotfo. Ngetulu kwaloko, letichibelo tifuna kucinisa tindlela tekulawula tekulwa netento letingekho emtsetfweni kube futsi kucinisekiswa kuvinjelwa lokucacile kanye netindlela tekucinisekisa kutfotjelwa kwemtsetfo letiphatselene nekumbiwa kwetimbiwa ngalokungekho emtsetfweni.
E.    Kubekwa etikhundleniKonkhe kubekwa etikhundleni kweyeme ekucinisekisweni kweticu kanye nekucinisekiswa kwetekuphepha letifanele.1.    Dkt. Mlungisi Bhekizizwe Gabriel Cele njengeMcondzisi Jikelele (i-DG) weLitiko Letesayensi, Tetheknoloji Netingucuko Letinsha.2.    Dkt. Sabelo Siyabonga Sandile Buthelezi njenge-DG yeLitiko Letemphilo (kwelulwe ikontileka). 3.    Mnu. Takalani Lucky Ramaru njengeLisekela leMcondzisi Jikelele: Kwenganyelwa Kwebantfu Nekubambisana Ngekwemasu kuLitiko Lamabhalane Webantfu weTebuphoyisa. 4.    Mnu. Patrick Dlamini njengeSisebenti Lesikhulu Lesiphetse (i-CEO) seNhlangano Yelutjalomali Yahulumende.5.    Mnu. Mokgema Mongane njenge-CEO ye-Inkomati-Usuthu Catchment Management Agency.6.    Mnu. Ofentse Nthutang njenge-CEO yeMagalies Water.7.    Kukhetfwa kute kuvalwe tikhala tebacondzisi labangasibo labaphetse eBhodini yeLibhange Lekutfutfukisa LaseNingizimu Afrikha: (a)    Mnu. Malemolla David Makhura; kanye(b)    naMk. Lynette Milne.
F.       Imikhosi1.    Tikhomfa Letitako1.1    Kungenisa Ikhomfa Yenhlangano Yemaphoyisa Yetebugebengu Yemave Emhlaba  Ye-27 (i-INTERPOL) Yesifundza sase-Afrika a)    Ikhabhinethi ivumile kutsi i-SAPS ibambe Ikhomfa Yesifundza Yase-Afrika ye-27 ye-INTERPOL kusuka mhla tinge-27 kuya kumhla tinge-29 Ingci 2025. b)    I-INTERPOL njengamanje inemave langemalunga la-196 futsi kubamba leKhomfa Yesifundza Yase-Afrika kutawusita iNingizimu Afrika kutsi yakhe budlelwane lobusondzele bekusebenta nalamanye ema-ejensi ekucinisekisa kugcinwa kwemtsetfo kulelivekati.c)    Kubamba lekhomfa kunika iNingizimu Afrika litfuba lekukhulumisana nemave lasevenikati lase-Afrika etindzabeni letibucayi letifaka ekhatsi bugebengu. Lokuhlanganyela kunemandla ekwenta sivumelwano sekuphendvula kwesifundza ekukhuleni kwebungoti bebugebengu lobuhleliwe lobuhlanganisa emave kanye nebuphekula. Tikhulu letisetulu tekucinisekisa kutfotjelwa kwemtsetfo leticishe tibe nge-550 letivela emaveni lange-54 tilindzeleke kutsi tibe khona kulomcimbi futsi loku kutawufaka sandla emsebentini wetemnotfo.
1.2    Kungenisa Umhlangano Jikelele Wemnyaka  (i-AGA) we-INTERPOL we-96 eNingizimu Afrikaa)    Ikhabhinethi ikuvumile kungenisa i-INTERPOL AGA eNingizimu Afrika nga-2028 kuya embili.b)    Kungenisa le-INTERPOL AGA kunika iNingizimu Afrika litfuba lekucinisekisa buholi bayo esifundzeni nasemaveni emhlaba. Ngetulu kwaloko, kungenisa i-AGA kutawuba sinyatselo lesibalulekile sekucinisa kutinikela kweNingizimu Afrika ekubambisaneni kwesifundza kanye nemave emhlaba ekulweni nebugebengu. c)    Kungenisa i-AGA kubufakazi bekutinikela kwalelive ekubeni sive semhlaba wonkhe lesinesibopho lesitinikele ekulweni nato tonkhe tinhlobo tebugebengu.
1.3.    Simo sekulungela Isimpoziyamu Yekutfutfukisa Sakhiwonchanti Lesisimeme saseNingizimu Afrika (i-SIDSSA) 2025  a) Ikhabhinethi yahlolwa mayelana nesitatimende sekulungela kubitwa kwe-SIDSSA, umhlangano wekutjala imali kusakhiwonchanti lohlanganisa ndzawonye bantfu labanyenti labatsintsekako, lokufaka ekhatsi batjalimali tikhungo tetetimali, babhali betinchubomgomo kanye nalabanye balingani lababalulekile kutsi bachube lutjalomali kusakhiwonchanti saseNingizimu Afrika. b) I-SIDSSA 2025 itawuveta inchubekelembili leyentiwe ekufezekisweni kweLuhlelo Lwesakhiwonchanti Lwavelonkhe lwanga-2050 loluvunywe yiKhabhinethi, imemetele Imiklamo lehamba embili le-12 Lebalulekile yeSakhiwonchanti kanye neluhlu lwaleminye imiklamo yesakhiwonchanti yenemasubuciko. I-SIDSSA itawuba khona mhla tinge-25 kuya kumhla tinge-27 Inkhwekhweti 2025.2 Tikhomfa Letingenisiwe2.1    Ikhomfa Yetetitimela Tase-Afrika2.1.1    INingizimu Afrika yangenisa ngemphumelelo Ikhomfa Yetetitimela Tase-Afrika ye-25 eJozi mhla ti-13 nanamhla ti-14 Inkhwekhweti 2025, leyahlanganisa ndzawonye titfunywa letingetulu kwe-5 000 letivela kulo lonkhe lelivekati, lokufaka ekhatsi basebenti betitimela, bohulumende kanye nebatjalimali kulomkhakha.2.1.2    Ikhabhinethi yemukele kukhulumisana lokumayelana nekuphakamisa umkhakha wetitimela walelivekati, lokuyintfo lesemkhatsini wetekutfutsa letisebenta kahle naletisimeme tebantfu netimphahla, kanye nekukhutsata kukhula kwemnotfo ngekutsi kwentiwe kutsi kube nekuhanjiswa kwetintfo letingakahlutwa kanye nemikhicito.2.1.3    Umkhakha wetitimela waseNingizimu Afrika uhamba ngetingucuko ngekusebentisa tingucuko letihlose kukhuphula kusebenta kahle, kanye nekuncintisana.
2.2    Ikhomfa Yesifundza Senhlangano Yabohulumende Bemhlaba Yetinhloko Tetiphatsimandla Letilwa Nenkhohlakalo2.2.1    INingizimu Afrika yangisa ngemphumelelo Ikhomfa Yesifundza Senhlangano Yabohulumende Bemhlaba ye-15 Yetinhloko Tetiphatsimandla Tekulwa Nenkhohlakalo eKapa emkhatsini wamhla ti-5 namhla ti-9 Inkhwekhweti 2025. Lekhomfa ihlanganise ndzawonye tinhloko tetikhungo letilwa nenkhohlakalo letivela kuwo onkhe emave e-African Commonwealth.2.2.2    INingizimu Afrika yakhetfwa kutsi ibe ngusihlalo weNhlangano Yetinhloko Tema-Ejensi Lalwa Nenkhohlakalo e-Commonwealth Afrika ngethemu yanga-2025-2026. Busihlalo balelive buhlangana nesikhundla salo njengasihlalo welicembu lelisebenta ngenkhohlakalo le-G20.
2.    Imikhosi yekukhumbula3.1    Inyanga Ye-AfrikaINingizimu Afrika ijoyine livekati lonkhe ekugubheni Inyanga Ye-Afrika ngenyanga yeNkhwenkhweti nga-2025, ngekugcizelela ngalokukhetsekile Lilanga Le-Afrika mhla tinge-25 Inkhwekhweti 2025. Loku kuniketa litfuba lekugcugcutela umgomo we-Afrika lehlangene kanye nekugcugcutela emave ase-Afrika kutsi asebentisane ekwenteni kancono timphilo tebantfu bakitsi ngekuhambisana nemibono ye-Ajenda Yebunye Be-Afrika yanga-2063 mayelana nemphumelelo yetemnotfo kulelivekati lase-Afrika.
3.2    Inyanga Yekuvikelwa Kwebantfwanaa)    INingizimu Afrika ihlonipha Inyanga Yekuvikelwa Kwebantfwana  ngeNkhwekhweti ngaphasi kwengcikitsi letsi: “Kusebentisana ekucedzeni budlova lobentiwa kubantfwana” njengencenye yeLuhlelo Lwekusebenta Lwekuvikelwa Kwebantfwana Lwemalanga lange-365 loluchubekako lwalelive. Lenyanga itawugcina ngeLiviki Lekuvikelwa Kwebantfwana kusukela mhla tinge-29 Inhlaba kuya kumhla ti-5 Inhlaba 2025.b)    Onkhe emalunga emmango, batali, banakekeli kanye nabothishela bayacelwa kutsi babike tonkhe tinhlobo tekuhlukunyetwa, budlova kanye nekuhlukunyetwa kwebantfwana esiteshini semaphoyisa endzaweni yabo noma bashayele ku: 08600 10111. Bantfwana nabo bayakhutsatwa kutsi bashayele Lucingo Lwebantfwana (i-Childline) ku: 0800 055 555.
3.3    Lilanga Lemhlaba Lebantfwana Lababafanaa)    INingizimu Afrika itawugubha Lilanga Lemhlaba Lebantfwana Lababafana mhla ti-16 Inkhwekhweti 2025 ngaphasi kwengcikitsi letsi: ""Imphilo Nekuphila Kahle Kwebafana"" legcizelela tigaba tekutfutfuka kwebafana letiphatselene nemtimba, imiva, ingcondvo, kanye netenhlalo.b)    Litiko Letemfundvo Lesisekelo litawuhlanganisa ndzawonye titukulwane letintsatfu tebantfu labadvuna kute kwakhiwe inkhulumomphendvulwano leyakhako ngaphasi kwengcikitsi letsi: ""Emachawe, Labasha kanye neBafana"" kute kucociswane ngemasubuciko laphatsekako ekusekela inhlalakahle yebafana ngaleso sikhatsi kuphindze futsi kuhlanganiswe tinsita tekungenelela lokusimeme.
4    Imilayeto1.    Emavi ekulila nekudvudvutaIkhabhinethi ivakalise emavi ayo endvudvuto lacondziswe emindenini nakubangani 

BaboKhonstabuli Cebekhulu Linda (24), Boipelo Senoge (24), Keamogetswe Buys (30) labashone ngendlela lebuhlungu emfuleni iHennops. Tidvumbu tabo tatfolakala kanye nesaJan Mzwane, umnakekeli welibala nengadze lobekahlala eSiteshini Semaphoyisa saseLyttleton kanye nemuntfu losatawukhonjwa. Siphindze sendlulisela emavi endvudvuto emndenini kanye nasemndeni waJan Mzwane.
Bentsatseli Aserie Ndlovu kanye nemlingani wakhe, Zodwa Mdhluli labatfolakele ngemuva kwekuphenya lokukhulu kusukela ngenyanga yeNdlovana. 
Bebantfu labayimfica labashonile Empangeni, KwaZulu-Natal ngemuva kwekushayisana kweloli kanye neveni yebagibeli futsi sibafisela kwelulama lokusheshako labo labalimele.
Ba-Elona Sombulula, umshushisi lomncane weNkantolo yeSigodzi, losebenta eNkantolo yaMantji yaseNgcobo lowajoyina i-NPA ngeluhlelo lwekufuna kuba ngumshushisi nga-2022. Bekasebenta futsi njengemshushisi weNkantolo Yesifundza  ngesikhatsi ashona.

2.    KuhalalisaIkhabhinethi ihalalisele futsi yafisela lokuhle:

Ingijimi lemangalisako Akani Simbine lowawina umncintiswano we-100m ngemizuzwana le-9.98 weLigi Yemadayimane yaseShanghai-Keqiao eShayina. Simbine uyachubeka nekungahlulwa emamitheni langetulu kwe-100 kulesikhatsi semnyaka. 
Akani Simbine uphindze futsi waba ngumholi welicembu lemadvodza laseNingizimu Afrika leliphumelele emncintiswaneni wemamitha lange-4x100 kanye naBayanda Walaza, Sinesipho Dambile kanye naBradley Nkoana. Balicembu lekucala lase-Afrikha lekuwina ligolide ku-World Relays eGuangzhou, eShayina futsi babeka sikhatsi lesisheshako emhlabeni wonkhe kulomnyaka. 
Licembu labomake baseNingizimu Afrika lekugijima baniketane indvuku le-4X400m - Shirley Nekhubuni, Miranda Coetzee, Precious Molepo, kanye naZeney Van Der Walt - ngekuwina litfusi ku-World Relays eGuangzhou, eShayina kanye nekubeka lirekhodi lelisha lavelonkhe. 
Licembu lemadvodza laseNingizimu Afrika lekugijima linikane indvuku le-4x400m – Zakithi Nene, Udeme Okon, Lythe Pillay, kanye naMthi Mthimkhulu – ngekuwina ligolide ku-World Relays eGuangzhou, eShayina kanye nekubeka sikhatsi lesisheshako emhlabeni wonkhe kulomnyaka. 
Ngalokusebenta ngendlela lekhetsekile, emacembu etfu ekugijima aniketane indvuku esive atfole kufaneleka kutsi aye eMidlalweni Yemhlaba Yaboshempheni Yetemidlalo eTokyo ngasekupheleni kwalomnyaka.
I-Blitzboks ngekuncoba Umncintiswano Wemhlaba Webantfu Labasikhombisa we-HSBC eLos Angeles. 
Licembu lesive lemadvodza laseNingizimu Afrika le-U20 ngekundlulela kumasemi fayinali emncintiswaneni weNdzebe Yetive Ye-Afrika ye-U20 ngesikhatsi liphindze futsi lifaneleka kuyowudlala eNdzebeni Yemhlaba ye-U20 letawubanjwa ngenyanga yeNyoni kulomnyaka.
Umdlali wemafilimu Murena Emmanuel Netshitangani ngekuwina Umklomelo Wemafilimu Lahamba Embili Wase-Afrika lohloniphekile eMkhosini Wemafilimu Wemhlaba wonkhe eCannes eFrance ngefilimu lakhe letsi Lubunyu.
Ikhabhinethi ijoyine Mengameli Cyril Ramaphosa ekuhalaliseleni Khadinali Robert Prevost ngekukhetfwa kwakhe kutsi abe nguPhapha Leo XIV, unguPhapha we-267 weLisontfo leMakhatolika.
Sishikashiki lesidvumile nemmeli Duma Nokwe ngekutsi ngemuva kwekufa kwakhe aklonyeliswe sicoco sekuba nguSilika (Umkhandlu Lomkhulu) nguMengameli Cyril Ramaphosa ngekubonga umsebenti wakhe kanye neligalelo lakhe lelivelele esiveni sakitsi.

Imibuto:Mk. Nomonde Mnukwa – Libambelasikhulumi saHulumendeMakhalekhikhini: 083 653 7485"
