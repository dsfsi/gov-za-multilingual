title,date,origin_url,url,text
"IsiTatimende SomHlangano WeKhabinethi WangeLesithathu, nakali-7 kuRhoboyi Wee-2024",08 Aug 2024,https://www.gov.za/news/cabinet-statements/statement-cabinet-meeting-7-august-2024-08-aug-2024,https://www.gov.za/nr/news/cabinet-statements/isitatimende-somhlangano-wekhabinethi-wangelesithathu-nakali-7-kurhoboyi,"IsiTatimende SomHlangano WeKhabinethi WangeLesithathu, nakali-7 kuRhoboyi Wee-2024   
Umhlangano weKhabinethi ojayelekileko wokuthoma karhulumende wehlandla lekhomba ubanjelwe e-Union Buildings, ePitori, kusele amalanga amabili ngaphambi kobana ilizwe lekhethu ligidinge iLanga laboMma. Njengoba sigidinga umnyaka wama-68 woMmatjho waboMma, sigidinga nama-70 weminyaka solo kwamukelwa umTlolosivumelwano waboMma, isimemezelo seminqopho ye-Federation of South African Women, esahlathulula kwezwakala ngamalungelo wabomma namalungelo wabo akhethekileko ahlathululwa bomma beSewula Afrika.
Nonyaka sigidinga iNyanga yaboMma besigidinga nokubekwa esikhundleni kweJaji eliKhulu lokuthoma elimumuntu ongumma, uMandisa Maya, owenze umlando ngokuba ngumma wokuthoma kilesisikhundla eRiphabhligi yeSewula Afrika.  Naphambilini wasebenza ngobuhle obungaphezu kokwenza esikhundleni ayesiphethe sokuba nguMengameli weKhotho eKulu yokuDlulisela amaCala solo kwangomnyaka wee-2017, kanti nalapho waba ngumma wokuthoma ukuphatha isikhundla esikhulu kangaka.             Ukuqakatheka kokubekwa kwakhe kilesisikhundla kungezwakala ngcono ngokuphekelelwa ngilommongo olandelako: Ngokutjho kwe-International Association of Women Judges: “Ngomnyaka we-1994, ayelinganiselwa e-165 amajaji ayekhona, ali-160 wawo amadoda wamakhuwa, mathathu wawo kumadoda ababantu abanzima, mabili wawo kubomma abamakhuwa; kwakungekho nalinye ijaji lomuntu onzima ongumma ngesikhatheso. NgoMhlolanja wee-2023, amajaji bekama-253, ali-113 wawo kubabantu ababomma, abama-32% kubomma abababantu abanzima, abali-13% kubomma abamakhuwa, ngaleyindlela-ke nasele bahlangene abomma abamajaji wabantu abanzima namakhuwa bama-45%.  Ngaphezu kwalokho, amajaji amadoda ali-140 asala lapho, ama-39% wawo ababantu abanzima, bese kuthi asalako ngamakhuwa ali-17%.”                  A.    Ezingundabamlonyeni
1.    Imidlalo Yama-Olimpiki Yomnyaka Wee-2024 E-Paris: IsiQhema SeSewula Afrika                                                                  1.1.    IKhabinethi ithokozise isiQhema seSewula Afrika ngokujamela kwaso ilizwe lekhethu ngokuzikhakhazisa emidlalweni yama-Olimpiki e-Paris nangokuphaphisela iflarha yelizwe lekhethu phezulu njengoba ilizwe lekhethu libe hlangana namazwe ama-30 ngokuthumba iimendlela ezinengi nje kilemidlalo.                    1.2.    IKhabinethi Ithokozisa:  1.2.1.    Intandwa yokuthaya, u-Tatjana Smith, ngokuthumba kwakhe imendlela yegolide yabathayi baboMma ekorweni i-Breaststroke ye-100m nemendlela yesiliva ye-200m ekorweni i-Breaststroke.         1.2.2.    I-Blitzboks, ngokuthumba kwayo imendlela yethusi kumakhakhulwararhwe ekorweni i-Men’s Rugby Sevens.                   1.2.3.    Umkhweli webhayisikili yemakghwathikghwathini u-Alan Hatherly ngokuthumba kwakhe imendlela yethusi ephaliswaneni lamadoda lokureya ibhayisikili emakghwathikghwathini (i-Cross-Country Cycling Mountain Bike.)                    1.2.4.    U-Akani Simbine owakhe irekhodi elitjha lokha nakaba ngowesine ngokujubalala ibanga le-100m ekorweni yabaduna. ISewula Afrika ibalwa hlangana namazwe anabajubalali abaduna abakhamba phambili ephasini.                    1.3.    AmaSewula Afrika akhonjelwa bona aragele phambili ngokusekela isiQhema seSewula Afrika esizabe siphalisana nezinye iinqhema nemidlalweni yama-Olimpiki yabaNtu abaNokukhubazeka ezokubanjwa ukusukela ngomhla wama-28 kuRhoboyi ukuyokufika kumhla wobu-8 kuKhukhulamungu wee-2024.            
2.     Zomnotho 2.1.    Umthangalasisekelo Wesiporo/Weentimela2.1.1.     IKhabinethi ikuthokozele ukufika kweentimela ezitja zethekhnoloji ephezulu ku-Central Line eDrobheni leKapa, ezethulwe yi-Passenger Rail Agency of South Africa (i-PRASA), esijamiso esisebenzela umNyango wezokuThutha (i-DoT).                 2.1.2.     Leziintimela zizakukhamba ukusukela esiteyitjhini seNyanga ziyokuphelela esiteyitjhini se-Mandalay. Leziintimela zisebenzisa ihlelo lokuyelelisa ngeentjengisi zokuyelelisa umphakathi ukusukela KwaLanga ukuya e-Mutual Line, ukuphakamisa izinga lokuphepha nelokuthembeka komsebenzi weentimela nesiporo.                2.1.3.    Ithekhnoloji yesimodeni esetjenziswe kileziintimela yenze ukuthi iminyango yakhona ibe ngezilawulako, elinye nelinye itrogisi libe ne-CCTV, njengehlelo lokuphephisa abakhweli ngcono.                2.1.4.    IKhabinethi ibuye yabuka nokubuyiswa kwesinye isiporo njengengcenye yeqalontanzi likarhulumende lokuphephisa abakhweli besitimela, nokwenza ukuthi isitimela sibe yindlela ethembekileko netjhiphileko yokukhambisa umphakathi.                  
3.    Iindawo Zamagugu We-UNESCO Ephasini       3.1.    IKhabinethi ithokozele ukungezelelwa kwamva nje kweendawo zamagugu wamalungelo wobuntu nezomzabalazo erhelweni elihloniphekileko lamaGugu we-UNESCO ePhasini.    3.2.    Iindawezi, ezibizwa ngokuthi ngezamaLungelo WoBuntu, IKululeko NokuBuyisana: Iindawo Zelifa Lika-Nelson Mandela, azigcini ngokusiza ukulonda ilifa lethu elihlukileko, kodwana zisunduzela nelizwe lekhethu emkhanyweni wokwaziwa ngobuhle beendawo ezikhamba phambili ngokuvakatjhelwa ziimvakatjhibukeli kobanyana zizokubona iiNdawo ezimaGugu wePhasi, ngaleyindlela kuphakame imisebenzi yezevakatjhobukelo nomnotho wekhethwapha.             3.3.    Hlangana nazo kubalwa i-Union Buildings, i-Constitutional Hill, neplasi i-Lilieslieaf farm nendawo yesikhumbuzo sesehlakalo se-Sharpville, ne-Walter Sisulu Square, nesehlakalo sika-16 kuMgwengweni 1976: iinTrada ze-Orlando West, i-Yunivesithi ye-Forthare kunye ne-ZK Mathews House, neMqhekezweni, ne-Waaihoek kunye noHlange.   3.4.    IKomidi yamaGugu we-UNESCO ePhasini ibuye yangezelela ngeendawo ezintathu eziliDzaba lemaNdulo weliTje ethokozela ngalo indima nomthamo weSewula Afrika efundisweni yendabuko yesiko lokuphila nokwenza izinto emalangeni wanamhlanjesi.  Amadzaba lawa-ke yi-Diepkloof Rock Shelter eduze ne-Elands Bay, eTjingalanga Kapa neSibhudu Cave KwaDukuza, KwaZulu-Natal.                  
4.    Iinlinganiso Zenani Labantu Zaphakathinonyaka 4.1 IKhabinethi izithokozele iinLinganiso zeNani labaNtu zaPhakathinonyaka (i-MYPE) zomnyaka wee-2024, zona ezitjengise ukuthi amaSewula Afrika selaphila isikhathi eside kunaphambilini.                                                                  4.2 Isikhathi sepilo yomuntu sikhuphukele eminyakeni ema-66,5 namhlanje, ukube ngomnyaka wee-2005 sasiminyaka ema-53,6; lokhu-ke kumphumela wamagadango urhulumende anande awathathela ukukhuphula izinga lepilo, ekubalwa hlangana nawo nehlelo lokurhobhisa ubukhali besifo sentumbantonga, ekulihlelo elingelinye lamahlelo amakhulu khulu wokurhobhisa intumbantonga ephasini loke, ukutholakala kwemijovo kunye nokuphunguka kwenani lamasana abhubhako ukusukela pheze ema-57 wamasana ayebhubha e-1000 ngayinye yamasana abelethwe aphila ngomnyaka wee-2002, ukuya emasaneni ama-22,9 e-1000 yamasana abelethwe aphila ngomnyaka wee-2024.            4.3     Abantu beSewula Afrika nje sebangaphezulu kwama-63 weengidi, okutjho ukuthi bande nge-1,33% ukusukela ngoVelabahlinze wee-2023 ukuyokufika kuVelabahlinze wee-2024.                 4.4    Ngaleziimbalobalo zamva nje zokwanda kwenani labantu beSewula Afrika, urhulumende uzakusizakala ekuhleleleni imisebenzi yakhe nekwabeni imithombo yamandla, njengoba solo sitjhitjhinga nje senza ipilo yamaSewula Afrika woke ibe ngcono.              
5    Zokuphepha Nokuvikeleka5.1    Silwa Nobulelesi5.1.1     IKhabinethi ithokozele ukuqina kwepumelelo yabathobelisimthetho ekubopheni amalunga wehlanganyela yeenlelesi namagenge njengengcenye yepi etjhitjhingako yokulwa nobulelesi.                      5.1.2    I-Operation Shanela yamaPholisa (ye-SAPS) nayo ibophe abasolwa abazii-766 237 ngamacala ahlukahlukileko, begodu kilababasolwa, abazii-161 752 babo basolwa ebebafunelwa amacala amaqalontanzi, ekubalwa hlangana nawo nawokubulala, wokuhluthula imali ekhanjiswako, wokugqekeza kuhlonyiwe, wokukata, wokwemuka abanikazi iinkoloyi, hlangana namanye.                5.1.3    IKhabinethi ikuthokozele ukuvalwa kwekampa yokuthwasela ubujoni engasi semthethweni e-White River, eMpumalanga, etholakele ngamagadango athethwe bathobelisimthetho kezobuhloli, kwabe kwabotjhwa amaphandle abuya e-Libya ama-95.   5.1.4    IKhabinethi ikhombela yabuyelela amaSewula Afrika woke ukuthi asebenzisane ngokusiza nabathobelisimthetho ekulwiseni ubulelesi, ngaphandle kokudanela emukghweni wokuzelusela.              5.1.5    IKhabinethi izisole kumbi izenzo zabanye abarholi bomphakathi ezifana nokuthusela abafundi nabotitjhere eenkolweni zabo. UmNyango wezeFundosisekelo uzakusolo usebenzisana ne-SAPS ukuqinisekisa ukuthi iinkolo zihlala ziziindawo eziphephileko zokufunda nokufundisa.            
5.2    Ukukhwabanisa Nobukhohlakali5.2.1    IKhabinethi ithokozile ngokulahlwa licala nokuthweswa isigwebo kweemphathimandla zalokhuya zomNyango wezaNgekhaya namaphandle abotjhelwe ukukhwabanisa nobukhohlakali ngokwephula umthetho olawula amaphandle; bagwetjwe yiKhotho ye-Durban yamaCala wezomNotho aKhethekileko. Ukuphumelela kwekhotho ukugweba nokuthweswa iingwebo kwalababasolwa kuqinisa imizamo karhulumende yokwakha umbuso wetuthuko osebenza ngomthetho, namakghonofundwa, nangekghono.                  
B.     Zamvanje Ezithunyelwe kuKhabinethi
1.1.    Ukutholakala Nokuphepha Kwamanzi  1.1.1.    IKhabinethi ibikelwe ngamagadango athethweko wokuqinisekisa ukutholakala nokuphepha kwamanzi elizweni lekhethweli, njengoba basanda nje abantu abadinge amanzi, ngenca yokwanda kwenani labantu nokukhula komnotho, nanjengoba imithombo yamanzi engaphezulu eSewula Afrika ema-75% seyithunjiwe nje.                 1.1.2.      Njenganje kunamaphrojekthi ali-14 angamakhulu wemithombo yamanzi engaphezulu, wemali engaphezulu kwe-R100 lamabhiliyoni aseengabeni ezihlukahlukileko zokukhula.            1.1.3.    UmNyango wezaManzi nezokuHlwengisa uvule i-Ofisi lokuSebenzisana ngezaManzi ne-SALGA ne-DBSA, ngomnqopho wokulekelela abomasipaladi barage amahlelo wokuhlukanisa nokwakha eminye imithombo yamanzi, kobanyana kuzokuba nesiqiniseko sokuthi ilizweli lizakuhlala linamanzi ngomuso.                      1.1.4.    IKhabinethi ibuye yabikelwa ngendima esele yenziwe yokuqinisekisa ukuthi izakhamuzi zeGiyani ne-Hammanskraal ziyawathola amanzi, kulungiswe nomraro weswiriji etleleza kuMasipaladi weMfuleni.             1.1.5.    IKhabinethi yaziswe ngokuthi amanzi selathome ukufika emathresdeni alithoba ngaphasi kwakaMasipaladi we-Greater Giyani, kanti amanye amathresde ali-15 kuzakuthi kuphela inyanga kaRhoboyi wee-2024 abe selanawo amanzi.            1.1.6.    UMasipaladi wesiYingi seMopani (i-Mopani District) uthole isibonelelo semali yokulungisa nokungezelela umthamo woButsengelo baManzi weGiyani (i-Giyani Water Treatment Works).                       1.1.7.     UmNyango wezaManzi ngokubambisana neDrobha leTshwane ne-Magalies Water uqedelela iPhrojekthi yaManzi ye-Magalies ezakuba ngomunye umthombo wamanzi wokudla/wokusela ozakubonelela i-Hammanskraal eDrobheni leTshwane, kungakapheli uSewula wee-2024, njengoba iDrobha le-Tshwane lisalungisa belenza ngcono ubuTsengelo baManzi i-Rooiwal Wastewater Treatment Works nje.                        1.1.8.    Njengoba ubujamo bokutholakala kwamanzi buya ngokuqina nje elizweni lekhethweli, i-DWS qobe malanga ali-14 izakubika ngendima esele ikhanjiwe malungana nokulungiswa komraro wokutholakala nokuphepha kwamanzi namagadango umphakathi ekufuze uwathathe ukuqinisekisa ukuthi amanzi ahlala akhona futhi aphephile kilelilizwe lekhethu lendlala yamanzi.                        
1.2.     Zegezi1.2.1.    Ukuphakelwa kwegezi ngaphandle kokuliyeka kwanje sekuseduze nokuphumelela kweHlelo lamaGadango weGezi (i-EAP) elamenyezelwa nguMengameli Cyril Ramaphosa ngoVelabahlinze wee-2022.  Ukuqalelela kwe-EAP ehlelweni lokulungisa elihlelelweko nelokusebenzela ukuphumelelisa ukutholakala kwegezi ngaphandle kokuliyeka ngokuletha amandla amatjha wokuphehlwa kwegezi kusize khulu ekutholakaleni kwegezi ngaphandle kokuliyeka, kangangokuthi sekuziinyangana igezi yagcina ukuqinteliswa. Lokhu-ke yinto eqakatheke khulu ekuhlunyisweni komnotho begodu kunegalelo elihle phezu kwepilo yabantu njengoba bakghona ukwenza imisebenzabo yawokemalanga ngaphandle kokuliyeka nje.        1.2.2.    U-Eskom ulinganise umthamo wokuLahlekelwa ngokuNgakahlelwa (i-UCLF) kwama-MW azii-8 321 ekupheleni kwenyanga kaVelabahlinze wee-2024, okusitjengiso sokuthi kwenzeke umlando ngobungcono obubonakele ekuphehlweni kwegezi emaphawa wakwa-Eskom.                 1.2.3.    IKhabinethi ithokozise u-Eskom ekuphumeleleni kwakhe ukufika kileliliqha eliqakathekileko, yabe yakhwezelela amaSewula Afrika ukuthi aragele phambili ngokulonda igezi kobanyana kuzokuvikeleka ithungelelwano legezi lelizwe loke.  Ngokwenza njalo, soke siba nendima esiyilimako ekulekeleleni ukuthi ilizwe lekhethu lihlale likhanya, okuyinto eqakethekileko emabubulweni nemnothweni.          
2.    Zerhwebo2.1 Ikundla Ye-AGOA Yehlandla Lama-21 2.1.1.    IKhabinethi ibikelwe ngokuhlanganyela ngepumelelo kwebandla leenthunywa leSewula Afrika ekundleni yama-21 yokubonisana ngomThetho wokuHluma namaThuba e-Afrika (i-AGOA) ebeyibanjelwe e-United States, njengobufakazi obuhle bobudlelanwa bobubili hlangana kwelizwe lekhethu ne-USA.               2.1.2.    ISewula Afrika solo itjhotjholozela ukuvuselelwa kwe-AGOA, ephela ngemva kweenyanga ezili-14 ukusukela nje, beyisekela neembawo zaboNgqongqotjhe bezeRhwebo bamazwe we-Afrika ukuthi urhulumende we-US alise ikambiso yokunande abuyekeza i-AGOA qobe mnyaka.                     2.2.    Ukungavumelani Ngesithrasi Hlangana Kwe-SA Ne-EU Ku-WTO2.2.1.    IKhabinethi ibuye yabikelwa ngokungavumelani kwelizwe lekhethu nemibandela elikhuni nenganasidingo ye-European Union emalungana neemfuneko zepilo yeentjalo zesithrasi, i-Citrus Black Spot (i-CBS) nemithetholawulo ye-False Codling Moth (i-FMC) malungana nokuthengisela kwe-Sewula Afrika i-EU imikhiqizo yesithrasi.  ISewula Afrika isililo sayo sokungavumelani ne-EU ngendaba le isidlulisele ku-World Trade Organisation (i-WTO).                      2.2.2.     ISewula Afrika ililizwe lesibili ngobukhulu emazweni athengisela amazwe wangaphandle iinthelo zawo zesithrasi, kanti-ke ama-33% weenthelo zesithrasi iSewula Afrika ezithengisela amazwe wangaphandle ziya emakethe ye-EU. Bangaphezulu kwe-140 000 abantu abasebenza lapho kukhiqizwa khona iinthelo zesithrasi eendaweni zemakhaya zeSewula Afrika; labo bantu-ke bondla abantu abayi-1,5 yeengidi ngomsebenzi wabo emikhiqizweni yesithrasi.                 2.2.3.    Amagadango athethwe yi-EU lawa, nanyana angasikuvimbela ukuthengwa kweenthelo zesithrasi nje, kodwana abangele ukuphakama kweendleko emsebenzini wemikhiqizo yesithrasi eSewula Afrika. Leziindleko zilinganiselwa emabhiliyonini amabili wamarandi (i-US$110 million) ngomnyaka. I-EU iqunte ukubekela iSewula Afrika imibandela elikhuni le, ukube ayikwenzi lokho kamanye amazwe asebujameni obufana nobeSewula Afrika, njengelizwe lakwa-Israyeli nje.                                  
2.3.    Zobudlelwano Bamazwe Ngamazwe2.3.1.    IKhabinethi iwuthokozele umbono we-ICJ osiYeleliso ngemiPhumela yamaGadango wezomThetho esuselwa emiThethwenikambiso neZenzweni zika-Israyeli eeNdaweni zePalestina eziThunjiweko, evumelene ngongelethu ukuthi ukuphikelela kuka-Israyeli ngokuhlala eendaweni zePalestina azithumbileko kukuphambana nomthetho ngaphasi komthetho wamazwe ngamazwe.                  2.3.2.    Lesisahlulelo singezelela esinye isibopho somthetho kiyo yoke imibuso ukuthi ikhawule ukusekela u-Israyeli ngezenzo zakhe eziphambene nokulunga, ibe  yenze okuzakwenza ukuthi kuhlonitjhwe umthetho wamazwe ngamazwe.              2.3.3.    ISewula Afrika ibe hlangana namazwe amalunga ama-49 weHlangano yeenTjhaba eziBumbeneko ethulele i-ICJ isitatimende ngendaba le ngoMhlolanja wee-2024.              
2.4.    Ukuguruzela E-Kenya Ne-Nigeria 2.4.1.    IKhabinethi izwakalise ubuhlungu bayo ngokuthuwelela kwemiguruguru e-Kenya ne-Nigeria, yabe yakhwezelela boke abathintekako lapha ukuthi bathole isisombululo esirhabako emtlhagweni wezakhamuzi ezibhokelwe ziindleko zepilo esele ziphezulu khulu, njengoba neSewula Afrika nayo isemrarweni weendleko ezinjalo nje.            
2.5.    IKhetho Lelizwe Loke Le-United Kingdom 2.5.1.    IKhabinethi iphindile godu yathokozisa uNdunakulu we-United Kingdom u-Sir Keir Starmer nesiqhema i-Labour Party ngokuphumelela kwabo ekhethweni lamhlapha. ISewula Afrika ijame ilindele ukusebenzisana norhulumende we-United Kingdom ukuphakamisa ukusebenzisana kokurhwebelana nokubambisana.            2.5.2.    Urhulumende uzakusolo akubeke ilihlo okwenzeka kamanye amazwe nawo asezokuba namakhetho nonyaka.              
2.6.        Ukujamela KweSewula Afrika Ukukhethelwa Eenhlanganweni Ezitjhili 2.6.1.1.    IKhabinethi ivumile ukuthi iSewula Afrika ingakhethelwa ukungena eenhlanganweni ezitjhili: Ivumele uMm. uSwazi Bajabulile Tshabalala ukuba ngungikhethani wobeNgameli beBulungelo lezokuThuthukisa e-Afrika (i-AfDB) emnyakeni wee-2025-2030, ekhethweni langoRhoboyi wee-2024.             2.6.1.2.    Ivumele uMm. u-Yvette van der Merwe ukuba ngungikhethani wobeNgameli behlangano yesiDribe neWayini (i-OIV) ekhethweni eliyokubanjelwa e-France ngoSewula wee-2024.  ISewula Afrika izokubhidela ukubuyelelwa kwekhetho emKhandlwini wamaLungelo woBuntu emnyakeni wee-2026-2028.  2.6.1.3.    ISewula Afrika ifuna abongikhethani bayo bakhethwe ngobutjha, u-Phrof. Frans Jacobus Viljoen abuyiselwe eKomidini yezokweLuleka ngezamaLungelo woBuntu ngaphasi kwe-UN emnyakeni wee-2025-2027, ekhethweni eliyokubanjelwa e-New York, e-USA.  2.6.1.4.    ISewula Afrika ifuna nesivumelwano ngeKomitjhini ye-UN ngobuJamo babantu ababoMma (I-CSW) ngomnyaka wee-2025 nangeKomitjhini yokuThuthukiswa komPhakathi, ngomnyaka wee-2025.  Ikhetho kizo zombili leziinhlangano lizakubanjwa ngoSihlabantangana wee-2025.           2.6.1.5.    ISewula Afrika izokufuna ukukhethelwa ukuba nabajameli emKhandlwini wezokuPhepha we-UN, isikhathi esiminyaka emibili, ukusukela ngomnyaka wee-2031-2032, nakuzabe kulithuba le-Afrika eseSewula.          
2.7.     Amalungiselelo WobeNgameli BeSewula Afrika Ku-G20 2.7.1.    ISewula Afrika ithatha isikhundla sobeNgameli be-G20 ukusukela mhlana li-1 kuNobayeni wee-2024.               2.7.2.    IKhabinethi ibikelwe ngezamva nje ngamalungiselelo weSewula Afrika wokuthatha isikhundla sobeNgameli ku-G20 kunye nokusingatha umHlangano weenKhulu we-G20 ngomnyaka wee-2025.                    2.7.3.    Sekuthunywe iKomidi evange aboNgqongqotjhe bemiNyango ehlukahlukileko kobanyana ihlelele lomsebenzi egameni likarhulumende namaSewula Afrika.             2.7.4.    ISewula Afrika izakusolo isebenzisa ukukhamba phambili nokusingatha iinkundla/imihlangano yamazwe ngamazwe enjengeye-G20 lapho kuzakuqalisiswa khona iintjhijilo zetuthuko i-Afrika namazwe ancangeSewula yephasi loke aqalene nazo.               C.    Iminyanya Ezako  1    INyanga Yabomma1.1    Ilizweli lizokugidinga iLanga laboMma ngomhla we-9 kuRhoboyi wee-2024 e-Dennis Nel Stadium, e-Poffader, eTlhagwini Kapa ngaphasi kommongondaba othi: “Sigidinga Ama-30 Weminyaka Yentando Yenengi Sisebenzela Ukuthuthukisa Abomma.”    1.2    Ukugidingwa kwanonyaka kweNyanga yaboMma kuzakuqalelela indima esele yenziwe ngokuhlonyiswa kwabomma ngamandla womnotho womphakathi solo kwafika intando yenengi, kuqalelelwe nendima esele yenziwe yokuphumelelisa iminqopho yomTlolosivumelwano saboMma.                  1.3    Isitjhaba sekhethu sikhumbula abomma abangaphezulu kwama-20 000 abammatjhela e-Union Buildings ngomhla we-9 kuRhoboyi we-1956, baphikisana nokusetjenziswa kwemiThetho yamaPasi kibomma.                 1.4    IKhabinethi imema izakhamuzi ukuthi zibe yingcenye yemigidingo yalenyanga, hlangana nayo ezakuba nombukiso wezerhwebo, imikhulumiswano yokubonisana, kuvezwe namathuba akhona kibomma emakorweni ngamakoro angaba namandla wokusiza ukuphungula ukutjhiyana ngendima hlangana kwabantu bobulili obuhlukileko.   2    Ihlandla Lama-32 Lokuhlangana Okuvamileko KweYuniyoni Yeenkwekwezi Yamazwe Ngamazwe (i-IAU)  2.1    ISewula Afrika isingatha umhlangano omkhulu kinayo yoke ekhe yaba khona ephasini ngelwazi leenkwekwezi, wehlandla lama-32 lokuHlangana okuVamileko kweYuniyoni yeenKwekwezi yamaZwe ngamaZwe (i-IAU), eDrobheni leKapa.              2.2    Umhlangano lo uzokubanjwa iimveke ezimbili ukusukela nakasi-6 kuRhoboyi wee-2024, kanti-ke kungekokuthoma ikhonferensi yamazwe ngamazwe ngezeenkwekwezi ibanjelwa ekhonthinenthini ye-Afrika.           2.3    Lokhukuhlangana okunje kuyinto eqakatheke khulu ekusizeni iSewula Afrika isuke emnothweni wemithombo yamandla iye emnothweni wemithombo yelwazi. Eminyakeni edlulileko le iSewula Afrika ibe nendima ebonakalako ekuthuthukisweni kwelwazi leenkwekwezi nemisebenzini ephathelene neenkwekwezi, yaveza amaphrojekthi wesayensi amakhulu anjenge-SKA ne-MeerKAT.              
3    Iveke Yokuhlakaniphela Imali ESewula Afrika 3.1    IVeke yokuHlakaniphela iMali eSewula Afrika (i-MSWSA) ngomNyaka wee-2024 izokubanjwa ukusukela nakama-26 kuRhoboyi ukuyokufikela kumhla wo-01 kuKhukhulamungu wee-2024, lapho kuzabe kunamahlelo wokufundisa abathengi ngokuhlakaniphela imali.                3.2    I-MSWSA ilihlelo leKomidi yokuFundisa abaThengi ngokuSetjenziswa kweMali (i-NCFEC) enqophe ukukhuthaza, ukuhlomisa ngamandla kunye nokufundisa amaSewula Afrika nokusiza ukutjala ilwazi lokusebenza nokusetjenziswa kwemali ezakhamuzini.         3.3    Ngalelijima kuzakuba nemihlangano yeemfundobandulo zamahala, kwethulwe iinkulumofundiso, kubukiswe ngeendlela zokusetjenziswa kwemali emamoli nakuma-inthanethi.          
C.    Imilayezo   1.    SiyabathokozisaIKhabinethi ithokozise yabe yezwakalisa neemfiselabuhle zayo:•    kuMm. uKholeka Gcaleka, umVikeli womPhakathi weSewula Afrika ngokukhethelwa kwakhe esikhundleni sokuba nguMengameli weHlangano yabaBekilihlo yamaZwe ngamaZwe esiPhandeni (i-Regional President of International Ombudsmen Institute);        •    kuDorh. Mugwena Maluleke, uNobhala Zombelele weYuniyoni yaboTitjhere i-SADTU, ngokukhethelwa kwakhe isikhundla sokuba nguMengameli we-Education International emhlanganweni wehlandla le-10 wePhasi Loke (i-10th World Congress.)               •    kuDorh.  John Kani, umakadabona womlingisi, umnqophisi nomtloli wemidlalo yesiteyiji ngokuhlonitjhwa kwakhe ngonongorwana wemaNgisini ohlonitjhwa khulu i-Order of the British Empire, ahlonitjhwa yiKosi yamaNgisi oHloniphekileko u-Charles III.     2.    Silila Imbiko  IKhabinethi iyililela imbiko imindeni nabangani balaba abalandelako:•    Abafundi abahlanu be-Morneg Combined School ababhubhe lokhuya ibhesi ebebakhamba ngayo nayitjhayisana nesitimela eNdleleni i-R104 hlanu kweMafube Village, hlangana kwe-Wonderfontein ne-Arnot, eMpumalanga.          •    Umakadabona womlingisi u-Connie Chiume (obekaneminyaka ema-72) obekaziwa khulu ngokulingisa kwakhe emdlalweni wesiteyiji wekhethwapha i-Rhythm City. Anjalo nje godu bekadunyiswa khulu ngendima yakhe abekayilingisa efilimini i-Black Panther.           •     Urhulumende nabantu be-Federal Democratic Republic of Ethiopia ngebangamatlhuwo yokurhirikelwa yihlabathi e-Gofa, eSewula-Tjingalanga ye-Topiya, lapho kubhubhe khona abantu abama-250 ubuncani babo.        •    Abantu abane ababhubhele engozini yokutjhayisana kweveni nesitimela esithwala ipahla hlanu kwe-Postmasburg eTlhagwini Kapa.                •    UNom. Robbie Venter (obekaneminyaka ema-64), owayesiKhulu esiPhetheko (i-CEO) salokhuya e-Altron, owasebenza eenkhundleni ezinengi zalefemu ye-ICT ukusukela ngomnyaka we-1997.              •    UNom. John Sidipa Mphosi (obekaneminyaka ema-71), uSihlalo we-Global Oil, eyihlangano yeembaseli.                
Kwanga imiphefumulo yabo ingalala ngokuthula."
"IsiTatimende SomHlangano WeKhabinethi WangeLesithathu, Womhla Wama-21 KuRhoboyi 2024",22 Aug 2024,https://www.gov.za/news/cabinet-statements/statement-cabinet-meeting-21-august-2024-22-aug-2024,https://www.gov.za/nr/news/cabinet-statements/isitatimende-somhlangano-wekhabinethi-wangelesithathu-womhla-wama-21,"A.  Ezingundabamlonyeni  
1.  Sakha ISewula Afrika Ephephe Ngcono 1.1.  Ipi Elwa Nobulelesi1.2.  IKhabinethi ikuthokozele ukubotjhwa komsolwa oneminyaka ema-40 yobudala ekukholakala ukuthi ungomunye wabogozolo behlanganyela eqothele ukuthumba abosomabhizinisi ibathelise imali eSewula Afrika. Usolwa nangokuthi angahle abe nanga ngugozolo eendakamizweni zama-R300 weengidi ze-crystal meth ezibanjwe e-Fourways ne-Bruma mhlapha. Ukubotjhwa kwalomsolwa kuveza ukuqakatheka kokuncama kwakarhulumende ukulwa ngendlela ebonakalako nezwakalako nobulelesi obureriweko.               1.3 IKhabinethi iyakusekela ukuthunyelwa kweenqhema zabathobelisimthetho ezimagatjagatja kobana zilwe nobujamo bobulelesi oburhageleko ePumalanga Kapa. Leziinqhema ezimagatjagatja hlangana nazo kubalwa nezemisebenzi yokulwa nobulelesi obureriweko, nezemisebenzi ekhethekileko, kunye nezobuhloli. Urhulumende ubuyelele watjela abathobelisimthetho ukuthi iinlelesi azikwazi ukusolo ziphikelele ngokuthumba umphakathi ziwuthelise imali.                1.4  IKhabinethi ibuye yathokozela nokubotjhwa komsolwa obanjwe namapaspoti ama-34, obanjwe ziimPhathimandla eziLawula umKhawulo eSangweni lomkhawulo we-Lebombo eliNgenela e-Mozambique. Lokhu-ke kuyingcenye yokucitha iinqhema zehlanganyela yeenlelesi esebenza ukufahlisela amaphandle ngapha ngekhethu eqothele ukunyefisa nokugiriza ilawulo lemikhawulo yekhethu nemithetho elawula ukungena kwamaphandle lapha ekhethu.                1.5  Ukulwa nobulelesi solo kusesemsebenzi obanjisenweko hlangana namapholisa, nomphakathi nawo woke amakoro kanti-ke iKhabinethi solo isakhuthaza umphakathi ukusebenzisana nabathobelisimthetho ukucitha ubulelesi emphakathini wekhethu.                  1.2.  Ipi Yokuqeda Inturhu Eqothele Bobulili Obuthileko Nokubulawa Kwabantu Abasikazi (i-GBVF)               1.2.1 IKhabinethi ikhombela amadoda welizwe lekhethu ukuthi ahlanganyele ejimeni likaMengameli Cyril Ramaphosa lokucitha i-GBVF ngokutlikitla isifungo selizweloke ku-www.stateofthenation.gov.za/endGBVF.             1.2.2 Ngokutlikitla isifungo selizweloke, amadoda azibophelela ukuba yingcenye yesisombululo ngokuhlala anommoya omuhle, ngokuphendulela izenzo zawo. Godu sibophelela amadoda ukuthi angathomi aphakamisele abantu abasikazi isandla, athathe abantu abasikazi njengabantu abalingana nawo, ahloniphe amalungelo wabo, abanikele isithunzi.  Ukuhlanganyela ekulwisaneni ne-GBVF kuzakwakha umphakathi ophile ngcono emzimbeni, ophephe ngcono, nonokuthula okungcono lapho abantu abasikazi nabantwana bangaphila khona ngcono.                 1.2.3 Ukudlula lapho, iKhabinethi ithokozele ukuvulwa kweziko lama-65 esiBhedlela i-Mitchells Plain Hospital eDrobheni leKapa emalangeni kiyo iveke le ngomnqopho wokusekela abongazimbi be-GBVF. Ukuvula kwakarhulumende amaziko we-Thuthuzela Centre elizweni lokeli kuyipendulo yokuthi kunesidingo esirhabako sokuthatha amagadango arhabako wokusekela abongazimbi benturhu, khulu khulu abantu abasikazi nabantwana.                    1.2.4 IKhabinethi izwakalise isililo ngokukhuphuka kwenani lamatlawu azithwalako, lapho abantwana abancani beminyaka elitjhumi yobudala bathola khona abantwana basese bancani kangako.                          1.2.5 IKhabinethi ikhwezelela umphakathi nababelethi ukuthi bafake isandla kusonjululwe umraro lo ngokubika emthethweni nabanelwazi lokuthi kunamadodaalala nabantwana (abangaphasi kweminyaka yobudala eli-16), ngoba lokhu kumlandu obomvu.              1.2.6 Ilizwe lekhethweli nalingasebenzisaniko ukurarulula lesisitjhijilo sabantwana abazithwala basese bantwana ngokwabo, abantu ababomma nabantazinyana abancani bazokusolo baziimbotjhwa zobuchaka, batlhayelelwa mathuba wefundo newomnotho.         1.3  Imininingwana Yangaphambi Kokumenyezelwa Kweembalobalo Zobulelesi Qobekota               1.2.1  IKhabinethi iyitjhejile imininingwana yangaphambi kokumenyezelwa kweembalobalo zobulelesi qobekota yomnyaka weemali wee-2024/25.   Iimbalobalo zobulelesi zizokumenyezelwa ngoRhoboyi nangoSinyikhaba 2024, kunye nangoMhlolanja nangoMrhayili 2025.  Ukumenyezelwa kweembalobalo zobulelesi ngokubuyelela amahlandla amanengi kuqakathekile phezu kokubekwa kwelihlo kobanyana kuzokuhlala kwazeka imikhutjana yobulelesi esetjenziswako, ngaleyindlela kuzokuba namathuba amahle wokucabangela nokuhlelela ukulwa nobulelesi.                
1.4  Ukulawulwa Kwehlekelele1.4.1  IKhabinethi ilithokozele igadango elirhabako elithethwe mNyango wezokuHlaliswa kwabaNtu ukusiza imindeni esele esihlengeleni lokhuya amakhaya wayo nakakhukhulwa mamanzi nakugirika umthangala wedamu mhlana abu-8 kuRhoboyi 2024 kuMasipala we-Swartland, eTjingalanga Kapa.                 1.4.2   Solo isasekelwa imindeni ecaphazelekileko ngemva kokugirika kwamadamu wamaplasi amathathu e-Riverlands, kwase kwenzeka umonakalo omkhulu epahleni nakumthangalasisekelo.  Nokho-ke amanzi selabohlile nje, kangangokuthi izakhamuzi sezibuyele nemakhayazo – emveni kobana khezabalekiselwa ebuphephelweni.  Kusaqalwa ubungako obupheleleko bomonakalo owenzeke lapho, kanti-ke amaholo amabili wendawo asavuliwe kobanyana izakhamuzi ezenyula ukungabuyeli emakhaya msinyana zije zifihle ihloko khona.             1.4.3  Njengoba sitjhidela nje isikhathi sezulu engcenyeni engeTlhagwini yelizwe, iKhabinethi ikhombela abomasipala ukuthi benze isiqiniseko sokuthi amadreyini wamanzi eendleleni akorululiwe angabi neenrhirirhiri ezizawavimbela, ukwenzelela ukuthi amanzi azokukhamba kuhle nalinako.            
2  Zomnotho2.1  Iimbalobalo Zomsebenzi Qobekota2.1.1 Inani labantu abangasebenziko, ngokomthetho, belima-33,5% ngekota yesibili yee-2024; lenyuke nge-0,6% ukusukela ngekota yokuthoma (ikota yokuthoma beyima-32,9%). Inani labantu abasebenzako lehle ngee-92 000 layokuba ziingidi ezili-16,7 ngekota yesibili yomnyaka wee-2024. Inani labantu abangasebenziko likhuphuke ngee-158 000 layokuba yi-8,4 yeengidi ngayo leyokota.            2.1.2 Icozululo lenani labantu abanomsebenzi liveza ukuthi baphungukile abantu abasebenzako emabubulweni amahlanu kalitjhumi hlangana kwe-Q1:2024 ne-Q2:2024. Ukuphunguka kwenani labantu abasebenzako kwande khulukhulu kezeRhwebo (110 000), zokuLima (45 000) nemakhaya wangeQadi (18 000).            2.1.3  Nokho-ke lapho inani labantu abaqatjhiweko likhuphuke khona khulu ukudlula woke amakoro kube kusekorweni yokuKhiqiza (yokwEnza iPahla) (49 000) nekorweni yezenzelwa zomPhakathi nezokuHlalisana kwabaNtu (36 000). Ukukhuphuka kancani kancani ekorweni yokukhiqiza kukhuphula ithemba emsebenzini wokwakha umnotho okhiqizako. Urhulumende solo usabambelele esiqongolweni seqalontanzi lakhe lokwakha umnotho oqalelela woke umuntu elivula imisebenzi.                     2.2   Itjhugulukontengo2.2.1 Itjhugulukontengo lentengo yabathengi qobemnyaka libe yi-4,6% ngoVelabahlinze wee-2024, lehle lisuka ku-5,1% ngoMgwengweni wee-2024.  Ikomba yentengo yabathengi ikhuphuke nge-0,4% ngoVelabahlinze wee-2024 nakulinganiswa neenyanga ezidlulileko.                  2.2.2  Okuzona zinto ezifake isandla ekukhuphukeni kwetjhugulukontengo yaqobemnyaka yayokuba yi-4,6% ngilezi ezilandelako:    •    Ukwakhiwa kwezindlu nemithelo etheliswa ipahla ekuthengiselanwa ngayo namanye amazwe (kukhuphuke nge-5,3% nakulinganiswa neminyaka edlullileko, kwangezelela amaphesentheji-phoyinthi ayi-1,3).                   •    IPahla nezenzelwa zemihlobo ngemihlobo (zikhuphuke nge-7.0% nakulinganiswa neminyaka edlulileko, kwangezeleleka i-1.0 phesentheji-phoyinthi.)         •    Ukudla neenselo ezingana-alkhoholi (kukhuphuke nge-4.5% nakulinganiswa neminyaka edlulileko, kwangezeleleka 0.8% yephesentheji-phoyinthi), kwase kuthi            •    zokuThutha (zakhuphuka nge-4.2% nakulinganiswa neminyaka edlulileko, kwangezeleleka i-0.6 yephesentheji-phoyinthi).         NgoVelabahlinze 2024, itjhugulukontengo yaqobemnyaka:                            •    Yepahla ibe yi-4.6%, yehle ukusuka ku-5.5% ngoMgwengweni wee-2024, kwase kuthi                 •    Izenzelwa zaba yi-4.7%, ikhuphuke ukusuka ku-4.6 ngoMgwengweni wee-2024.              
2.3  Zegezi 2.3.1  Ukutlikitla kwakaMengameli Ramaphosa umThethomlingwa wamaTjhuguluko aLawula zeGezi ukobana ube mThetho kuvula indima yesikhathi esitjha sekoro yegezi elungileko nebambelelako ezalisa iindingo zegezi eSewula Afrika.                   2.3.2  Amatjhuguluko la aphakamisa ukuvikeleka nokutholakala kwegezi ngokungezelela abantu abaphehla igezi.             2.3.3 Ukuvikeleka nokutholakala kwegezi eSewula Afrika kubuye kwakhutjhulelwa phezulu ngomthamo wegezi ozii-2 500 zamamegawatsi   ozakungezelelwa ethungelelwaneni legezi ekupheleni kwakaKhukhulamungu 2024.  Omunye umthamo ozakuvela ephawa ye-Medupi Unit 4, neKusile Unit 6, ne-Koeberg Unit 2 uzakubeka ilizweli endleleni efaneleko yokuphumelelisa umnqopho wokufika esilinganisweniliqha esimalanga ali-150 ngaphandle kokuqinteliswa kwegezi. Lokhu-ke kutjho ukuthi lesisilinganisoliqha esimalanga ali-148 ngaphandle kokuqinteliswa kwegezi sesiphumelele ngokuphungulwa kwerhasi yemitjhini ama-turbine, kwalondeka imali eyi-R10.21 yamabhiliyoni eendlekweni zedizeli, nakulinganiswa nangesikhathi esifanako nyakenye.   2.3.4 IKhabinethi ikutjhejile ukubuyisela emva kukaDorh. Kgosientsho Ramokgopa ihlelo ebelilungiselela ukuthengwa komthamo omutjha wegezi ephehlwa nge-nuclear, kobanyana khekubonisanwe nomphakathi ukuya phambili ngalelihlelo.  IKhabinethi iyavuma ukuthi igezi ephehlwa nge-nuclear isese yingcenye yomvango wegezi welizwe lekhethu njengoba lomhlobo wokuphehlwa kwegezi uthunyisa irhasi encani eyingozi, iliziko legezi elithembekileko elingafaka isandla esibonakalako ehlelweni legezi elivikelekileko neliphephileko, nelikhambisana nokuphunyeleliswa kweminqopho yokutjhuguluka kwetlayimethi.         2.4  Umthangalasisekelo Weenteyitjhi Zemikhumbi 2.4.1. IKhabinethi ikuthokozele ukwethulwa kweendosimikhumbi ezihlanu kezilikhomba eziyingcenye yehlelo lokuvuselela lakwa-Transnet National Ports Authority kobanyana kuzokuphunguleka ukuminyezelana eenteyitjhini zemikhumbi yelizwe lekhethweli, ngokukhambisana nerherho lokukhambisa imithwalo, i-Freight Logistics Roadmap ngomnqopho wokuvuselela amandla nekghono leenteyitjhi zeentimela nezemikhumbi ekhethwapha.               2.4.2 Iindosimikhumbi ezifakelwe iimfanelo zethekhnoloji yamva nje namandla angcono wokudosa zizakusiza ukuphungula isikhathi sokukhambisa ipahla ngemikhumbi ngokusiza ukuthi imikhumbi yemithwalo ikhambe msinyana eenteyitjhini zemikhumbi ezingezikulu elizweni lekhethweli. Ngaleyindlela-ke neendosimikhumbi zizakusiza ngokukhandela iingozi ngokulayela imikhumbi eendaweni ezisiminyaminya.          
3  Eziphathelene Nezepilo 3.2.1    I-Mpox 3.2.2. IKhabinethi iqinisekisa amaSewula Afrika ukuthi kuyalawuleka lapha eSewula Afrika ukwehla kwesifo se-Mpox, esele iHlangano yezePilo yePhasiloke (i-WHO) isimemezele njengesiFo somPhakathi wamaZwe ngamaZwe ekumele sithathelwe amaGadango aRhabako neZiko lokuLawula nokuKhandela iziFo     e-Afrika (i-Africa CDC) lasimemezela njengesifo esihlalisa macuphe elizwekazini le-Afrika.                                      3.2.3 Bekube nje, inani elaziwako labantu esele babanjwe sisifesi lima-24; hlangana nabo kubalwa nabathathu esele sibabulele, abali-19 esele baluleme, nababili abasagulako abelatjhelwa ekhaya lapho bakhethelwe khona ngeqadi.  Kilababantu, abali-12 babo babikwe e-Gauteng, abali-11 babo babikwa KwaZulu-Natal, kwathi munye wavela eTjingalanga Kapa umbiko wokuguliswa yi-Mpox.          3.2.4  IKhabinethi ikhombela amalunga womphakathi ukuthi nawo alime yawo indima ngokusekela imizamo karhulumende yokukhandela ukurhatjheka kwe-Mpox ngokuhlala ayelele abe azitjheje nangeendlela ezingafuni iinhlahla, njengokuphakamisa indlela yokuziphatha ngokuhlanzeka, ukukhandela ukurhatjheka ukuya phambili kwesifesi.              3.2.5  IKhabinethi isekela isibawo sikaMengameli Ramaphosa ngesikhundla sakhe seHlanganisela yamaZwe we-Afrika (i-AU) ekuVikelweni kokuRhagala kweziFo, ekuziLungiseleleni kunye nekuThathweni kwamagadango kwabo boke abasebenzisani ukuthi basebenzisane ngokubambisana ne-Africa CDC ukuqinisekisa ukuthi kunesekelo elifaneleko elibuya emphakathini wamazwe ngamazwe, ukuqinisekiswa kokutholakala ngendlela elungileko kwelinye isizo ngaphandle kweleenhlahla, sekubalwa nokukhonjwa kweembonakaliso zokugula, nokwelatjhwa kunye nemijovo.                    
3.3  Isifo Seenqatha Nomlomo (i-FMD)3.3.1  Yikulu indima esele yenziwe ngokulwa ne-FMD kuboMasipala beeNdawo, we-Kouga newe-Kou-Kamma, ePumalanga Kapa, lapho isehlakalo sokugcina sesifesi sibikwe khona phakathi kukaVelabahlinze.                3.3.2  Ukukhamba kwefuyo engenako nephumako eendaweni ezehlelwe sisifesi solo kweluswe ngelihlo elibukhali ukukhandela ukurhatjhekela kwaso kezinye iindawo lapho singakehli khona ngokweKambiso yokuLawula iziFo eNdaweni, nokukhanjiswa kwefuyo isuka endaweni iya kenye kumele kutholelwe imVumo yokuKhambisa iFuyo ekhutjhwa nguDorhodere weeNyamazana wendawo yalapho; lokhu-ke kwenzelelwa ukukhandela ukurhatjheka kwalesisifo.                      3.3.3. Amaplasi weenkomo ama-30 ekutholakele ukuthi ehlelwe sisifesi afakwe ehlelweni lokukhethelwa ngeqadi, kanti nemisebenzi yokujova nayo isaragela phambili ngokulawula ukurhatjheka kokuthelelana kwesifesi nokuphungula amandla weembonakaliso zaso isifesi. Ukudlula lapho, kamanye amaplasi ama-37 kufakwe umjovo wokukhandela lesisifo, ngoba amaplasi layo ahlalelene buduze khulu namaplasi lapho sehle khona isifesi.  Nasele kukoke, ziyadlula eenkulungwaneni ezima-92 iinkomo ezijoviweko, kwathi izimvu ezijoviweko zona zaba pheze ma-600 emaplasini ama-67.                        
3.4  Ihlelo Lokudla Kwabantwana Besikolo 3.4.1  IKhabinethi ilitjhejile ihlelo eliphakanyiselwa ukubuyekezwa libe ngcono iHlelo lokuDla kwabaNtwana besiKolo, kanti ibe isekela nomsebenzi esele uthomile wokuqinisekisa ukuthi koke kwenziwa ngendlela efaneleko endleleni yokuphephisa abafundi abazii-9.7 yeengidi abadla lokhukudla kwesikolo ngalelihlelo wokemalanga.            
4  Izehlakalo Ezigidingwa Ngenyanga Yabomma4.2.1 Umhlangano Omkhulu Wezobulili Ehlanganweni Yaboflayi (i-NAGS)4.2.2 IBandla leHlangano yaboFlayi (i-SACAA), esijamiso somNyango wezokuThutha uwusingethe ngepumelelo umHlangano omKhulu wezoBulili (i-NAGS) KwaZulu-Natal ngomhla wama-21 kuRhoboyi 2024 ukukhuthaza abomma ukuthi babe nesandla ekorweni yezaboflayi ephasini loke, nokuphakamisa ukukhuthazwa kwamalungelo wabomma kilekoro. 4.3  I-Webinar Yesiphande Se-Afrika EseSewula Ngokuhlonyiswa Kwabomma Ngamandla Womnotho                   4.3.1  UmNyango wezaboMma, iLutjha nabaNtu abanokuKhubazeka ibambe i-webinar yamalanga amabili ngokuhlonyiswa kwabomma ngamandla womnotho esiPhandeni se-Afrika eseSewula, ethome ngomhla wama-21 yayokuphela ngomhla wama-22 kuRhoboyi wee-2024.                  4.3.2  I-Webinar le iphenya iindaba eziqakathekileko ngokuhlonyiswa ngamandla womnotho kwabomma, lapho kuqalelelwa khona khulukhulu irhwebo namahlelo wezomnotho, iinjamiso ezisisekelo neemvumelwano elizweni loke neemphandeni namagalelo walokho phezu kokuhlonyiswa kwabomma, nelutjha, nabantu abanokukhubazeka ngamandla womnotho.                                  5. Zamazwe Ngamazwe    5.1 UmButhano Ojayelekileko WeHlandla Lama-44 WezokuThuthukiswa Kwemiphakathi yamaZwe ase-Afrika EngeSewula (i-SADC)   5.1.1  IKhabinethi iwuthokozela umphumela womButhano weHlandla lama-44 we-SADC ebewubanjelwe e-Harare, e-Zimbabwe, ngomhla we-17 kuRhoboyi 2024.              5.1.2  Umhlangano lo ukhwezelele amazwe amalunga ukuthi aphumelelise isiBawo se-SADC soBuntu esiPhandeni ngesomiso nangeenkhukhula ezibangwe yi-El Niño, aragele phambili nangokwelusa ingozi yobujamo bezulu neyetlayimethi, ekubalwa hlangana nayo nesehlakalo esele sibikezelwe i-La Niña, bese kutlanywa amagadango wesimetjhe azakuthundubaza amagalelo weenhlekelele.             5.1.3  Umhlangano lo ukutjhejile ukwenziswa kwesiVumelwano sokusungulwa kweNdawo yokuRhwebelana ngeKululeko eHlanganyelwe maLunga amaThathu hlangana kweMakethe eHlanganyelweko ePumalanga ne-Afrika engeSewula, ne-East African Community kunye ne-SADC ezakuvulela amalunga we-SADC amathuba ukungena emakethe ekhulisiweko yamazwe ama-26, enabantu abalinganiselwa ema-700 weengidi nePahla ePheleleko yangeKhaya ye- US$1 yamathriliyoni.                5.1.4  Malungana nepi ilizwe lakwa-Israyeli elilwisa ngayo iPalestina, umhlangano ukutjheje ngeenhliziyo ezibuhlungu ukuphikelela kwaka-Israyeli ukusahlela izakhamuzi ezingekho epini okubangele ukuthi kubulawe abantu, kugirizwe ipahla, kwehle nezinga lendlela abantu abaphila ngayo.  Ikhombele ukuthi zibekwe phasi iinkhali khona nje, kuvulelwe boke abathunjwa, kuthome imikhulumiswano yokuletha isisombululo sikanomphela sokuqeda ipi.             
5.2  IKhonferensi Yehlangano Yeentimela Ye-Afrika EseSewula (i-SARA).  5.2.1  IKhabinethi iyithokozele imikhulumiswano eKhonferensini ye-SARA engeyehlandla le-13 enqophe ukukhuphula ikoro yeentimela esiphandeni se-SADC ngomnqopho wokukghonakalisa ukwanda kwamathuba werhwebo kilesisiphande besisizakale ngamathuba werhwebo avezwe yiNdawo yokuRhwebelana ngeKululeko eliZwekazini le-Afrika.              5.2.2  Ibubulo leentimela esiphandeni se-SADC kufuneka lifakelwe amasiso khudlwana kuphakanyiswe namandla wokusebenzisana nesiphande se-SADC ukurarulula iintjhijilo ezinengi zalesisiphande, nalizakuphumelela kuhle ibubulweli. Ibubulo leentimela kilesisiphande eminyakeni edlulileko le likhe labhedlhwa miraro enjengokuleleselwa, ukwetjelwa kunye nokugiribezelwa.                   5.2.3  ISewula Afrika izibophelele ekulimeni yayo indima yokuphumelelisa ikoro yeentimela ukusebenza ngepumelelo, ibumbene, beyisebenza ngeendlela zanamhlanje, begodu iphumelelisa umthethokambiso namagadango wokusiza, njenge-Freight Logistics Roadmap, ukuvuselela, ukusekela nokusebenza ngeendlela nangamandla amatjha eentimeleni nesiporweni sekhethu.      
B.  Iinqunto ZeKhabinethi  (i)  Isijamiso Eselulekako EmNyangweni WezokuThuthukiswa KwamaBhizinisi AmaNcani (i-DSBD)  (a) IKhabinethi ivume ukusungulwa kwesijamiso sokweluleka ku-DSBD njengoba kusitjho umThetho womNyaka we-1996 wamaBhizinisi amaNcani eliZweni Loke (umThetho Nomboro 102 womNyaka we-1996), njengokutjhugululwa kwawo.             (b) Umnqopho wokusungulwa kwesijamiso sokweluleka kuqinisekisa ukuthi iinrhuluphelo zamabhizinisi amancani ziyajanyelwa, bezikhuthazwe, njengoba kusitjho iQhinga lokuThuthukisa nokuKhuthaza amaBhizinisi amaNcani eSewula Afrika.                  (c)  Ewona msebenzi esiqalene nawo khulu lesisijamiso kuzakuba kubikela uNgqongqotjhe ngeendaba ezinabileko ezithinta ukukhula kwamabhizinisi amancani, ekubalwa kizo namazinga welizwe loke amalungana nokukhula kwamabhizinisi amancani nokulawulwa kwawo.                (d) Lesisijamiso sokweluleka sizakusiza urhulumende ngezeluleko zezazi ezimalungana nokusebenza kweendaba namaphuzu ahlukahlukileko wesekelo lamahlelo wokulinganiseka nokunzinziswa kwemvelo emabhizinisini amancani, ngaleyindlela kuzokukhuthazeka ukuhlelwa ngobutjha kwemithethokambiso, kwenziwe namatjhuguluko emithethweni, kutlanywe neendlela zokulungisa kobanyana kuzokusekeleka amabhizinisi asakhasako, namancani, nalingeneko (aphakathinaphakathi) kunye namabhizinisi ahlanganyelweko.    
C. Zamvanje Ezibikelwe IKhabinethi (i)  Umphumela Womhlangano Wehlandla Lama-35 WeenQhema ZesiVumelwano Se-Montreal (i-MOP) NgeZinto Ezikarula Ilarha Le-Ozone               (a)  IKhabinethi ibikelwe ngemiphumela yomHlangano weHlandla lama-35 weenQhema ezimaLunga we-MOP ngezinto ezikarula iLarha le-Ozone ebewubanjelwe e-Nairobi, e-Kenya, ngoSewula wee-2023.                (b)  Emhlanganweni loyo, iinthunywa ebezikhambele umhlangano zizibophelele ngamandla ukuthi zizawurarulula umraro welarha elikarula i-ozone, zirarulule nanengozi eza nokutjhuguluka kwetlayimethi ephasini loke. ISewula Afrika ingelinye ilunga elatlikitlela isiVumelwano se-Montreal kanti ukungena kwayo ku-MOP yeHlandla lama-35 bekunqophe ukuqinisekisa ukuphumelela kwamalungelo  wamaSewula Afrika wokuhlala ebhodulukweni eliphephileko, njengoba kusitjho umThethosisekelo, nokuthi iinrhuluphelo zelizwe lekhethu zihlale zivikelekile, njengoba amanye wamakhemikhali ayingozi ekukhulunyisenwe ngawo kilomhlangano  ayasetjenziswa lapha eSewula Afrika, asetjenziswa emabubulweni anjengewamafriji, kezokulima, eencimamlilweni, emitjhinini epholisa nefuthumeza ummoya, ukube kanti amanye wawo asetjenziselwa ukuthuthukisa umnotho.                                                                      
(ii)    Umphumela WeKhonferensi YeenQhema Yehlandla LesiHlanu (i-COP5) NgesiVumelwano Se-Minamata                                     (a)     IKhabinethi iwutjhejile umphumela we-COP5 ebeyibanjelwe          e-Geneva, e-Switzerland, ngoSinyikhaba wee-2023. IsiVumelwano se-Minamata siqakathekile ekugcineni ipilo yomuntu ivikelekile ekucatjhazelweni ibe iguliswe yikhemikhali i-mercury.                                                                                           (b)    Hlangana neenqunto ezithethwe kilomhlangano omkhulu, kubalwa (i) namalanga amatjha abekelwe ukuqeda ipahla ene-mercury, ekubalwa hlangana nayo nezezeso, (ii) nokuqiniswa kobudlelwano nabaNtu beNdabuko, (iii) nesivumelwano ngesilinganiso se-15mg/kg somthamo we-mercury ongakafaneli ukudlula kilesisilinganiso ezintweni ezilahlwako ezicajelwe yi-mercury namkha ezisemivangweni yepahla ene-mercury.      (c)     Ezinye iinqunto zibe malungana nekomba yokulawula ukuvulelwa kwe-mercury ingene ehlabathini nemanzini nokulawula ukurhwamukela kwe-mercury emkayini.          
(iii) Umphumela WeKhonferensi YeenQhema YeHlandla Lama-28 (i-COP28) EsiVumelwaneni SeHlangano YeenTjhaba EziBumbeneko (i-UN) NgezokuTjhuguluka KweTlayimethi (i-UNFCCC).                  (a)  IKhabinethi ibikelwe ngomphumela we-COP28 ebeyibanjelwe e-Dubai, e-United Arab Emirates (i-UAE) ngoNobayeni wee-2023. (b)  Iinqunto ze-COP28 zinqophe ukuphungula umthamo werhasi eyingozi erholela abantu, ngokulandela ikomba yomnqopho obekiweko ye-20C yesiVumelwano se-Paris kusizwe iinQhema zamazwe asathuthukako ukujayela amagalelo amambi wokutjhuguluka kwetlayimethi.               (c) IKhabinethi ibuye yatjheja nemiphumela eqakathekileko ye-COP28 ngeendaba eziqakathekileko ezilandelako; (i) njengokuqedelelwa kwesivumelwano seminyaka emibili somsebenzi we-Glasgow-Sharm el-Sheik, (ii) nokwamukelwa kweHlelo le-UAE lomSebenzi wokuQedwa kokuSilaphazeka kweBhoduluko (i-UAE Just Transition Work Programme),  kukhulunyisanwe ngeenqunto zeendlela ezihlukahlukileko zokuvikelwa kwesitjhaba ekulinyazweni yirhasi esilaphaza ummoya netlelezi esilaphaza amanzi –  ezisekela ukuqakatheka kwemali, ukuthuthuka kwethekhnoloji, nokudluliselwa kwelwazi lokusebenza nelokuthuthukiswa kwethekhnoloji kobanyana kuzokuphumelela umnqopho wokuphungula umonakalo wokutjhuguluka kwetlayimethi (iii) nokusebenza kwesiKhwama sokuLahlekelwa noMonakalo (i-Loss and Damage Fund).                             (d) Iinqhema zitjheje ngeenhliziyo ezibuhlungu ukuthi azange ihlangane i-U$100 yamabhiliyoni ngomnyaka wee-2021, begodu ngaphandle kokuthi kutholakale imali yanele, amazwe asathuthukako angeze akghone ukuphumelelisa iminqopho ekwakuvunyelenwe ngayo.            (e) ISewula Afrika solo isazibophelele ukuphumelelisa iinthembiso zayo ngaphasi kwe-UNFCCC nesiVumelwano sayo se-Paris.      
D.  UmThethomlingwa    (i)  UmThethomlingwa Wee-2024 WezokuThungatha NokuHlenga EMmoyeni NeManzini (i-AMSAR)            (a)  IKhabinethi ivumele ukumenyezelwa komThethomlingwa i-AMSAR kobanyana umphakathi uzokuphefumula ngawo. UmThethomlingwa lo unqophe ukutjhugulula umThetho wezeManzini nezeMmoyeni, womNyaka wee-2002 (umThetho 44 wee-2002) esele uphelelwe sikhathi.                                               (b)  UmThethomlingwa lo unqophe ukuqinisekisa ukuphepha kwabantu nakwenzekako ukuthi kube nesidingo sokuthungatha nokuhlenga abantu emmoyeni namkha emanzini. Ukudlula lapho, umThethomlingwa lo unqophe godu nokuthomanisa ihlelo le-AMSAR namazinga neenkambiso zamazwe ngamazwe. UmThethomlingwa lo uzokuqinisa ihlelo le-AMSAR ngomnqopho wokuqinisa ukuhluma nokukhula kwemisebenzi yeemphaphamtjhini (yaboflayi) neyemanzini begodu uzakufaka isandla sokuhlumisa umnotho.                  
E. Ukuqatjhwa
Koke ukuqatjhwa kulawulwa kufakazeleka kweencwadi zefundo ezikhambisana nomsebenzi umuntu aqatjhelwe wona kunye nokuhlanjululwa kwebizo lomuntu okufaneleko.
(a)  Amalunga Abasunguli BeBhodi YezokuThuthukiswa KwamaBhizinisi Amancani (i-Small Enterprise Development Agency):    
(i)  UMm. uNonzuzo Makhanda (uSihlalo).(ii)  UMm. u-Dorah Mosili.(iii)  UMm. uXolisa Daku.(iv)  UMm. uNontobeko Lubisi.(v)  UNom. Luyanda Ntuane.(vi) UMm. uCingashe Motale.(vii)  UNom. Pat Makape.(viii) UMm. u-Hilda Tsoadi.(ix)  UNom. Avuyile Xabadiya.(x)  UNom. Sinovuyo Mpakama.(xi)  UNom. Waseem Carrim.(xii)  UNom. Thembinkosi Bonakele; kunye (xiii) noMm. uKeabetwe Mogorosi
F.  Iminyanya Ezako
1.  Imbizo KaMengameli YeHlelo LokuThuthukisa Iiyingi (i-DMM) Ekurhuleni  1.1. UMengameli Ramaphosa uzokuvakatjhela Ekurhuleni Metro ngeLesihlanu nakama-23 kuRhoboyi wee-2024 e-Tsakane Stadium, ngeHlelo lakhe leMbizo ye-DDM, lapho ayokuhlola khona indima yokuphunyeleliswa kwemisebenzi yombuso endaweni.                 1.2. IMbizo kaMengameli ngeHlelo le-DDM izakukhanjelwa barholi bayo yomithathu imikhakha karhulumende, abazakukhulumisana ngeentjhijilo zezenzelwa umphakathi oqalene nazo, nangamahlelo wetuthuko kamasipala, ngokukhambisana nekambisolawulo ethi uRhulumende Munye, IHlelo LiNye, ISabelo Seemali SiNye.         1.3. Imbizo ye-DDM yikundla yokukhulumisana ehlukileko kunokwenzeka kamanye amazwe, yenzeka lapha eSewula Afrika kwaphela, begodu isenza sibe ngelinye lamazwe ambalwa khulu akhulumisana nezakhamuzi zawo mathupha, ubuso nobuso.           1.4. Izakhamuzi ze-Ekurhuleni ziyamenywa ukuthi ziphume ngokuphelela kwazo kobanyana zizokuthola ithuba lokukhuluma ngamahlelo esele athonyiwe wokurarulula umraro wokutlhayela kwamanzi namagadango ekumele athathwe mphakathi ukubalekela ukuthi u-Eskom angakateleleki ukuthi aphikelele ngokuphungula igezi.          
2.  Ukusingathwa Komhlangano Wezaboflayi/Wezemmoyeni E-Afrika Nombukiso  2.1  IKhabinethi iqalelele yabe yavuma ukuthi iSewula Afrika ingasingatha umhlangano omKhulu wezaboFlayi/wezeMmoyeni we-Afrika nomBukiso wakhona, ozokubanjelwa eJwanisbhege ngomhla we-16 nomhla we-17 kuKhukhulamungu 2024.  Umhlango lo kunye nombukiso wakhona kusisehlo serhwebo esiqakatheke khulu ebubulweni laboflayi/lezemmoyeni.                                             2.2 Ukudlula lapho, umnyanya lo uzakuveza iSewula Afrika njengelizwe elikhanukelwa ziimvakatjhibukeli, ube nanga lithuba lokumaketha enye ipahla yeSewula Afrika eemphathisweni ezizabe zikhambele umhlangano nalabo abazabe banesandla emBukisweni.                        
3. IKhonferensi Ngokuthuthela Kamanye Amazwe   3.1  Iinjamiso ezimbili, iKomitjhini yezokuHlela yeliZwe, neHlangano yamaZwe ngamaZwe ngokuThuthela kwabaNtu kamanye amaZwe kunye neHlelo le-UN ngezeTuthuko zibize iKhonferensi ngezokuThuthela kwabaNtu kamanye amaZwe, ezakubanjelwa eJwanisbhege ukusukela nakama-20 ukuyokufika nakama-23 kuRhoboyi 2024.                      3.2  Ikhonferensi le iqalisisa beyibonisana ngomukghwa wokuthuthela kwabantu kamanye amazwe njengesikhuthazi setuthuko, ngokuqalela khulukhulu ekuzuzeni amandla namafa weensetjenziswa zabantu bokukhamba nokusebenzisana namazwe ngamazwe. 4. INyanga YezeVakatjhobukelo  4.1 INyanga yezeVakatjhobukelo yee-2024, ezakuthoma mhlana li-01 beyiyokuphela nakama-30 kuKhukhulamungu 2024, isikinyiselwe eTlhagwini Kapa ngokukhumbulela isidingo sokurhatjha ukuqakatheka kwezevakatjhobukelo elizweni lekhethweli ngokuphelela kwalo.                               4.2 Njengoba illizwe limema iimvakatjhi lapha ekhethu nemazweni ngamazwe kobana zizokukhamba zibukela ubuhle obubabazekako belizwe lekhethu, amasikopilo amajadu neendlela zokuphila kwabantu; urhulumende usebenza ngamandla ukuthuthukisa nokunabisa ukuya phambili ikoro yezevakatjhobukelo ngokuvula amandla wevakatjhobukelo angakabukuthintwa emalokitjhini wekhethu, emathresdeni nemadrojaneni amancani.  Ngokwenza lokhu sizakukhulisa ukuya phambili besitjengise amagatja amanye wamandla wezevakatjhobukelo eSewula Afrika.                                    
5.  IVakatjho LomBuso Lokuya e-Peoples Republic of China (i-PRC) 5.1  UMhlonitjhwa uMengameli Ramaphosa uzokuvakatjhela i-PRC ngeVakatjho lomBuso ukusukela nakama-02 ukuyokufika nakama-05 kuKhukhulamungu 2024, evakatjhweni elizakungezelela ukuqina kobuhlobo bobuzenda (babosomaqhinga) nebokurhwebelana hlangana kwamazwe amabili la. Ivakatjhweli lilandela iVakatjho lomBuso lesiNe leSewula Afrikapha likaMengameli we-China u-Xi Jinping ngomnyaka wee-2023.                                                             5.2  Emazweni wephasi, i-China ililizwe elirhwebelana neSewula Afrika ezingeni eliphezulu kinawo woke; amandla wokurhwebelana hlangana namazwe amabili lawa bekayi-US$34 wamabhiliyoni ngomnyaka wee-2023, akhiwe ngepahla iSewula Afrika eyithengisela i-China ema-US$12 wamabhiliyoni, nepahla i-China eyithengisela iSewula Afrika ema-US$22 wamabhiliyoni.  I-China godu beyisolo iyisika yamasiso weSewula Afrika kanti-ke ngiyo edosa phambili emasisweni wangaphandle ekurhwebelanwa nawo bunqopha nelizwe lekhethu.                       5.3  Ziimbadlwana iimvumelwano eziqakathekileko ekulindeleke ukuthi zitlikitlwe ngaleliVakatjho lomBuso, ekubalwa hlangana nazo nesiVumelwano somThetho wokuSebenzisana ngezeTuthuko, nenzuzo yokurhwebelana ngokuthengiselana ipahla, kunye nokukhula komthamo wokungena emakethe.                                                              5.4  Ibandla leenthunywa leSewula Afrika lizakuhlanganyela eKundleni yokuSebenzisana kwe-China ne-Afrika (i-FOCAC) ezakuhlangana nakama-4 ukuya nakasi-6 kuKhukhulamungu 2024.                                                     5.5  I-FOCAC iyindlela emagatjagatja yokuthungelela ukusebenzisana hlangana kwe-China namazwe we-Afrika, kanti-ke ithathwa njengekundla yokusebenzisana ngaphakathi kweHlelo le-China lokuSekela umThangalasisekelo nokuBolekisa ngeMali yeTuthuko, i-Belt and Road Initiative, eliqhinga nehlelo i-China elisebenzisela ukusekela umthangalasisekelo netuthuko ephasini loke.               
G. Imilayezo1.  Isitjhaba Esiphumelelako1.1.  Abadlali bekhethwapha solo batjhotjholoze njalo ngokuphaphisela iflarha yekhethu phezulu emidlalweni ngokwahlukahluka kwayo ephasini loke, ngaleyindlela basolo basibumbanisa njengabantu belizwe linye.               1.2.  Iinkutani zephasi zomdlalo kamakhakhulwararhwe, ama-Springboks, zehlule i-Australia kwesibili begodu solo azikehlulwa ephaliswaneni i-Rugby Championship.                1.3.  I-Australia nayo ibe yikundla yokunqoba kombethimaguduva u-Dricus du Plessis ophumeleleko ukuvikela unongorwana wakhe wobudisi obuphakathi ku-UFC ngokubetha kwakhe u-Israel Adesanya we-Nigeria epini yamaguduva ebebayilwela ePerth.  1.4.  Ama-Proteas afike esiqongolweni sokuthumba ngokubetha kwawo ama-West Indies ethesthini yesibili yekhrikhethi eGuyana, agcina athumbe ithesthi le nga-1-0.                      1.5.  IsiQhema seSewula (i-Team SA) sithumbe imendlela yegolide yinye, nazintathu zesiliva, nazimbili zethusi emidlalweni yama-Olimpiki ebeyidlalwa e-Paris, ngaleyindlela iimendlela zaso zabuyeleleka kabili ukusukela ema-olimpikini adlulileko wee-2021 ayedlalelwa e-Tokyo. Lepumelelo enje izakuhlala isikhathi emikhumbulweni yethu soke.                                                                 1.6.  Njengesitjhaba sigidinga isiqhema sokugijima ngokumukezana sikaBayanda Walaza, no-Bradley Nkoana, no-Shaun Maswanganyi, no-Akani Simbine ngokuthumba imendlela yesiliva ebangeni labaduna le-4x100m.  Babeke irekhodi elitjha le-Afrika lemizuzwana ema-37.57.    Ukudlula lapho, u-Jo-Ane van Dyk uthumbe imendlela yesiliva ephaliswaneni lejavelini kabasikazi.           1.7. Lokhukuthumba kutjengisa amandla wemidlalo ukubumbanisa isitjhaba nokweqa yoke imikhawulelo.  IKhabinethi ikhuthaza amaSewula Afrika ukuthi asebenzise amathuba wokubumbana njengamathuba wokutholana namanye amaSewula Afrika sizokwakhisana umphakathi esifuna ukuhlala kiwo.                                  
2  Siyabathokozisa  
IKhabinethi ithokozise yabe yezwakalisa neemfiselabuhle zayo:
•  KuNomhlekhabo weSewula Afrika ka-2024 osandukwethweswa umqhele weemponono, uMm. Mia le Roux, imethulela ingwani ngokubambelela kwakhe. U-Mia le Roux ujamele ummoya omuhle wamambala weSewula Afrika wokuzinqobela mathupha ebudisini aqalene nabo, njengoba amumuntu wokuthoma onokukhubazeka (bokungezwa eendlebeni) ukuthi ethweswe umqhele wokuba nguNomhlekhabo weSewula Afrika. IKhabinethi imlangazelela ubuhle bodwa emisebenzini yakhe emitjha esele aqalene nayo ngokukhuphukela kilesisikhundla sokuba mzenda weSewula Afrika.                       •  IJaji eliKhulu u-Raymond Zondo othatha umhlalaphasi ekupheleni kukaRhoboyi 2024, ngemva kokusebenza kwakhe kuhle ngokukhethekileko emsebenzini wakhe wemakhotho aphakemeko iminyaka ema-27.                            •  UMm. uFikile Marakalla, ophume ubujamo besibili ekorweni yabathathiinthombe/yabafodiinthombe kibonongorwana beembikiindaba i-SADC Media Awards 2024.   Wathoma umsebenzakhe eZiko likaRhulumende lezokuThintana nokuNikela ngeLwazi (i-GCIS), asafundela umsebenzi, kanti-ke namhlanje selasesiqhemeni sabathathiinthombe beSekela likaMengameli.           • UNom. Benjamin Moshatama we-Channel Africa Radio, ophume ubujamo besibili ekorweni yezokurhatjha khona kibonongorwana beembikiindaba i-SADC Media Awards 2024.                                 • Isiqhema sokugida/sokujida, i-Wu Tang Cru yeThekwini, ngokuthumba kwaso imendlela yegolide neyesiliva ku-UDO World Street Dance Championships.   Isiqhemesi sithumbe imendlela yegolide ekorweni yabaneminyaka engaphasi keli-14 besiGaba esiPhakathinaphakathi yathola unongorwana i-Intermediate World Champions.                                                                                     • UNom. Dada Morero, osandukubekwa esikhundleni esitjha sobuMeyara eJwanisbhege, yamfisela ubuhle njengoba athoma lomsebenzi othwele idorobha elingelikhulu khulu eSewula Afrika nje.              
3  Silila Imbiko  
IKhabinethi iyililela imbiko imindeni nabangani balaba abalandelako:  
•  UPhrof. Muxe Nkondo, obekasifundiswa esaziwako emithethwenikambiso yokuhlalisana komphakathi, namagugu namafa wesitjhaba. Ulime indima ehle khulu ekutlanyweni kwemithethokambiso yomphakathi emakorweni anjengezevakatjhobukelo, zokuhlalisana kwabantu kunye nezabasebenzi bombuso nokulawulwa kweendaba zakhona, nakezesayensi nethekhnoloji kunye nakezobukghwari nezamasiko.                       •  UNom. William Smith, ungqondongqondo weMethemethiksi neSayensi, owabe wathweswa nonongorwana welizwe ohlonipheke khulu i-National Order of the Baobab. U-Smith usize abafundi abanengi ngokwenza iimfundo zeMethemethiksi, zeSayensi, zeBhayoloji, nezesiNgisi zibe lula eHlelweni lakhe lokuFundisa ku-SABC Learning Channel – yena owaba ngutijhere ofundisa               ngethungelelwano le-inthanethi ifundiso ebudijithali ingakaziwa nokwazi.               •  UMm. uZanele Mbokazi-Nkambule, obekamrhatjhi emrhatjhweni Ukhozi FM obuye godu abe msunguli wama-Crown Gospel Awards.              
Imibuzo ingathunyelwa: kuMm. uNomonde Mnukwa – umJaphethe womKhulumeli kaRhulumende         Iselifowuni:   083 653 7485"
"ISitatimende SomHlangano weKhabinethi WangeLesithathu, 04 KuKhukhulamungu 2024",05 Sep 2024,https://www.gov.za/news/cabinet-statements/statement-cabinet-meeting-4-september-2024-05-sep-2024,https://www.gov.za/nr/news/cabinet-statements/isitatimende-somhlangano-wekhabinethi-wangelesithathu-04-kukhukhulamungu,"A. Ezingundabamlonyeni    1. Iindingo Zomnotho Eziqakathekileko

Urhulumende solo usancamile ngeminqopho yakhe:   

Yokuhlumisa umnotho;   
Yokuphungula ukutlhogeka komsebenzi; kunye  
Neyokwakha ibhoduluko elinamandla ngcono wokukhuthaza amasiso.  



1.1  Ituthuko Ebonakalako Ngeendingo Zomnotho Eziqakathekileko  
1.1.1  Ukuhluma Kwepahla Epheleleko Yangekhaya (i-GDP)  

IKhabinethi itjheje ukuhluma okuncazana komnotho weSewula Afrika nge-0,4% ngekota yesibili yee-2024, okuyinto ehlahla indlela ehle yokuhluma komnotho nonyaka.  
Ukukhlumokhu kwenziwe khulukhulu yikoro yeemali, imakho nezindlu ezithengiswako kunye namabhizinisi, koke okuhlume nge-1.3%, ibubulo ngalinye elifake kikho i-0.3 yephesenthejiphoyinthi ekuhlumeni kwe-GDP.   
Irhwebo, ukuphekela nokulalisa abantu, ibubulo elikhiqizako nelegezi, irhasi namanzi, kufake i-0.1 yephesenthejiphoyinthi ekuhlumeni kwe-GDP, ukube kanti imali esetjenziswa makhaya ngamakhaya ukuthengela umkhaya ifake i-0.9 yephesenthejiphoyinti kwathi imali esetjenziswa ekugcineni yafaka i-0.2 yephesenthejiphoyinti ekuhlumeni kwe-GDP. Woke amabubulo ahlume ngomthamo obonakalako ngomsebenzi wawo womnotho ekoteni yokugcina.  
Umnotho weSewula Afrika solo usese namandla, begodu iKhabinethi ikhuthaza woke amakoro womphakathi ukuthi akhele phezu kwalamandla asele akhona njenganje.  
Lokhuya amakoro woke nakakhela phezu kwalamandla akhona, sizakuphumelela ekuvulweni kwemisebenzi eminengi besikghone nokuphakamisa izinga lokuphila lawo woke amaSewula Afrika.   
IKhabinethi ibeke phambili iqalontanzi lokuhlumisa umnotho nokuvulwa kwemisebenzi kiloRhulumende weHlandla leKhomba, ngalokho-ke azokuqiniswa amagadango wokuphumelelisa lokhu esele athomile anqophe ukuphumelelisa umnqopho lo.  

1.1.2 Amasiso Anothe Khulu Wekoro Yeenkoloyi  

Ikarekelo yokusisisa eSewula Afrika solo iphikelele ngokubiza amasiso aphumelelisako wona afakazela umnqopho karhulumende wokuphakamisa ukuhluma komnotho nokwakhiwa kwemisebenzi. IKhabinethi ithokozela ukuvulwa kwefemu ekhanda iinkoloyi neensetjenziswa zayo, eyakhiwe ngemali eyi-R1.1 yamabhiliyoni eDube Trade Port Special Economic Zone, KwaZulu-Natal.   
Imalikazi efakwe ngebakwa-Toyota Tsusho Africa (Pty) Ltd ne-Ogihara Thailand Corporation Ltd ibufakazi bokwethemba ubujamo beSewula Afrika njengelizwe ekungathenjelwa kilo ngamasiso wamazwe wangaphandle.   
Amasiso lawa godu aveza nendima esele yenziwe ngaphasi kwesandla sikaMengameli Cyril Ramaphosa, othwele ijima lamasiso adose iinthembiso zokusisa ezingaphezulu kwe-R1.51 thriliyoni solo kwango-2018.  

1.1.3 Ukuphakama Kwesekelo Lepahla YeSewula Afrika Ethengiselwa Ngaphandle  

Umthwalo wokuthoma wama-avokhado weSewula Afrika ufike eJapan ekupheleni kwakaRhoboyi 2024, lokho kwaba lisekelo eliqakatheke khulu lekoro yama-avokhado lapha eSewula Afrika, ngakelinye ihlangothi kwabe kwaba sitjengiso esihle khulu seHlelo lezokuLima nokuSetjenzwa kwemiKhiqizo eLinywako (i-Agriculture and Agro-processing Master Plan), enqophe ukuvulela abalimi beSewula Afrika kabanzi amasango weemakethe zokulima ezitja zamaSewula Afrika.   
Abalimi bama-avokhado beSewula Afrika kwanje sebazakuzuza khulu njengoba iya ngokuqina nje imizamo yokuvula amasango wokungena eemakethe ngemikhiqizo elinywako.  I-Indiya, ne-China ne-Japan ajamele ithuba lemakethe elihlangeneko labantu abama-2.5 wamabhiliyoni.  

1.1.4 Ukuvikeleka Nokutholakala Kwegezi  

IKhabinethi ibuka u-Eskom, ibhodi yakhe, abaphathi bakhe nabo boke abasebenzi bakhe abasebenze ngaphandle kokuphumula ukuqinisekisa ukuthi iSewula Afrika asoze iqinteliselwe igezi kilelihlobo, njengoba ihlangano yegezi le isolo itjhotjholoze njalo ngokungezelela umlilo wegezi ngehlelo layo lokuvuselela amandla wokuphehla igezi.  
U-Eskom unqophe ukwenza ukuthi igezi elahleka ngokungakahlelelwa ibe ngaphasi kwee-13 000 megawatts njengoba asebenzela ukwenza ngcono ukuthembeka kwehlelo lokuphehlwa kwegezi nje.   
Ukusatjalaliswa kwegezi okuthembekileko kuqakatheke khulu ekuhlumiseni umnotho wekhethu, nekukhuphuleni izinga lokuzithemba, nekuphakamiseni izinga lepilo lezakhamuzi zekhethu.  
Urhulumende uragela phambili ngokusebenzisa iHlelo lamaGadango wezeGezi, elenze litho likhulu ekuphunguleni ukuqinteliswa kwegezi ngokulungisa ngokuhlelwe siqhema sakwa-Eskom esiphehla igezi.  
Ukuhlelwa ngobutjha kwekoro yezegezi kuyingcenye eqakathekileko yomzamo wethu wokwakha ingomuso eliphephileko ebantwini bekhethu.  

1.1.5. Ukuhlelwa Ngobutjha Kwamabhizinisi Wombuso (ama-SOE)  

Ngokukhambisana nesithembiso esenziwa nguMengameli Ramaphosa ePalamende sokuthi kuzokuhlolwa ama-SOE ngobutjha, umsebenzi wawo woke ama-SOE aqakathekileko udluliselwe eminyangweni karhulumende ehlukahlukileko, ngemva kobana uMengameli atlikitle isimemezele esifaneleko esimalungana nalokhu.   
Leligadango lithomana namahlelo wokwakha isijamiso sababelani esihlanganisiweko umBuso ofuna ukusebenzisa ngaso amandla wama-SOE ngokupheleleko ngomnqopho wokuhlumisa umnotho, nokwenza umsebenzi ongcono wezenzelwa, ube ufake nama-SOE nekghono eliqakathekileko lokuqalana nabo boke ubujamo.  
Umsebenzi wehlangano yezegezi i-Eskom sewudluliselwe emNyangweni wezeGezi nezeeMbaseli ne-Transnet, iHlangano yezaboFlayi yeSewula Afrika kunye ne-South African Express zadluliselwa emNyangweni wezokuThutha.   
IKhampani yedayimani eyibhizinisi yombuso i-Alexkor izakulawulwa mNyango wezeNjiwa nezemiThombo yePetroliyamu, zehlanganisela yetheknoloji yomkayi neyobujoni ebizwa ngokuthi yi-Denel zizakuwela ngaphasi komNyango wezokuVikela nezaboMakadabona bobuJoni, ukube kanti iHlangano yezamaHlathi yeSewula Afrika, eqalene nezamahlathi wombuso izakuba ngaphasi komNyango wezamaHlathi, zokuThiya nezeenHlambi neBhoduluko.  

1.1.6 Iimali Ezisekela Ituthuko  

Imali yokusekela engange R17,8 yamabhiliyoni esandukuvunyelwa yiBhanka eTja yezokuThuthukisa ye-BRICS (i-NDB) ezakusetjenziselwa amaphrojekthi womthangalasisekelo wamanzi nokuhlwengisa izakuphungula umthamo wokusalela emva ngezomthangalasisekelo, ibe iqinisekise nokuthi amakhaya achakileko ayazithola izenzelwa ekuphilwa ngazo.   
I-NDB ibuye yenza isivumelwano ne-Transnet ngemali yokubolekiswa eyi-R5 wamabhiliyoni eqinisekiswe ngurhulumende ezakusetjenziselwa ukwenza ubungcono ekorweni yeentimela ezithutha ipahla.  
IKhabinethi izwakalise ukuthokoza kwayo ngalelisekelo lemali, elizakwenza litho likhulu ekukhambiseni msinyana ituthuko yomthangalasisekelo esitjhabeni sekhethu beyingezelele nemizameni yokwenza ipilo yabantu bekhethu ibe ngcono.  

2.  Iindingo Eziqakathekileko Zehlalakuhle Yomphakathi  

Urhulumende usebenzela:

ukwakha iSewula Afrika engcono;   
nokuqinisekisa ukuthi kunokulinganiseka, ubungeno kunye nokuqalelelwa kwabantu abenzelwa izenzelwa.  



2.1 Ituthuko Ebonakalako Ngeendingo Eziqakathekileko Zehlalakuhle Yomphakathi    2.1.1  Isivumelwano  SikaMengameli Ngezepilo  

Indlela efunana nekhwalithi nokuqalelelwa ngezepilo ngaphandle kokudleka imali enengi kibo boke abantu pheze seyifika ekugcineni manje njengoba sekutlikitlwe isiVumelwano sikaMengameli ngezePilo kwesibili nje.   
Isivumelwano sezepilwesi sisijamiso sokusebenzisana hlangana kwamakoro aqakathekileko nababelani abanjengorhulumende, amabhizinisi, abasebenzi, iinhlangano zomphakathi, abasebenzisi bezenzelwa, abosokghonofundwa bezepilo, amayuniyoni, imikhandlu yemithetho, iimfundiswa kunye nabarhubhululi.   
Sinqophe ukuqinisa ihlelo lezepilo, sibeke ilihlo besilinganise amalungiselelo wokuphumelelisa iTjhorense yezePilo yeliZwe.   
Isivumelwano sezepilwesi sifuna ukukhuthaza ukuthuthukiswa kwemithombo yamandla yabantu ukube ngahlanye kwenziwa ngcono iindlela zokufika ekwelatjhweni, emijoveni nepahleni yezepilo, kunye nokuphakanyiswa komthangalasisekelo bekuqinisekiswe nokuthi ikoro yangeqadi nayo inesandla lapha.  

3. Ipi Yokulwa Nobulelesi Nobukhohlakali  

Urhulumende akabuhlekeli nakancani ubulelesi, nokukhwabanisa nobukhohlakali; nje-ke uzabenza baphendulele izenzo zabo labo abephula imithetho yelizwe lekhethu.  

3.1.1 Ipi Engabuyeli Emva Yokulwa Nobulelesi  

IKhabinethi solo isancamile ngokuqinisekisa ukuthi iSewula Afrika imphakathi lapho abantu bakhona boke bazizwa baphephile; ukubotjhwa nokugwetjwa kwabasolwa ngamacala ahlukahlukileko mhlapha kusitjengiso sokuncamela ukubudedisa ubulelesi.  
Ukwenyuka kwezehlakalo zobulelesi bokuthintana nabongazimbi embikweni wamva nje weembalobalo zaqobe kota zekota yokuthoma yokuthoma ukusukela ngoSihlabantangana ukuyokufika kuMgwengweni 2024 kusitjengiso sokuthi kunengi ekusafuze kwenziwe ukuqinisekisa ukuthi esinye nesinye isakhamuzi sizizwa siphephile.  
IButho lamaPholisa weSewula Afrika (i-SAPS), elidoswa phambili mNyango wezamaPholisa lijame ngeenyawo lilwa nalobubulelesi.  Amajima wamva nje malungana nalokhu ngilawa alandelako:   

kubhudungelwe abasolwa e-Milnerton, eDrobheni leKapa, kwaba nababhubhako nababotjhwako;   
ijima elenziwe ePumalanga Kapa, laqalana khulukhulu neMthatha ne-Nelson Mandela Bay.   
ukubotjhwa okwenzeke e-Gauteng, neMpumalanga kunye neFreyistata malungana nemisebenzi yokwenzisa ngokukatelela; 


Urhulumende uphumelelisa ikambiso epheleleko karhulumende, etjho:   

ukutlikitlwa kweemvumelwano naborhulumende beemfunda nabeendawo;   
ukusetjenziswa kwamahlelo wamajima e-Drobheni leKapa ne-Nelson Mandela Bay, akhambisana nokuthi lokhu kwenziwe nakiwo woke amanye amadrobha amakhulu (amamethro).   
Ukusebenzisana neminye iminyango ngomnqopho wokwenza ubungcono bokusebenzisana ekulweni nobulelesi.   


UmThethokambiso wobuPholisa weliZwe kuqalwe ukuthi uphele bewamukelwe ngekupheleni kwakaSewula 2024 kobanyana uzokulungisa imiraro yemapolisteyitjhi neyemithangalasisekelo, ngokulandela amazinga neendlela zokusebenza.  
IKhabinethi iyakuthokozela ukutlikitlwa kwesiVumelwano sokuSebenzisana ekuLwiseni uBulelesi eTjingalanga Kapa, okuyinto eqinisa isebenziswano nebambiswano kibo boke ababelani ukulungisa imiraro yezokuphepha nokuvikeleka.  Ngamagadango aphethwe mphakathi, ukulungelelaniswa kwemithombo yamandla nokwakhiwa kwamahlelo wamandla wokusungula, isivumelwanesi sivula ikundla yebumbano yokulwa nobulelesi nokukhuthaza ukuphepha komphakathi hlangana kwe-SAPS, nesifunda kunye nomphakathi eendaweni ngeendawo.  
Ngokukhambisana neenthembiso ezenziwe nguMengameli Ramaphosa eKulumeni yakhe yokuVula iPalamende ngomhla we-18 kuVelabahlinze 2024 zokwakha ilizwe eliphephe ngcono, abathobelisimthetho bekhethu bawaphakamisile amandla wepi yokulwisa ubulelesi.   
IsiQhema esiPhenya amaCala woBulelesi aliQalontanzi (i-DPCI), esibuye sibizwe nangokuthi ma-Hawks, sibophe abasolwa abama-673 ngekota yokuthoma yee-2024/25, abama-506 bagwetjwa badliwa macala, kwakhutjhwa nemilayelo yekhotho ema-77 yokudla ipahla ephathelene nemisebenzi yobulelesi. Amapholisa abuye abopha abasolwa abazii-14 422 ngamacala ahlukahlukileko ngejima i-Operation Shanela ukusukela ngomhla we-19 ukuyokufika kumhla wama-25 kuRhoboyi 2024.  
Ijima lokubhudula elihlanganyelwe mapholisa, amapholisa wakwamethro, wezokuhlunyeleliswa kwesimilo, womNyango wezangeKhaya nabanye abathobelisimthetho emakhiweni emithandathu eThekwini livumbulule isingamali seengidi ezine zamadola we-United States, kwabanjwa iindakamizwa, kwabanjwa iinhlavu zokudubula ezili-117, kwabanjwa notjwala, kwabotjhwa amaphandle afahleleko (anganancwadi) ali-150.   
Lepumelelo yokulwa nobulelesi yenzeka ngenca yendima ebonakalako eyenziweko yokugiriza ihlanganyela yobulelesi elizweni lekhethweli ukusukela ekuthomeni komnyaka lo. I-DPCI ivumbulule i-10 lamalabhorathri womgunyathi yabopha abantu abama-34 ngamacala wokukhiqiza, nokuthengisa nokutholakala neendakamizwa nemithi engekho emthethweni.  
IKhabinethi ibawa woke amaSewula Afrika ukuthi aragele phambili nokusebenzisana nabathobelisimthetho ngokubikela amapholisa izenzo ezephula umthetho enomborweni ethi 10111, ngaleyindlela kuzokuvaleka iinkhundla neendlela zezelelesi eendleleni zekhethu.  
Ukulwa nobulelesi kumsebenzi esiwuhlanganyeleko begodu urhulumende uzakusolo awakhambela phambili amagadango azakukhuthaza boke abantu emphakathini ukuthi basebenzisane ngokusebenzela ingomuso elingcono neliphephileko eSewula Afrika.  

3.1.2 Kufuze Baphendulele Izenzo Zabo Abakhohlakeleko  

IKhabinethi ithokozela umlayelo wokulonda ipahla ngemali eyi-6.5 yeengidi zamarandi kilabo abanesandla ekwetjiweni kweemali zeKomitjhini ye-Lotto (i-National Lotteries Commission). Lezizenzo zisekela ukuphunyeleliswa kweHlelo lokuLwa nobuKhohlakali, elihlanganisa abathobelisimthetho epini yokulwa nobulelesi.  
IKhabinethi ithokozela nomlayo weKhotho ye-London ovumela ukubuyiswa kwesakhamuzi se-Britain esikhe sasebenzela u-Eskom uNom. Michael Lomas eSewula Afrika, kobanyana sizokuqalana namacala waso wobukhohlakali. UNom. Lomas uzokubuyiswa azokuqalana namacala wobukhohlakali amambi ama-41 amalungana nokwakhiwa kwePhawa iKusile. Umlayo lo ubuye godu ube yindlela etjengisa ithemba emthethweni wobulelesi walapha ekhethu begodu ufakazela ukuzibophelela ekuthobeleni iimbopho zamalungelo wobuntu emazweni ngamazwe.   
Ekwethuleni kwalo lesisahlulelo, iJaji u-Charles Bourne uthe ihlelo lezamajele leSewula Afrika lineendlela ezifaneleko begodu lingakghona ukugcina iindingo zakaNom. Lomas.   
Ukutlikitlwa kwesimemezelo sikaMengameli Ramaphosa esinikela iPhiko eliKhethekileko lezePhenyo (i-SIU) amandla wokuphenya izwangobatjho yobukhohlakali nokuraraniswa kwamahlelo wokuphatha kwa-Eskom kuqinisa imizamo yokubenza baziphendulele izenzo zabo zobukhohlakali labo abanesandla ezenzweni zobukhohlakali kilebhizinisi yomBuso (i-Eskom).   
Isimemezelwesi sembatha izwangobatjho ephambene nomthetho nokuziphatha  okuphambene nomthetho okwenzeka hlangana komhla wo-01 kuNtaka 2006 nomhla wama-30 kuRhoboyi 2024, kanti-ke alithoba amakontraka womsebenzi azakuphenywa kileliphenyo. UMengameli ubuye watjhugulula isimemezelo esinikela i-SIU amandla wokuphenya nenye indawo yezwangobatjho yobukhohlakali emNyangweni wezokuThuthukiswa kweeNdawo zemaKhaya nezokuHlelwa ngobuTjha kweNarha.  
IKhabinethi isiwahlele izandla isigwebo sokudosa ejele iminyaka eli-15 sesiKhulu salokhuya sezobuNjiniyera seHlangano yeenTimela zabaKhweli i-PRASA, uNom. Daniel Mthimkhulu, ogwetjwe yiKhotho yamaCala wobuLelesi bezomNotho i-Palm Ridge. Lesisigwebo sisibonelo esiqakathekileko sokuphumelela kwepi yokulwa nobukhohlakali nokukhwabanisa eenjamisweni zelizwe lekhethu.  Ukudlula lapho, godu sitjengisa nokuzibophelela kwakarhulumende ekuruthuleni imikghwa yokungathembeki, nokuqinisekisa ukuthi abantu bayayabugcina ubukhohlakali babo kiwo woke amazinga.  

3.1.3 Silwela Ukucitha Umukghwa Wokwenzisa Abantu Ngokukatelela  
IKhabinethi Ayiwuhlekeli Nakancani Umukghwa Wokwenzisa Abantu Ngokukatelela  

ISewula Afrika ifunda ekambisweni ehle yamazwe ngamazwe ngokuthathela kiwo ukwakha amaqhinga namahlelo amahle wokulwa nezehlakalo zokwenziswa kwabantu ngokukatelelwa.   
Kufuneka umphakathi ngokuphelela kwawo, nomzamo opheleleko karhulumende, abathobelisimthetho, amabhizinisi nemifunda ngemifunda ukwakha ibumbano elihlangeneko lokulwa nobulelesobu.  
Ukwenziswa kwabantu izinto ngokubakatelela akugcini ngokubalimaza nje kwaphela; kodwana kunyefisa nomnotho wethu ngokuphelela kwawo. Ngokulwa nobulelesobu, sivikela imisebenzi, sikhuthaze amasiso, besikhuthaze ukuhluma komnotho.   
Sihlomisa umphakathi ngamandla wokusikima ulwe nokwenziswa kwabantu ngekani. Ngefundo, namahlelo wethungelelwano lokusekela, nangeendlela zokubika ubulelesi eziyintumba, senza kuphephe ebantwini ukuthi babhale ukulawulwa ziinlelesi.  
I-SAPS ihlonyiswa ngamathulusi namaqhinga wamva nje wokulwa nomukghwa wokwenzisa abantu ngokukatelela, ekubalwa hlangana nakho neendlela ezithuthukileko zokubuthelela imininingwana yobuhloli neenqhema ezikhethekileko, ukuthi sihlale singaphambi kwamaqhinga weenlelesi.  
Ukwenzisa abantu ngokukatelela kuvamise ukwenzeka lapho kutlhogeka khona amathuba wezomnotho. Urhulumende ulandelela abonobangela abasisusa ngokuthuthukisa ifundo, ukuvula imisebenzi nangokuthuthukisa umphakathi ngokukhambisana nemizamo yethu yokuthobelisa umthetho.   
Urhulumende usebenza ngokubambisana nabasebenzisani bakhe bamazwe ngamazwe ukwabelana ngemininingwana yezobuhloli, nangokulandelela imitlhala yamathungelelwano weenlelesi, bezibotjhwe zibethwe ngeswazi lomthetho.   
Imizamo yethu iqale khulukhulu ekuvikeleni abantu namabhizinisi acaphazeka lula avamise ukuba baqothelwa bokwenziswa izinto ngokubakatelela. Akunamuntu ekufuze ahlale ngevalo endawenekhabo.   
Urhulumende uzibophelele ehlelweni elibambelelako nelesikhathi eside lokuruthula ubulelesobu bese kwakheka ukuphepha nokuvikeleka kiwo woke amaSewula Afrika.  

3.1.4 Amatleyimu Womthetho Nawokwelatjhwa Akhwatjaniswako  

IKhabinethi yethuke kumbi ukuthola ukuthi kunamagcwetha nama-advocate amarhamaru nangathembekiko, abogalajani akhe alinga ukudlelezela umbuso amabhiliyoni ngamabhiliyoni wamaRandi ngokukhwabanisa amatleyimu wokwelaphisa nawomthetho angekho emthethweni.   
Lezizenzo eziphambuke endleleni zivunjululwe liphenyo le-SIU elembe lembisisa lilandelela izwangobatjho ethi kunamatleyimu wokwelatjhwa kwabantu nawomthetho enziwa ngomgunyathi wokukhwabanisela umBuso ukusukela ngee-2017.  
Leliphenyo eliragako livumbulule ukuthi amanye amagcwetha, kesinye isikhathi ngokulekelelwa bodorhodera neemphathimandla zezepilo ezisebenzela umBuso beziqothela imiNyango yezePilo eemFundeni (emaPhrovinsini); nje-ke iphenyo eliragwe yi-SIU lenze ukuthi ubuncani bakhona kulondeke imali ema-R3 wamabhiliyoni emiNyangweni yezePilo ehlukahlukileko.  

3. Iindingo Eziqakathekileko Zokubusa  

URhulumende weBumbano (i-GNU) uqale ukuphakamisa amandla wombuso wokuphumelelisa iminqopho karhulumende eqakathekileko.  
Ababelani be-GNU bazimisele ukulungelelanisa isifiso sabo esihlanganyelweko sokwenza ipilo yamaSewula Afrika woke ibe ngcono.   
Sinomkhanyo omuhle wokusebenzisa ikambiso ezwa msinya kiwo yoke imikhakha karhulumende ¬– kurhulumende omkhulu, kiborhulumende beemfunda nakiborhulumende beendawo.  

3.1 Ituthuko Ebonakalako Ngeendingo Eziqakathekileko Zokubusa
3.1.1 Senza Ukuphathwa Kwemithombo Yamandla Yamanzi Kube Ngcono

Imizamo yokulinga ukwenza imithombo yamandla yamanzi ekhona le ibe ngcono nokuqinisekisa ukuvikeleka nokutholakala kwamanzi etjhumini leminyaka ezako le ingezelelelwe amandla ngokuvuma kwakaMengameli Ramaphosa umThethomlingwa womThangalasisekelo wemiThombo yaMandla waManzi, wona ovula esinye isijamiso esizakuthwala umsebenzi wokwakha nokulawula umthangasisekelo wezamanzi omutjha.   
IKhabinethi ithokozela umthetho omutjha otjengisa igadango eliqakathekileko ekuhlelweni ngobutjha kwezinto ngomnqopho wokwandisa amasiso ekulungiseni nekwakhiweni komthangalasisekelo wamanzi nekwenzeni ubungcono ngekhwalithi yamanzi.  

3.1.2 Imiphumela Yokuhlolwa Kweencwadi Zaborhulumende Beendawo  

IKhabinethi itjheja umPhumela wokuHlolwa kweeNcwadi zaboMasipaladi, ebezihlolwa mHloliincwadi Zombelele weSewula Afrika (i-AGSA) emnyakeni weemali wee-2022/23 lapho kubonakele khona ukuba ngcono kancani kancani ekulawulweni kweemali zabanye babomasipaladi.   
Nokho-ke nanyana kunjalo kodwana kusese nomsebenzi omnengi ekusafuze wenziwe ukwenza abomasipaladi abanengni elizweni lokeli bayithobele ngcono imibandela, njengoba imiphumelabo isolo iphikelele ngokuba namacaphazi nje.  
Umbiko we-AGSA utjengisa ukuthi bama-34 kabama-257 abomasipaladi bamadrobha amakhulu (amamethro), nabomasipaladi beenyingi, nabomasipaladi beendawo umphumela wokuhlolwa kweencwadi zabo ongakhange ube nacaphazi.   
Ihlangothi elihle kukuthi inani lokuhlolwa okube neenlandulo lehlile, kwathi abomasipaladi abama-45 baba nobungcono ukusukela ngo-2020/21, kwathi labo abafake iintatimende zabo ngesikhathi baba ngcono ukusukela ema-81% ngomnyaka wee-2020/21 ukuyokufika ema-94% ngomnyaka wee-2022/23.   
IKhabinethi ikhuthazekile ngokubona umNyango wezomBusohlanganyela nezamaSiko ngokukhambisana ne-AGSA, baragela phambili ngokusekela nangokuphumelelisa amahlelo anqophe ukulungelelanisa ubungcono oburekhodwe kabanye babomasipaladi.   
Umnyango ubeke neqalontanzi lokulekelela abomasipaladi ababhalelwa khulu ukudlula abanye elizweni lokeli ngokwenza ngcono ikghono labasebenzi ngokubandula nangokukhwezelela amakghonofundwa, kunye nangobeka nokusebenzisa imithetholawulo ebeka ubuncani bamazinga abaphathi bakwamasipalada ekufuze babe nawo nabazakuthola umsebenzi wokuba baphathi, ngokunjalo neemphathimandla zeenkhundla eziphakemeko nazo zibekelwe amazinga wobuncani beemfanelo ekufuze babe nazo nabazakuthola iinkhundlezo.  

B. Ezibikelwe IKhabinethi  
(i) ILanga LesiKhumbuzo SamaPholisa (a) IKhabinethi ibikelwe ngeLanga lesiKhumbuzo samaPholisa, elibanjwe ngoSondo womhla ka-01 kuKhukhulamungu 2024.  (b) LeliLanga lesiKhumbuzo linqophe ukuhlonipha amadoda nabomma bejinifoumu ehlaza abalahlekelwe mphefumulo basemsebenzini, bekuthathwe namagadango afaneleko wokusekela imindenabo, khulukhulu abantwababo abasesesikolweni, namkha abaseseminyakeni yabantwana besikolo.  (c) Urhulumende uphatheke kumbi ngamapholisa ama-39 abhubhele emsebenzini, ngalokho-ke uzabathathela amagadango abukhali nanyana bobani abanesandla sokubulawa kwamapholisa asemsebenzini  (d) Urhulumende uyenze iqalontanzi ipi yokulwisa zoke izenzo zobulelesi begodu uzokuqinisa nemithetho ezakwenza urhulumende akghone ukuphakamisa imizamo yakhe yokulwa nobulelesi.  
(ii) Indima YeSewula Afrika Ekulungiseni Umraro Wokutlhayela Kweendlela Zokulwa Nomukghwa Wokuhlanjululwa Kwemali Yomgunyathi Njengokuhlolwa Kwayo SiQhema Samacala WeeMali (i-FATF)  
(a) IKhabinethi ithole umbiko wendima weKomidi eHlanganise imiNyango kaRhulumende ngokuLwisa ukuHlanjululwa kweMali yomGunyathi nokuLwa nokuSekelwa kobuPhekula ngeeMali (i-IDC-AML/CFT) njengoba iSewula Afrika yafakwa erhelweni lamazwe asathiyelelisiweko ngokuthi avalelwa ngaphandle kwesizo namkha amukelwa namanengi ekungasizanwa nawo na, ukusukela ngoMhlolanja wee-2023. Lokhu-ke kunikela isiqunto seKhabinethi sangomhla wama-27 kuKhukhulamungu 2024 amandla wokuthi i-IDC-AML/CFT imibiko yendima yomsebenzi yethulwe kathathu ngomnyaka.   (b) Iyabonakala indima esele yenziwe yiSewula Afrika ekulungiseni itlhayelo yokuthobela nekugcinweni kwemibandela begodu ema-20 weemfuneko zokuthobela, ezili-15 zazo sezilungiswe ngokupheleleko.   (c) Ukuthi iSewula Afrika iphume ngokupheleleko erhelweni elithiyelelisiweko kuthethwe amagadango ama-22 athethwe njengetlhayelo yepumelelo, abu-8 wakhona alungiswe ngokupheleleko, kwasala ali-14 ekufuze bona alungiswe kungakapheli uMhlolanja wee-2025.  (d) IKhabinethi iyalimuka ngobudisi bemiraro ekufuze irarululwe, kodwana solo isazimisele ukuqinisekisa ukuthi imizamo iyaphakanyiswa kobanyana kuzokulungiswa amagadango asaseleko, ibe iyalimuka nokuthi imizamo yeSewula Afrika iveza imiphumela engcono nayilinganiswa namazwe athuthuke khulu anjenge-United States of America, esolo ilandela ngemva kweSewula Afrika.  
(iii) Ihlelo Elipheleleko Lesangu
(a) IKhabinethi ibikelwe ngendima esele ikhanjiwe ngeHlelo eliPheleleko le-Cannabis, elinqophe ukwakha umthetho ekuzakusungulwa ngawo bekuthuthukiswe ibubulo lokukhiqiza isangu eSewula Afrika, elizalekelela ekuhlunyisweni komnotho, kuphunguleke ubuchaka bekuvuleke nemisebenzi.  (b) Ihlelo eliPheleleko lesangu lisekelwe ngeensika ezilithoba: Isika yokuLawula imiSebenzi; amaHlelo aBambelelako wokuSabalalisa iMbewu; umNyango wezokuThuthukiswa kweRhubhululo neTheknoloji; ukuThuthukiswa kweBhizinisi nabaSabalalisi; amaHlelo wokuVeza nokuSekela; ukuThuthukiswa kweMakethe; ukwaKhiwa nokuKhiqizwa kwePahla; iFundo nokuThwasisa; zokuThintana nokwAzisa.  
(c) Lokhu okulandelako kusirhunyezo sendima esele yenziwe bekube nje:   i. Emveni kobana isangu imenyezelwe njengesitjalo samasimu, sekukhutjhwe amaphepha wemvumo yokutjala isangu ayiKulungwana eneKhulu neTjhumi (1 110).   ii. UMengameli Ramaphosa uvumele umThethomlingwa wokuziTjalela iSangu kwabaNtu ngaMunye, ngoMrhayili wee-2024.  iii. UmNyango wezobuLungiswa nezokuThuthukiswa komThethosisekelo uvule ihlelo lokutlama imithetholawulo esekela ukuTjalwa kweSangu yokuziSebenzisela eKhaya.  iv. UmNyango wezePilo, ngomKhandlu wezePahla yezePilo, sewuyiqedile imikhulumiswano yokubonisana ngamatjhuguluko azokwenziwa eRhelweni lomThetho we-1965  leenHlahla nemiTjhoga (umThetho 101 we-1965).   v. UmNyango wezeRhwebo, zamaBubulo nezePhaliswano (i-dtic) iqede icozululo lobujamo bezinto nelokusebenzisana kwerherho elimlandelande ngekoro yeSangu eSewula Afrika; i-dtic khona duze izakuthoma ukubonisana ngomThethokambiso wokwEnza iMali ngokuThengiswa kweSangu.  vi. UmKhandlu wezeRhubhululo ngezokuLima (i-ARC) sewuhlanganise imihlobo emibili yembewu yesangu, ngokusekelwa mNyango wezokuLima, zokuHlelwa kweNarha ngobuTjha nezokuThuthukiswa kweeNdawo zemaKhaya (i-DALRRD), njenganje usesigabeni sesibili sokunothiswa kwembewu kobanyana izobe ilungele ukutjalwa ngesikhathi sokutjala see-2025.  vii. NgoMrhayili wee-2024, uNgqongqotjhe wezokuLima, zokuHlelwa kweNarha ngobuTjha nezokuThuthukiswa kweeNdawo zemaKhaya uphasise ukuTholakala kweenTifikethi zokuTjala iSangu, kobanyana kuzokulawulwa ngakho ukutjalwa kwesangu kulawulwe nekhwalithi yayo, neyembewu yayo, neendlela zokuyisabalalisa.  viii. I-DALRRD ilayele bona khekurhujululwe ngokutjalwa kwesangu ekuzakwelatjhwa ngayo, isetjenziswe njenge-fibre, neminye imisebenzi, nangokuhlolisiswa kwezifo zesitjalo sesangu, nokubuthelelwa kwesitjalwesi ngendlela yendabuko nokukhuliswa kwembewu yeSangu; lelirhubhululo-ke lizokudla imali engange-R124 yeengidi.   ix. E-Gauteng, ngokusebenzisana nomkhandlu oRhubhulula ngeSayensi namaBubulo (i-CSIR), kusekelwe i-10 lamabhizinisi amancani, nalingeneko namancancani kobanyana enze umkhiqizo ngesangu. I-DALRRD solo isakhulumisana neemfunda ngeemfuna malungana nokuthi lingangani inani lokuzibophelela bekube nje.  x. Ukwenza ubungcono bomnyango ekubekeni ilihlo ekutjalweni kwesangu babantu abanikelwe imvumo yokuyitjala, i-ARC isungule ihlelo elinabileko lokubandulela umsebenzi wokuhlola amasimu wesangu.  
(iv) INyanga YabaSebenzi BemBusweni ELungelelweko  
(a) IKhabinethi ibikelwe ngehlelo lokugidinga iNyanga yabaSebenzi bemBusweni  nonyaka.  (b) INyanga yabaSebenzi bemBusweni eLungelelweko nonyaka igidingwa ngaphasi kommongondaba othi: “URhulumende Osebenzako.”  (c) INyanga yabaSebenzi bemBusweni isikhumbuzo sokuthi kutjho ukuthini ukusebenzela umphakathi nokuqala ukuthi urhulumende unegalelo bani, khulukhulu eendabeni zezenzelwa zomphakathi.  (d) Nonyaka nje, iSewula Afrika ihlanganisa ama-30 wemiNyaka yeHlelo leNtando yeNengi nemiNyaka ema-27 yoMbikomthethokambiso we-Batho Pele, njengomthetho wokutjhugululwa kokuphunyeleliswa kwemisebenzi yabasebenzi bembusweni.   (e) Ihlelo likarhulumende elilungelelwe ngobubanzi kilo kubalwa iNyanga yabaSebenzi bemBusweni; iNyanga yamaGugu; iNyanga yezeVakatjhobukelo, neNyanga  yokuTjalwa kwemiThi.  
C. Ukuqatjhwa
Koke ukuqatjhwa kulawulwa kufakazeleka kweencwadi zefundo ezikhambisana nomsebenzi umuntu aqatjhelwe wona kunye nokuhlanjululwa kwebizo lomuntu okufaneleko.
(a) UMm. uYolanda Batandwa Damoyi oqatjhelwe umsebenzi wokuba mNqophisi oPhetheko weBhodi yeHlangano yezamaSiso wemBusweni (i-Public Investment Corporation).  
(b) UMm. uThulisile Glory Manzini oqatjhelwe esikhundleni somNqophisi Zombelele emNyangweni wezokuThuthukiswa kwamaBhizinisi amaNcani.  
(c) Ukuqatjhwa kwamalunga weBhodi eLawula iDayimani namaTje aliGugu (i-South African Diamond and Precious Metals Regulator) [i-DMRE].  
(i) UNom. Abiel Mngomezulu (uSihlalo);(ii) UDorh. Natalie Skeepers – ilunga elimnqophisi owelulekako;  (iii) UMm. u-Fungai Mushohwe – ilunga elimnqophisi owelulekako;(iv) UMm. u-Faith Tumelo Mokwena – ilunga elimnqophisi owelulekako;(v) UDorh. Tshepo David Khoza – ilunga elimnqophisi owelulekako;(vi) UMm. u-Leanda-Marsha Mtshali – ilunga elimnqophisi owelulekako;(vii) UNom. Norman Baloyi –ilunga elimnqophisi owelulekako;(viii) UNom. Mawethu Cawe – ilunga elimnqophisi owelulekako; (ix) U-Adv. Madikeledi Moloto – (omjameli welunga elingelikhulu  ku-DMRE);   (x) UMm. u-Rebone Nkambule – (olilunga ledlhego elimjameli ku-DMRE);(xi) UNom. Rangers Molapo – (omjameli welunga elingelikhulu ku-NUM);(xii) UNom. Dingindawo Sibeko – (omjameli wedlhego ku-NUM);(xiii) U-Adv. Leon Johannes Pretorius – olilunga elikhulu le-UASA;(xiv) UMm. uNongcebo Ngcobo – olilunga elikhulu le-SARB; (xv) UMm. u-Kamolegelo Manamela – olilunga ledlhego le-SARB;(xvi) UMm. uNosiphiwo Mzamo – (Ngokwelungelo lesikhundla sakhe); kunye  (xvii) NoNom. Cecil Khoza – (Ngokwelungelo lesikhundla sakhe).  
(c) Ukuqatjhwa Kwamalunga WeBhodi YeDayimani YomBuso (i-State Diamond Trader) (i) UNom. Abbey Chikane (uSihlalo);(ii) UNom. Ernest Blom – ilunga elimnqophisi owelulekako; (v) UMm. u-Komathie Kisten Govender – ilunga elimnqophisi owelulekako; (vi) U-Adv. Mpati Lebakeng – ilunga elimnqophisi owelulekako;(vii) UDorh. Olga Masekoa – Umjamelli womnyango;  (viii) UMm. u-Hellen Diatile – umjameli  welunga elingelikhulu ku-NUM;  (ix) UNom. Thapelo Malekutu – ilunga ledlhego ku-NUM;  (x) UMm. u-Adele Rossouw – umjameli omkhulu welunga leZwelano;(xi) UNom. Johan Du Toit Böning – umjameli olilunga ledlhego leZwelano;   (xii) UNom. Jacques Hugo – umjameli we-UASA;  (xiii) UMm. u-Danile Nyakale – umjameli welunga elingelikhulu ku-IDC; (xiv) UNom. Lefu Dlamini – umjameli wedlhego we-IDC; (xv) UMm. uNosiphiwo Mzamo – ilunga elimnqophisi owelulekako (Ngokwelungelo lesikhundla sakhe); kunye (xvi) noNom. Cecil Khosa – ilunga elimnqophisi owelulekako (Ngokwelungelo lesikhundla sakhe).  
D. Iminyanya Ezako
a) INyanga YamaGugu

NgoKhukhulamungu, iSewula Afrika igidinga iNyanga YamaGugu ngaphasi kommongondaba othi: “Sigidinga Ipilo Yamaqhawe Wekhethu Azidela Amathambo Neengazi Alwela IKululeko Yethu.”   
Ngalenyanga, urhulumende uzokusikimisa iPhrojekthi Yokubuya Kwabadingiswa, enqophe ukubuyisa amathambo wabalwelikululeko abawela babe basala ehlabathini yakosozizwe basekudingisweni; ngephrojekthi le-ke kuthotjwa amanceba wemindeni yabadingiswa abasala emazweni, kwelatjhwa bekuvuselelwa isitjhaba sekhethu.  
Leligadango-ke liyingcenye yomThethokambiso wokuBuyiswa kwabaDingiswa namaThambabo neziNto zeGugu lethu. Labo abadela ipilwabo neengazi balwela  ikululeko, bahlahle indlela  yentando yenengi yomthethosisekelo esekelwe ngekambisolawulo yesithunzi somuntu namalungelo alinganako kibo boke.  
Urhulumende ubawa woke amaSewula Afrika ukuthi asebenzise iNyanga YamaGugu ukukhuthaza ukubumbana khudlwana komphakathi, nokwakhisana isitjhaba kunye nokwaziwa ngendlela efanako yobuzwe bekhethu, kunye nokuhlonipha labo abanikela ngepilwabo ukuze thina sithole ikululeko.    

b) Ihlandla Lama-79 Lokuhlangana KweBandla EliJayelekileko LeHlangano YeenTjhaba EziBumbeneko (i-UNGA)  

UMengameli Ramaphosa uzokuthwala ibandla leenthunywa leSewula Afrika emhlanganweni weKulumopikiswano yeHlandla lama-79 ye-UNGA e-New York, ukusukela ngomhla wama-24 ukuyokufika kumhla wama-30 kuKhukhulamungu 2024.   
Nonyaka ibandleli lihlangana ngaphasi kommongondaba othi: “Sibumbana Ngokuhluka Kwethu, Sisebenzela Ukuphakamisa Ukuthula, Ituthuko Ebambelelako Nesithunzi Somuntu Emuntwini Woke Eendaweni Zoke.”  
UMengameli Ramaphosa uzokukhuluma phambi kwe-UNGA ngomhla wama-24 kuKhukhulamungu 2024, aveze ubujamo bezinto ngezokuthula, zokuvikeleka neentjhijilo zetuthuko ephasini loke nelizwekazini le-Afrika.   
Ngaphambi kwe-UNGA 79, uNobhala Zombelele we-UN uzokubiza umhlangano omKhulu weNgomuso ngomhla wama-20 nowama-21 kuKhukhulamungu 2024 eMzimkhulu we-UN. Umhlangano omkhulu uhlanganisa abarholi bephasi kobanyana bazokwakhisana isivumelwano esitjha samazwe ngamazwe malungana nokuthi kungasetjenzwa njani ukuthi okusetjenzwa namhlanje kusetjenzwe kuhle, ukube ngakelinye ihlangothi nengomuso nalo liqalelelwa kuhle kangako.  

c)  Umqaliso Wezomkayi Nezokuvikela Nezemmoyeni (i-AAD) E-Afrika Ngowee-2024  

UMengameli Ramaphosa uzokuvula umqaliso i-AAD, ozokwenziwa ukusukela ngomhla we-18 ukuyokufika kumhla wama-22 kuKhukhulamungu 2024 eTatawini lezoMmoya i-Airforce Base Waterkloof e-Gauteng, ngaphasi kommongondaba othi: “Sihlola IiNdlela EziTja, Sabelana NgeenSombululo, SiTjengisa AMandla WokuSungula NaweKghono.”  
I-ADD kuphela kombukiso wezokuvikela osingathwa yiSewula Afrika elizwekazini le-Afrika kanti isebujameni besithandathu kezokuVikela ephasini loke, eneminqopho elandelako:   

ukutjengisa itheknoloji ebukhali yeButho lezokuVikela nelezomKayi ehlanganiswe lapha eSewula Afrika nevela kamanye amazwe wephasi zombelele;   
ukukhuthaza nokusekela ipahla ethengiselwa amazwe wangaphandle eqinisa ibubulo lezokuVikela nelezemmoyeni;   
ukukhuthaza nokuqinisa ubujamo beSewula Afrika njengesisekelo samandla wokusungula nawokukhiqiza;   
Ukuphumelelisa ukusebenzisana namazwe ngamazwe; ukusebenzisana nethungelelwano lebhizinisi nenye ibhizinisi, nelikarhulumende nomunye urhulumende;   
Ukuphakamisa igama leSewula Afrika njengelizwe elihle lokuvakatjhelwa ziimvakatjhibukeli nelokwenzela amabhizinisi kilo; 
Ukufaka isandla ekwakhiweni nekuvulweni kwemisebenzi;  
 Ukwakha ikundla yezefundo yokukhwezelela ibizelo lezokuvikela nelezemmoyeni kunye namandla wokusungula elutjheni.  



d) Iphaliswano Le-FIBA Labadlali Be-Afrobasket Abangaphasi Kweminyaka Eli-18

ISewula Afrika njenganje isingethe iphaliswano lamazwe ali-12 leenKutani zabadlali beBholo yeZandla bemiNyaka engaPhasi keli-18; iphaliswaneli lidlalelwa ePitori ukusukela ngomhla wo-01 ukuyokufika kumhla we-14 kuKhukhulamungu wee-2024. Kuphalisana abadlali abaduna abali-12 nabasikazi abali-12 eenqhemeni zebholo yezandla ezijamele ilizwe ezihlukaniswe kathathu, isiqhema ngasinye esakhiwe ngeenqhema ezine.  

e) Ukutlikitlwa Kokuphunyeleliswa Kwerherhokambiso Hlangana KomNyango WezeFundosisekelo NomNyango WezemiDlalo, ZobuGwali NezamaSiko  

Ngomhla we-04 kuKhukhulamungu 2024, uNgqongqotjhe wezeFundosisekelo noNgqongqotjhe wezemiDlalo, zobuGwali nezamaSiko batlikitle isiVumelwano seRherhokambiso yokuPhumelelisa ekuzakukhwezelelwa kukhuthazwe ngalo ummoya wemidlalo yesikolweni, kubuye kusekele ukuqakatheka kwemisebenzi ekhambisana nerherho leemfundo eenkolweni zekhethu kobanyana abantwana bazokufundiseka bebakhuliseke  ngokupheleleko bebalekelelwe ukwakha amakghonofundwa namakghono kobanyana bazokuba zizakhamuzi eziphumelelako nezinelitho ezilenzako elizweni lekhabo.  
Irherhokambiso leli liphethe amahlelo asebenzisana ngokuzwana namanye, njengabaZenda bezemiDlalo; imiDlalo yeNdabuko; iinQhema zokuFunda; IHlelo leFundo yamaGugu; Iimfundo zokuPeleda; IHlelo labaThandi beliZwe leKhabo labaNtu abaTjha;  iHlelo lamaBulungelo weeNcwadi eliZweni Loke; IHlangano yamaKhwaya weenKolo zeSewula Afrika [i-South African Choral Eisteddfod]; iVeke yokuPhandlulula ngeeNdawo zokuBulunga imiLando, hlangana nokhunye.  

E. Imilayezo  
1. Siyabathokozisa
IKhabinethi ithokozise yabe yezwakalisa neemfiselabuhle zayo:

kubarhubhululi beSewula Afrika abanesandla erhubhululweni eliyihlahlandlela, i-BEAT-Tuberculosis (i-TB), elibe lihlelo lokuthoma ephasini ukulwa nesifo se-TB esingesabi iinhlahla kiyo yoke imihlobo yabantu, labe laba nommoya eliwufaka umthethokambiso wokwelatjhwa kwe-TB eHlanganweni yeenTjhaba eziBumbeneko (i-WHO) emazweni ngamazwe;   
ku-Warona Tsiane no-Onalerona Tsiane, abaziwa njenge-Tee Sisters, ngokuphuma kwabo ubujamo besithathu ephaliswaneni leBhigiri yePhasi  leZinga eliPhezulu kezamaBhizinisi ebelibanjelwe e-Japan. I-Tee Sisters, ibuye godu yathumba abonongorwana ababili bemiNqopho yeTuthuko eBambelelako be-UN; bona-ke bathumbe okuqalene nomNqopho 1 (UkuQedwa KobuChaka) nomNqopho 16 (UkuThula, ubuLungiswa neenJamiso ezinaMandla);  

ebadlalini bethu bama-athletiki ephaliswaneni leenKutani zePhasi zemiNyaka engaPhasi kwama-20 nemiDlalo yabanokuKhubazeka, khulukhulu:  
emuntwini omutjha omjubalali onebelo kinabo boke ephasini uBayanda Walaza ngokuthumba kwakhe imendlela yegolide ebangeni le-100m nama-200m kumafayinali wephaliswano leenKutani zePhasi emiNyakeni engaPhasi kwama-20. UWalaza njenganje ufunda umethrikhi esikolweni i-Curro e-Hazeldean, ePitori;   
ku-Bradley Nkoana ngokuthumba kwakhe unongorwana weThusi kumafayinali webanga le-100m kabangaPhasi kwama-20 yemiNyaka  ePhaliswaneni leenKutani zePhasi.   
ku-Udeme Okon ngokuthumba kwakhe imendlela yeGolide kumafayinali webanga lama-400m eenKutaneni zePhasi kabangaPhasi kwama-20 weminyaka;  
ngemendlela yesiliva ekorweni yesiqhema sabaduna yebanga lama-4x400m lomgijimo wokumukezana (u-Bryan Katoo, uSihle Mahlangu, uNjabulo Mbatha, u-Udeme Okon) kabangaPhasi kwemiNyaka ema-20 ePhaliswaneni leenKutana zePhasi;   
ku-JL van Rensburg ngemendlela yeSiliva ekorweni yabaDuna yokuphosa i-shot-put kumafayinali kabangaPhasi kwama-20 weminyaka ePhaliswaneni leenKutani zePhasi;  
ku-Hannah van Niekerk ngemendlela yeThusi ebangeni lama-400m womeqo kabangaPhasi kwama-20 ePhaliswaneni leenKutani zePhasi;  
kuMpumelelo Mhlongo ngemendlela yeGolide nerekhodi elitjha lephasi ekorweni yabaDuna i-T44 100m emidlalweni yabanokuKhubazeka e-Paris;  
ku-Louzanne Coetzee ngemendlela yeThusi ekorweni yabaSikazi i-T11 1500m emiDlalweni yabanokuKhubazeka e-Paris;  


ku-Ronwen Williams, umendi weBafana-Bafana-Bafana ne-Mamelodi Sundowns, ngokwenyulelwa kwakhe erhelweni le-10 labomendi abaphambili ephasini kibonongorwana i-Ballon d’Or;   
kuma-Springboks, ngokwehlula kwawo ama-All Blacks emdlalweni wephaliswano i-CASTLE Lagaer Rugby Championship ngoMgqibelo womhla wama-31 kuRhoboyi 2024;   
eHlanganweni yeenTimela eziKhambisa abaNtu (i-PRASA) ne-Gautrain ngokuletha isizo elilungelelweko lokukhanjiswa kwabakhweli okwenze ukuthi amaSewula Afrika akghone ukubukela umdlalo kamakhakhulwararhwe wama-Springbok nama-All Blacks. Ukudlula lapho, iKhabinethi ikhuthaza umphakathi ukuthi uthole ube ukhwele isitimela se-PRASA esinetshwayo elithi-ama-30 weminyaka yekululeko nentando yenengi (30 years of freedom and democracy) ukhambe ngaso.  

4. Silila Imbiko 
IKhabinethi iyililela imbiko imindeni nabangani balaba abalandelako:

uPhrof. Brian O’Connell owakhe waba ngu-Rector no-Vice-Chancellor eYunivesithi yeTjingalanga Kapa. Ube ngu-Rector ukusukela ngo-2001 bekwa ngo-2014;  
umrhatjhi womrhatjho nethelevitjhini uThabiso Sikwane, umrhatjhi ovuthiweko obe sibonelo nomkhuthazi wabantu abanengi elizweni lokeli;  
imbongi u-Bishop Jessica Mbangeni, obekaziwa ngamakghonofundwa wakhe wamandla wokubonga. Hlangana neminyanya akhe ayibongela kubalwa nalokhuya nakabongela uMengameli walokhuya uThabo Mbeki mhlazana wokugcotjwa kwalomengameli ngomnyaka we-1999, kubalwe namhlazana abongela ikhonsayithi i-46664 kaMengameli walokhuya u-Nelson Mandela;  
uNom. Mphakamisi Nciweni, obekangutitjhere wesikolo samabanga aphasi KwaZakhele Primary School ePumalanga Kapa, obulawelwe esikolweni abulawa ziinlelesi ezenzisa abantu izinto ngokubakatelela zifuna imali.   

Imibuzo ingathunyelwa: kuMma. uNomonde Mnukwa – umJaphethe womKhulumeli kaRhulumende.  Iselifowuni:  083 653 7485."
"IsiTatimende Somhlangano WeKhabinethi WangeLesithathu, 18 kuKhukhulamungu 2024",20 Sep 2024,https://www.gov.za/news/cabinet-statements/statement-cabinet-meeting-18-september-2024-20-sep-2024,https://www.gov.za/nr/news/cabinet-statements/isitatimende-somhlangano-wekhabinethi-wangelesithathu-18-kukhukhulamungu,"A.    Ezingundabamlonyeni  
1.    Zomnotho  1.1    Ikomba Ehle Yomnotho 1.1.1    IKhabinethi iyithokozele ikomba ehle yomnotho njengoba ivezwe mininingwana yobujamo bomnotho emenyezelwe liZiko leemBalobalo leSewula Afrika (i-StatsSA).                                                                                                                             1.1.2    Ngomhla wesi-03 kuKhukhulamungu 2024, iStatsSA imemezele ukuthi iPahla ePheleleko yangeKhaya (i-GDP) ikhuphuke nge-0.4% ngekota yesibili yomnyaka wee-2024. Umthamo wokukhuphuka lo ubangwe bungcono obenzeke ekorweni yokukhiqiza lapho umkhiqizo ukhuphuke khona nge-1.7% nonyaka nakulinganiswa neminyaka edlulileko.                                                                                                                                    1.1.3    Ubungcono obenzeke ekorweni yokukhiqiza busekelwe ziingaba ezihlanu kezilitjhumi emafemini wemikhiqizo; lezo-ke ngilezi: isigaba sokudla neenselo, isigaba sesimbi nesitali, okusasimbi okungarusiko, okusasimbi okurusako kunye namakoro wemitjhini ziingaba ezitjengise ukuphakama ngomthamo wokukhiqiza.                          1.1.4     Ukuvuseleleka kwekoro yokukhiqiza kuqakatheke khulu ekuvuseleleni amandla wamabubulo weSewula Afrika.             1.1.5     Ukudlula lapho, i-Headline Consumer Price Index kizo zoke iindawo zemadrobheni itjengise ukuthi itjhugulukontengo laqobemnyaka ngoRhoboyi 2024 libe yi-4.4%, okutjho ukuthi lehle ukusukela ku-4.6% ngoVelabahlinze 2024. Isilinganiso setjhugulukontengo laqobemnyaka sibe yi-4.4%, sehle ukusukela ku-4.6% ngoVelabahlinze 2024, ngokunjalo isilinganiso setjhugulukontengo sezenzelwa saba yi-4.5%, sehle ukusukela ku-4.7% ngoVelabahlinze 2024.  Ukusukela ngoNtaka wee-2024 iKomba yeNtengo yabaThengi (i-CPI) beyisolo iya ngokuba ngcono.                                                                      
1.2     Ukuvuselelwa Kweenkampani Zombuso (ama-SOC)1.2.1     IKhabinethi iyithokozele indima eyenziwa kancani kancani ekuvuselelweni kwama-SOC njengoba ukuphakama kwezinga lokwenza umsebenzi kiwo ama-SOC kuzakwenza litho likhulu nje ehlelweni lokuvuselelwa kwamabubulo eSewula Afrika.                                                                                                                                                       1.2.2    Malungana nalokhu-ke, kuqakathekile ukuthi sitjho bona i-Denel yenze inzuzo yeengidi ezima-R390 ngaphambi kwemalinzalo nomthelo emnyakeni weemali wee-2023/24, la ukusetjenziswa kweemali ngeendlela ezingakalungi kuphunguke khona ngama-98%.  I-PRASA itjhotjholoza ngamandla ekubuyiseleni iintimela ezithutha abantu endimeni efaneleko eemporweni ezima-31 kezima-40 ezisebenzako njenganje, kanti-ke iHlelo lokuVuselela lakwa-Eskom solo lethula imiphumela emihle, njengoba nokuqinteliswa kwegezi solo lajamako sekudlule amalanga ali-175 kungasaqinteliswa igezi njengoba sikhuluma nje kungomhla we-18 kuKhukhulamungu 2024.                                                                                                          
2.    Ipi Yokulwisa Ubulelesi Nobukhohlakali  
2.1 I-Operation Shanela     2.1.1 IKhabinethi iyithokozele indima esele yenziwe ekulwiseni ubulelesi ngejima i-Operation Shanela. Ukusukela nakama-02 ukuyokufika nakabu-08 kuKhukhulamungu, abathobelisimthetho babophe abasolwa abazii-13 691 ngamacala wobulelesi amambi, anjengokubulala, ukukata, ukuphatha iingidi ezingekho emthethweni, nokudlelezela amabhizinisi. Solo lasikinyiswako ijima i-Operation Shanela ngoMrhayili wee-2023, sekubotjhwe abasolwa abazii-850 375, kwabanjwa iingidi ezingekho emthethweni ezima-824, kwabanjwa neenkule ezingaphezulu kwee-17 282.  Ukudlula lapho, kubuye kwabanjwa iindakamizwa ezingabiza imali engaphezulu kweengidi ezili-R13 eDoyelweni laboflayi i-OR Tambo International Airport eenyangeni ezimbili ezidlulileko, kwabanjwa nekhopha/nekoporo yama-R20 weengidi ejarideni lamatlhere eThekwini, lapho kubotjhwe khona umsolwa munye.                                                2.1.2 Ngamahlelo alungelelwe ngokuhlanganisa imisebenzi ehlukahlukileko, abathobelisimthetho baqothele ukutlharulula bahlakaze ngayo iinqhenyana zehlanganyela ezenzisa abantu ngekani kilo loke ilizweli. Eemvekeni ezimbili ezidlulilekwezi kubotjhwe abantu abali-14 behlanganyela eyenzisa abantu izinto ngekani eemfundeni ngeemfunda.                  
2.2   Sibuyisa Ukuthembeka Kwabathobelisimthetho    2.2.1. Ngamahlelo alungelelwe ngokuhlanganisa imisebenzi ehlukahlukileko, abathobelisimthetho babophe abasolwa abali-14 eMpumalanga ngemilandu yokukhwabanisa neyobukhohlakali bokukhupha amalayisense wokufunda ukutjhayela newokutjhayela, kwabotjhwa namapholisa wendlela ali-11 ngokufuna ukufunjathiswa batjhayeli endleleni enguthelawalisa i-N1 e-Limpopo.                                                               2.2.2   Kubotjhwe amapholisa amathathu abekangekho emsebenzini eThekwini, KwaZulu-Natala ngokufuna ukuthengwa nge-R100 000 ngusomabhizinisi kobanyana bazokutjhaphulula ipahlakhe ebebamemuke yona, kwathi amanye amapholisa amane aziphekelela emapholiseni wakwa-SAPS ngenca yomlandu lo.                                    2.2.3 Ukudlula lapho, kubotjhwe abasolwa ababunane ngezwangobatjho yokuthi babe nesandla ekukhwabanisweni nebukhohlakalini bamathenda okuhlanganisa imali ema-R850 weengidi eDrobheni leKapa, eTjingalanga Kapa.                                                                      
3.    Zefundo     3.1  IKhabinethi ikhombela boke abafundi abafaneleko abafikako namkha esele bangenile emaziko wefundo ephakemeko ukuthi bafake iimbawo zabo zokusekelwa ngemali yesiKhwama seliZweloke seSizo leeMali zokuFunda (i-NSFAS) nangokugalinywa imali ngilesisikhwama nakuvulwa isikhathi sokufaka iimbawo nge-inthanethi ukusukela ngeLesihlanu womhla wama-20 kuKhukhulamungu 2024, sebafaka iimbawo zomnyaka wefundo wee-2025.                                                                                                                                                                Abafundi abafisa ukufaka iimbawo zokusizwa yi-NSFAS, abathomako nababuyako, bangavakatjhela i-my.nsfas.org.za.                       3.2   UmThetho  OTjhugulula ImiThetho Yefundosisekelo (i-BELA)3.2.1 IKhabinethi ikuthokozele ukutlikitlwa komThethomlingwa i-BELA ube mThetho, njengoba uMengameli Cyril Ramaphosa selawutlikitlile nje; lokhu-ke kuligadango eliqakathekileko lokuhlelwa ngobutjha nokuphakamisa izinga lefundosisekelo yethu.  Lomthetho osilinganisoliqha ufuna imikhandlu elawula iinkolo iqalelele iindingo zamalimi womphakathi ngokuphelela kwawo kobanyana woke umuntu azokuqalelelwa kezefundo.                                                                                                                                                3.2.2 Egadangweni lokuqinisa ifundo kusukela ebuncanini bomntwana, umThetho we-BELA wenza kukateleleke ukuthi uGreyidi R abe lizinga elitjha lomnyaka wokuthoma isikolo. UmThetho lo godu ubeka ababelethi umlandu nayibe umntwana akakho esikolweni ukube selafikile eminyakeni yokuthoma isikolo.                                                                                                   3.2.3 IKhabinethi ibuye yathokozela nesiqunto sikaMengameli Ramaphosa sokunikela ithuba leenyanga ezintathu zokubonisana ngeendinyana ezimbili ezimalungana nokuthathwa kwabantwana esikolweni nezimalungana nelimi, njengengcenye yokuqinisekisa ukuthi kuqiniswa ibumbano lesitjhaba.                                                                            
4.  Zepilo    
4.1   Isifo Se-MPOX 4.1.1 Ukurhobhisa ukurhatjheka kwesifo se-mpox, boke abantu eSewula Afrika bakhuthazwa ukuthi balandele imikghwa emihle yezepilo nokuhlanzeka. Lapha-ke kukhulunywa ngokuzijayeza ukuthi umuntu anande ahlamba izandla ngesibha namanzi namkha ahlikihle izandla ngesihlanzekisi esenziwe nge-alkhoholi.                                                   4.1.2 Nanyana iyincani nje ingozi yokurhatjheka khulu kwesifo se-Mpox elizweni lekhethweli, kodwana ukhona omunye godu umuntu esele kutholakele kwabe kwafakazeleka ukuthi uphethwe ngiyo; ngaleyindlela-ke inani labantu esele kuqinisekisiwe ukuthi banaso isifesi selima-25 solo sehlako isifesi eSewula Afrika ngoMrhayili 2024.                            
4.2   Ukwehla Kwe-Bilharzia (kwesichenene seengazi) – IsiYingi Se-Mopani E-Limpopo 4.2.1 IKhabinethi ibikelwe ngokwehla kwe-Bilharzia e-Greater Tzaneen e-Mopani (e-Limpopo) lapho abafundi abali-150 batholakele khona ukuthi bane-Bilharzia lokhuya nabahlolwako.                  4.2.2 Urhulumende wesiFunda se-Limpopo ube wasungula isiQhema esizakuQalana nesifesi kilesisifunda, emzameni wokulwa nesifo esitholakala emanzinesi; asebenze nangokwehla kwaso abe ahlole ikhwalithi yamanzi eendaweni lapho sehle khona isifesi.                             4.2.3 I-Bilharzia umuntu uyithola ngokuthintana namanzi ekiwo, njengoba itholakala emanzini nje. IKhabinethi iyelelisa umphakathi ukuthi weluse abantwana bangadudi namkha badlale emanzini esele acatjhazelwe ngiyo.                     4.2.4 Ababelethi nabakhulisi babantwana bayeleliswa ukuthi bagijimisele abantwana emtholapilo oseduze khonokho nabasola ngathi umntwana loyo ungenwe sisifesi.                      
4.3 Ukwehla Kwesifo Seenqatha Nomlomo Esiphandeni Se-Sarah Baartman, EPumalanga Kapa  4.3.1 IKhabinethi ikhombela boke abafuyi ukuthi baphungule imikhambo yefuywabo njengoba kwehle isifo seenqatha nomlomo esiphandeni sikaMasipala we-Kouga newe-Koukamma esiYingini se-Sarah Baartman ePumalanga Kapa.                                                            4.3.2   Solo kusabekwe ilihlo ukukhamba kwefuyo eendaweni lapho kwehle khona isifesi neendaweni ezingaphandle kwaso, ukukhandela ukurhatjhekela kwalesisifo eendaweni lapho singakehli khona, ngokwemibandela yokuLawulwa kweeNdawo ezeHlelwe ziziFo.            4.3.3 IKhabinethi ikhumbuza amaSewula Afrika ukuthi ifuyo nayikhanjiswako isuswa endaweni isiwa kenye kufuneka iMvumo yokuKhamba evela e-ofisini lezefuyo.          5.    Ukulawulwa Kwe-GNU    5.1    IKhabinethi isithokozele isiqunto sikaMengameli Ramaphosa sokuvula indlela nesijamiso sokurarulula izinto ezingeni likarhulumende ngeendaba lapho iinqhema ezisemBusweni weBumbano (i-GNU) zingavumelani khona ngezinto ezithileko.             
B.  Iinqunto ZeKhabinethi  (i) Ukumenyezelwa kwendlela yomTlamo womThethokambiso ngokubulawa ngamacozucozu kweenomboro zesizo elirhabako i-10177, ne-10111 ne-107 kobanyana kuzokubonisanwa ngazo nomphakathi.       (a) IKhabinethi ivumele ukumenyezelwa kweNdlela yomTlamo womThethosisekelo ngokubulawa ngamacozucozu kweenomboro zesizo elirhabako i-10177, ne-10111 ne-107 kobanyana kuzokubonisanwa ngazo nomphakathi.                 (b)  IKhabinethi itjheje amagadango athethweko aya ekambisweni yokuthi iSewula Afrika isebenzise inomboro yesizo elirhabako yinye, nekhowudi efitjhani, ethi 112. Lokhu-ke kuzakusiza ukuthi abantu abangaphasi kwegandeleleko angeze kusaba nesidingo sokuthi bakhumbule iinomboro ezinengi lokhuya nabafuna isizo elirhabako namkha lokhuya nabadluliselwe kezinye iinomboro ngokungakaneli.                      (ii)   UmBikomThethokambiso Ngokuthuthukiswa Nokukhuthazwa Kezevakatjhobukelo ESewula Afrika      (a) IKhabinethi ivumele umBikomThethokambiso ngokwAkhiwa nokuKhuthazwa kezeVakatjhobukelo eSewula Afrika kobanyana umphakathi uzokuphefumula ngawo.  Umthethokambiso lo ufuna ukwandisa umthamo wezevakatjhobukelo ezisiza ngawo ukuphakamisa umnotho ngokwanda kweemvakatjhibukeli ezivakatjhela ilizwe lekhethweli.                (b) Ngomnyaka we-2023 iKhabinethi ivumele ukumenyezelwa komTlamomgomo wemiBono ngokuThuthukiswa kweVakatjhobukelo eSewula Afrika, begodu nemibono yeenqhema ezithintekako lapha ifakiwe nayo kilomthethokambiso. Lombikomthethokambiso njenganje usiphathele umtlamo womthethokambiso ekuvunyelenwe ngawo nekombandlela yokuthuthukiswa kwevakatjhobukelo eSewula Afrika.                                                                                                                                     (c)  Umthethokambiso lo uzakukhuthaza amabhizinisi ekorweni yezevakatjhobukelo ube uqinisekise nokuthi ikoro le iphakamisa ukuqatjhwa kwabantu. Iimphakamiso zomthethokambiso ziqale godu nokulungelelanisa lomthethokambiso nemitlamo yemithethokambiso karhulumende yanje, nokuphakamisa ukubambelela kwekoro nekghono lokujamelana nemiraro.                                                                                         (iii)   UmThethokambiso Wokusekela Ngeemali Amabhizinisi Amancancani, Amancani, Nalingeneko (MSME) Kunye Namabhizinisi Ahlanganyelweko      (a)  IKhabinethi ivumele ukuphunyeleliswa kwama-MSME nomThethokambiso wamabhizinisi aHlanganyelweko.  Umthethokambiso lo unqophe ukususa iinqabo eziliya ama-MSME namabhizinisi ahlanganyelweko ukuthi angatholi isekelo leemali. Amagadango la azakubuye godu enze ukuthi ikhambe ngaphandle koburhiyarhiya indlela ebhizinisini engakahleleki eya kehlelekileko, nesuka ebhizinisini encani iye ebhizinisini elingeneko.            (b)   UmThethokambiso lo uvumela ukwakhiwa kobujamo bezinto bokusekela ngeemali ebantwini abaqothelweko abanjengelutjha, abantu abasikazi kunye nabantu abanokukhubazeka. Umthethokambiso lo uyingcenye yamanye amagadango wokusekela amabhizinisi amancani, ekubalwa kiwo umTlamo oLungelelweko wokuThuthukisa amaBhizinisi amaNcani owavunywa yiKhabinethi ngomnyaka wee-2022.                                  (c)  Urhulumende ukubeke njengeqalontanzi ukusekelwa kwama-MSME namabhizinisi ahlanganyelweko ngoba phela lamabhizinisi ngiwo avula ubunengi bemisebenzi eyenza ukuthi abantu babe nelitho abaziphilisa ngalo.                                                               (d)  Ukuphunyeleliswa komthethokambiso lo kuzakuvala isikhala sesikolodo ehlelweni lama-MSME bekukhuthaze nokuhluma komnotho, ekuliqalontanzi likarhulumende.                                            (iv)    Iqhinga Lezevakatjhobukelo Eliphathelene Neenkwekwezi Nehlelo Lokuliphumelelisa Lomnyaka Wee-2023-2033                       (a)  IKhabinethi ivumele ukumenyezelwa kweQhinga lezeVakatjhobukelo Eliphathelene Neenkwekwezi neHlelo lokuliPhumelelisa kobanyana umphakathi uphefumule ngalo.                                                                               (b)  Ihlelweli linqophe ukubeka iSewula Afrika ebujameni bokukarekelwa liphasi loke ngevakatjhobukelo lebusuku, kanti-ke lokhu kuzakuphakamisa ukuhluma komnotho ekorweni yezevakatjhobukelo. ISewula Afrika ililizwe lokuthoma le-Afrika ukutlama iHlelo leVakatjhobukelo eliphathelene neenKwekwezi, begodu lokhu kuzakuqinisa ukwahlukahluka kwamakoro wezevakatjhobukelo.                                                                                                                                  (c) Ihlelweli liqale iinsika ezihlukahlukileko, ezikukwakhiwa nokuthuthukiswa komthangalasisekelo, ukuphakanyiswa kweendlela zevakatjhobukelo lebusuku, ukusebenzisana hlangana kombuso nekoro yangeqadi, ivakatjhobukelo eliqalelela umuntu woke kunye nehlelo lokuhlelwa kwezinto ngobutjha.                                               (d)  ISewula Afrika inamathuba wobuhle ambadlwana angakandi enza ilizwe lekhethweli libe yindawo ekarekelwa khulu ngevakatjhobukelo lebusuku. Lapha-ke sibala amathuba anjengomkayi ongakasilaphazeki ebusuku kunye nobujamo bezulu obuhle.                  (f)  UmNyango wezeVakatjhobukelo, ngokubambisana nomNyango wezeSayensi nezaMandla wokuSungula uzokuvula iHlelo lezeVakatjhobukelo Eliphathelene neenKwezwezi leliZweloke eTlhagwini Kapa ngomhla wama-27 kuKhukhulamungu 2024, lapho kunzinze khona iphrojekthi ye-Square Kilometre Array.                                                                                                                                     (v)   IHlelo LesiLinganiso Sesikhathi SokuQedwa KwemiSebenzi Kibomasipala (a)  IKhabinethi yamukele yabe yavumela imilayelo nemibandela enatjisiweko kaSihlalo, namalunga weKomidi yeHlanganisela yemiNyango (i-IMC) yokusebenza ngokuphunyeleliswa kwamagadango wokulungisa ukubhalelwa msebenzi kwaborhulumende beendawo zemakhaya.           (b)   Umnqopho opheleleko we-IMC kubeka ilihlo emsebenzini wokuphumelelisa ukulungiswa komraro wokubhalelwa kwaborhulumende beendawo ngamagadango ahlukahlukileko kilokhu okulandelako:                                                                                                           i.  Ukwenziwa kwaborhulumende beendawo basebenze njengabosomakghonofundwa;             ii.  Ukugcineka komsebenzi, ukweluswa komsebenzi kunye nokulandelwa magadango wokulungiswa lapho kungakasebenzeki kuhle khona;                                                  iii.  Ukulawuleka komsebenzi, ukunzinza kwepolitiki kunye nokuphatha nokulawula;         iv.    Ukulawuleka kuhle kweemali nokuba ngcono kwemiphumela yokuhlolwa kweencwadi;         v.   Ukugcinelwa kwabantu izenzelwa nokuqiniswa/nokulondwa komthangalasisekelo;         vi.  Ukuthuthukiswa komnotho wendawo nokuhlelelwa kweendawo; kunye                                 vii. nobudlelwano bakarhulumende neenjamiso zangaphakathi nezangaphandle;                       (c) I-IMC izakubeka phambili amagadango amaqalontanzi kibomasipala abasebudisini khulu ukudlula abanye.                                                                                                                        (d)  IKhabinethi ilayele bona iminyango karhulumende neenjamiso zomphakathi kumele zibhadale iinkolodo zazo ezizikoloda abomasipala ngokurhabekileko, kanti-ke iZiko leeMali zeliZweloke lithunywe umsebenzi wokuqinisekisa ukuthi kuyenzeka lokhu.              (vi)   Iinkolodo Zabomasipala Emabhodini Wamanzi  (a)  IKhabinethi ibikelwe ngokukhulula nangokungasalawuleki kweenkolodo abomasipala abanazo emabhodini wamanzi, esele kwanje zibonakala ziza nengozi yokutjhonisa amabhodi wamanzi amabili, iBhodi yeLigwa (i-Vaal Central Water Board), neye-Magalies  (i-Magalies Water Board); iBhodi yeLigwa beyikwolodwa amabhiliyoni ayi-R9.9, bese kuthi iBhodi ye-Magalies ikolodwa iingidi ezima-R930, nakubalwa ekupheleni kwenyanga kaVelabahlinze 2024.                                                                                                                            (b)  Iinkolodo ezikolodwa amabhodi wamanzi zinengozi yokuthi zingabangela ukuthi ukutholakala kwamanzi kube budisi ngitjho nakibomasipala abazibhadelako iinkolodo zabo.                                                                                                                           (d)  IKhabinethi ivumele ukuthi kuvulwe i-IMC izokulungisa imiraro yesikhathi sokubhadelwa kweenkolodo zakwamasipala emabhodini wamanzi, khulukhulu labo esele basengozini yokungena emtjhonweni.                                                                                        C.   Umthethomlingwa    1.  UmThethomlingwa Wee-2024 WobuKhosi Bama-Khoi-San          1.1. IKhabinethi ivumele ukudluliselwa ePalamende komThethomlingwa womNyaka wee-2024 wobuKhosi bama-Khoi-San.  UmThethomlingwa lo uyipendulo emlayelweni weKhotho yezomThethosisekelo wona olayele ukuthi umThetho womNyaka wee-2019 wobuKhosi bama-Khoi-San (umThetho wesi-3 wee-2019) ulilize lakolize ngoba akuzange kubonisanwe nomphakathi  ngawo ngokwaneleko.                                                                                                                   1.2.  UmThethomlingwa lo uzokunikela iPalamende ithuba lokuthobela umlayelo weKhotho yezomThethosisekelo. UmThetho womNyaka wee-2019 wobuKhosi bama-Khoi-San ujamiselele umThetho womNyaka wee-2003 (umThetho wama-41 wee-2003) wobuRholi beNdabuko nomTlamo  wokuBusa.                                                                                                                                    D.   Ezibikelwe IKhabinethi   1.  Umphumela Wevakatjho Lombuso Lokuya e-China Nokuhlanganyela Nabanye eKundleni Yokusebenzisana ye-China-Afrika (i-FOCAC)   1.1.  IKhabinethi ibikelwe ngomphumela weVakatjho lomBuso lamhlapha elibe yipumelelo nomhlangano we-FOCAC e-Beijing, e-People’s Republic of China ukusukela nakama-02 ukuya nakasi-06 kuKhukhulamungu 2024. IKhabinethi itjheje nakhu okuqakathekileko phezu kweSewula Afrika ngalelivakatjho:                                                 1.1.1. Isivumelwano sokutjhugulula ukwakheka kwerhwebo libe ngendlela yokuthi liveza khulukhulu amandla epahleni ekhiqiziweko eyandiselwe amandla, isivumelwano sokunikelana irhelo lemihlobo yepahla elikhulu eyandiselwe amandla ebuya eSewula Afrika ilizwe le-China elingaqalelela ukuyithenga.                                                                                                1.1.2.  Ngaphezu kwalokho, iSewula Afrika ikghone ukwenza isivumelwano sokusebenzisana ne-China emakorweni amathathu wemilandelande yemikhiqizo emalungana nokuphungulwa kwerhasi esilaphaza ummoya, ukusebenza ngendlela yethekhnoloji yamakhomphyutha (indlelanengi/indlela yobudijithali), zokuthutha nezeensetjenziswa.  Lesisivumelwano sokusebenzisana sizakuhlahla indlela yokukhuthaza ukukhanda nokuthenga iinkoloyi zegezi, ukukhandwa kwamabhethri, indawo yokubulunga iimbaseli ezivuselelekako, kunye neDzaba elikhonjiweko eliKhethekileko lezomNotho namaDzaba wokuThuthukisela amaBubulo.                                                                                                             1.1.3. Abasisi abaqakathekileko be-China e-Shenzhen ne-Beijing bezwakalise ikareko yabo yokwandisa amasiso wabo eSewula Afrika namkha wokuvula amahlelo wokuphungula irhasi esilaphazako.                                                                                                                        1.1.4. Ngesikhathi sevakatjho lombusweli kutlikitlwe iimVumelwano zokuSebenzisana (ama-MoU) ezinqophe ukukhuthaza ukusebenzisana hlangana kwe-China neSewula Afrika.                                                                                                                                      1.1.5   Ama-MoU lawa aphethe ne-MoU eyihlahlandlela esiFeni seenQatha nomLomo (i-FMD) elinganisela ukuqinteliswa kokuthengiselwa kwenyama yekomo esiyingini esithileko esicaphazelwe yi-FMD kunobanyana kuvalwe ukuthengiselwa elizweni loke.  Umsebenzi omalungana nalokhu wathoma ngesikhathi somBuso weHlandla lesiThandathu.                                                2. Umbiko Wendima Ngokubuyiswa Kwamathambo Wabalwelikululeko Abasala E-Zambia ne-Zimbabwe2.1.  IKhabinethi ithole indima yomsebenzi ngamalungiselelo wokubuyiswa kwamathambo wabalwelikululeko beSewula Afrika ababulungwa e-Zambia ne-Zimbabwe. Hlangana namathambo wabalwelikululeko ababuyiswakwaba kubalwa nomakekere womzabalazi u-Adv. Duma Nokwe, noMama Florence Mophosho kunye no-Basil February.              2.2.  Ukubuyiswa kwamathambo asala e-Zambia ne-Zimbabwe kuyingcenye yephrojekthi             i-Resitance and Liberation Heritage Route Project (i-RLHR). I-RLHR yiphrojekthi yesikhumbuzo selizwe enqophe ukwenza isikhumbuzo, nokugidinga, nokufundisa, nokukhuthaza, nokulonda nokubeka isitatimende esinamandla sendlela yeSewula Afrika eya ekululekweni.                                                                                                             2.3.  Kuzobanjwa umnyanya wokuHlangabeza nokwaMukela amathambo nommoya nawubuya ekhaya eSewula Afrika, e-Waterkloof Airforce Base nakama-27 kuKhukhulamungu 2024.                                                                                                                      3.   Ukurhatjiswa Kwehlelo Lokuhlelwa Ngobutjha Kwenarha3.1. IKhabinethi yamukele yabe yaqala umbiko wendima esele ilinyiwe ekurhatjisweni kwehlelo lokuhlelwa ngobutjha kwenarha elizweni lekhethu.  Ukurhatjiswa kweHlelo lokuHlelwa ngobuTjha kweNarha kuphumelelisa iimphakamiso zeBandla lokweLuleka le-Ofisi kaMengameli ngezokuHlelwa ngobutjha kweNarha nezokuLima elethulela iKhabinethi umbiko neemphakamiso zalo ngomnyaka wee-2019.                                            3.2. Amahlelo ahlukahlukileko wokurhatjiswa kokuhlelwa ngobutjha kwenarha solo ayaphunyeleliswa, kanti-ke umbiko wendima esele yenziwe ubikelwe iKhabinethi ngalendlela:                         i.  NgokuTjhugululwa kwalomThetho weeNdawo eziThileko zemaKhaya (umThetho wama-94 womNyaka we-1998), inarha ema-agere azii-630 000 idluliselwe kabanye;                                                      ii.  Ama-agere azii-659 602 wenarha yombuso esetjenziselwa ukulima atjhatjhululiwe abe anikelwa abantu abathileko;               iii. Nakufika umhla wama-31 kuNtaka 2024, besele kulungiswe iimbawo zokubuyiselwa inarha ezizii-83 205;                          iv.  Kutholakele ama-agere wenarha alinganiselwa ku-2, 895, 935 ngemali engange-R26.4 yamabhiliyoni;                 v. Kuliliswe abanikazi benarha abemukwa inarha phambilini ngemalli emabhiliyoni ama-R26.                           vi.  Amakhaya angaba zii-2 376 976 abuyiselwe inarha yawo ngehlelo lokubuyiselwa kwabantu inarhabo namkha lokuliliswa ngokwemukwa kwabo inarha;            vii.  IKomitjhini yokuBuyiselwa kwamaLungelo weNarha ihlelele ukuqedelela iimbawo ezima-339 zokubuyiselwa kwenarha kubanikazi emnyakeni weemali we-2024/2025.                      
4.  I-Lesotho-Highlands Tunnel Ivalelwa Ukulungiswa  4.1.  IKhabinethi ibikelwe ngokuvalwa komrhoba wePhrojekthi yokuPhakelana ngaManzi i-Lesotho Highlands Water Project, njengoba kwakuhleliwe ukuthi kuzokulungiswa umrhoba lo ukusukela nalili-01 kuSewula 2024 ukuyokufika nakama-31 kuNtaka 2025.                                                                                                                             4.2. Lomsebenzi wokulungisa ohlelelweko uqakathekile ukuvikela umthangalasisekelo eminye iminyaka ema-20-30, ngalokho-ke ukubhalelwa kukwenza lomsebenzi kungeza nengozi yokubhalelwa kudlulisela amanzi eRherhweni eliLungelelweko lomLambo iLigwa [i-Integrated Vaal River System (i-IVRS)], eliphakela amanzi athunyelwa yi-Rand Water emakhastameni wayo nakibo boke abomasipala be-Gauteng.                                                                                                          4.3. Icozululo elingeneleleko lokuhlola ingozi ekusebenzeni kwe-IVRS, enamadamu ali-14 alungelelweko, lenziwe mNyango wezaManzi nezokuHlwengisa (i-DWS). Lelicozululo lifakazele ukuthi igalelo lokuvalwa komrhoba phezu kwe-IVRS lizakuba lincani khulu njengoba phela ubunengi bamadamu aku-IVRS azele njenganje.                                          4.4. IKhabinethi ikutjhejile ukuqinteliseka kwamanzi okungakaphathelani nokuvalwa komrhoba wamanzi (ithaneli) e-Gauteng nakezinye iindawo zabomasipala beFreyistata, yatjheja godu nokuthi i-DWS isekele abomasipala ukuthi bakhulumisane nababelani malungana nokuvalwa kwe-Lesotho Highlands Tunnel.                                                   4.5.  IKhabinethi itjhejile nokuthi okhunye okungezelele khulu ekuqintelisweni kokutholakala kwamanzi e-Gauteng, kukwanda khulu namsinyana kwabantu abahlala kilendawo, nokungatjhejwa kuhle komthangalasisekelo, nokubhalelwa kokuthobelisa imithetjhwana kunye nokuriyada kokuphunyeleliswa kwesigaba sesibili sephrojekthi ye-Lesotho Highlands. Nokho-ke ukuphela kwesiGaba 2 sephrojekthi i-Lesotho Highlands kuzakwethula umthwalo nakungezelelwa ngamagadango athathwako wokulawula ukufuneka kwamanzi, ukusetjenziswa kwethekhnoloji etja yokunconcosela amanzi kunye nokulondwa ngendlela efaneleko komthangalasisekelo.                                                               4.6. IKhabinethi itjheje ukuthi i-DWS beyinande ibamba imihlangano yokulungela ukusebenza ukusukela ngoMhlolanja wee-2022 nabomasipala beFreyistata abathola amanzi emLanjeni i-Liebenbergsvlei ukuphungula ubungozi bokuqinteliseka kokutholakala kwamanzi ngesikhathi kusalungiswa emrhobeni wamanzi (ethanelini).   Nokho-ke kusese sitjhijilo ukuriyada kwabomasipala ukuphakamisa namkha ukulungiswa bekuvuselelwe umthangalasisekelo. IKhabinethi itjheje ukuthi i-DWS izakubeka ilihlo begodu lapho kunesidingo khona izakungena isekele abomasipalaba.                 5. Ukuqinteliswa/Ukulinganiselwa Kwamanzi E-Gauteng 5.1. IKhabinethi ibikelwe ngokuphunyeleliswa kwesiGaba 1 sokuqinteliswa kwamanzi e-Gauteng. Lokhu-ke kumphumela we-Rand Water njengoba ifike ezingeni lokugcina lokuphakela amanzi ku-IVRS.                                                                                                  5.2.  Ukufuneka kwamanzi e-Gauteng solo kusaya phambili, ngenca yokwanda kwabantu abahlala esifundenesi, nokwanda kwamanzi angangenisi imali emahlelweni wabomasipala, ekubalwa hlangana nawo nokudoswa kwamanzi ngokungasimthetho kunye namanzi angakafakwa emahlelweni wokubhadeliswa kwamanzi, nokubhalelwa kutjheja nokulonda amahlelo wamanzi okugcine kwenze ukuthi kuvuze amanzi amanengi khulu okugcine kufike ema-33% kibomasipala be-Gauteng.                                                     5.3. Njenganje ifuneko yamanzi ephezulu khulu emakhastameni wabomasipala be-Rand Water iseduze nokweqa umthamo wamanzi okhona, begodu inande iweqa loyo mthamo okhona ebutsengelweni bamanzi neenlulwini zamanzi ezikhona.                                       5.4. Ukubalekela ukuthi amanzi aqinteliswe ukudlula lokhu, abomasipala be-Gauteng kumele bakwenze iqalontanzi ukuphungulwa kwamanzi avuzako ethungelelwaneni labo lokuphakela amanzi, bebaqinise nesandla ekulinganiselweni kwabantu ukusebenzisa amanzi.                                                                                                                                          5.5.  I-DWS, ne-Rand Water kunye nabomasipala be-Gauteng babambisene nesiqhema seBulungelo lePhasi ngezaManzi, i-World Bank 2020 Water Resources Group ukuphumelelisa amajima wokuphandlulula nokwazisa umphakathi ngesidingo sokubatjalelwa kwamanzi, ngokusebenzisana nomphakathi nabarholli bamabhizinisi.                                                                                             E.  Ukuqatjhwa Koke ukuqatjhwa kulawulwa kufakazeleka kweencwadi zefundo ezikhambisana nomsebenzi umuntu aqatjhelwe wona kunye nokuhlanjululwa kwebizo lomuntu okufaneleko.                                                                                                          (a)    UNom. Captain Rufus Lekala oqatjhwe esikhundleni sokuba mPhathi oyiHloko (i-CEO) yesiGungu esiphethe zokuphepha emanzini weSewula Afrika, i-South African Maritime Safety Authority iminyaka emihlanu.                                                           (b)   UNom. Luvuyo Xola Ntoyi oqatjhwe esikhundleni sokuba ngu-CEO weBhodi yaManzi yeLigwa, i-Vaal Central Water Board iminyaka emihlanu.                                                                                                                          (c)  UNom. Gift Zowa oqatjhwe esikhundleni sokuba ngu-CEO we-Brandband Infraco iminyaka emihlanu.                                                                                                                                                    
F. Iminyanya Ezako  1.   ILanga LamaGugu1.1. ISekela likaMengameli u-Paul Mashatile uzokwethula ikulumo eqakathekileko emnyanyeni wokugidingwa kweLanga lamaGugu ngeLesibili nakama-24 kuKhukhulamungu 2024 e-Meqheleng Stadium e-Ficksburg ese-Freyistata, ngaphasi kommongondaba othi: “Sigidinga Ipilo Yamaqhawe Wekhethu Azidela Ngamathambo Neengazi Alwela Ikululeko Yethu.”                                                                                                                                     1.2.  Ekugidingeni leliLanga lamaGugu, sikhumbula amaqhawe aba madelakufa alwela ikululeko yethu, khulukhulu abalwelikululeko abakateleleka ukuthi baye ekudingisweni ngenca yombuso webandlululo (i-apartheid, bafika babhubhela kosozizwe.                                            1.3. Umnyanya wokubamukela uzokubanjwa nakama-27 kuKhukhulamungu 2024 mhla amathambo wabaZabalazi abambadlwana afika eSewula Afrika abuya e-Zambia ne-Zimbabwe, njengengcenye yeHlelo lokuBuyiswa kwabadingiswa amathambabo asala emazweni.                                                                                                                            1.4   Njengengcenye yokugidinga iNyanga yamaGugu, urhulumende uzokusingatha iFestivali yemiDlalo yeNdabuko ukusukela ngomhla wama-24 ukuyokufika kumhla wama-29 kuKhukhulamungu 2024 eFreyistata lapho kuzabe kutjengiswa khona imidlalo yendabuko, umvumo, ukugida, ukudla kunye namakghono wokusebenza ngezandla/wobukghwari.             2.  INyanga Yemisebenzi YomBuso (i-PSM)2.1. Njengoba sisagidinga i-PSM nje, iveke le urhulumende uphakamisa abasebenzi abakhamba phambili abasebenzela isitjhaba sekhethu ngokuzikhakhazisa nangendlela ehle ngokuhlukileko. Kileveke sizakubuye sicoce nangamaZiko we-Thusong (ama-Thusong Service Centre), asiza umphakathi ukuthi uthole ilwazi nezenzelwa zombuso.                                                
3.  IVeke YokuPhandlulula Ngabangezwako   3.1.  ISewula Afrika izokuhlanganyela nomphakathi wamazwe ngamazwe ekubekiseni iveke yabaNtu abaNgezwako ukusukela nakama-23 ukuyokufika nakama-29 kuKhukhulamungu 2024 ngaphasi kommongondaba othi: “Lima Indima Ekusekeleni AmaLungelo WeLimi Lamatshwayo.”                                                                                                                                                 4.  Umhlangano Weenkhulu We-Brazil, Russia, Indiya, China, NeSewula Afrika (i-BRICS)  4.1. Ukuzilungiselela umhlangano weenKhulu ozako we-BRICS womnyaka wee-2024 ozokubanjwa ukusukela nakama-22 ukuyokufika nakama-24 kuSewula e-Russia, iSewula Afrika ihlanganyele nabanye emihlanganweni embadlwana yokuzwakalisa ilizwi layo eendabeni eziqakathekileko beyikhuthaze iinrhuluphela ezikibo boke abantu kilabo enabo lapho.                                                                                                                                    
5. IKhonfrensi Yamazwe Ngamazwe Nge-Theory and Practice of Electronic Governance  5.1.  UmNyango wezabaSebenzi bakaRhulumende nokuPhatha (i-DPSA), ngokusebenzisana ne-School of Governance seYunivesithi ye-Witwatersrand uzokusingatha iKhonfrensi yamaZwe ngamaZwe yeHlandla le-17 ye-Theory and Practice of Electronic Governance (i-ICEGOV) ukusukela nalili-01 ukuyokufika nakama-04 kuSewula 2024 ngaphasi kommongondaba othi: “UkuThembeka NokuSebenzela iPhasi esiliFunako ngokuziPhatha okuLungileko.”                                                                
G.  Imilayezo 1.  Siyabathokozisa    IKhabinethi ithokozise yabe yezwakalisa neemfiselabuhle zayo kilaba abalandelako:

IsiQhema seSewula Afrika ngokusebenza kwaso kuhle okubabazekako emiDlalweni yama-Olimpiki yabanokuKhubazeka yomNyaka wee-2024 e-Paris, lapho bathumbe khona iimendlela ezintandathu.           
U-Simoné Kruger ngokuthumba kwakhe imendlela yegolide ephaliswaneni lokujikijela i-discus F38 emiDlalweni yama-Olimpiki yabanokuKhubazeka.   
 Umkwheli webhayisikili u-Nicolas Pieter du Preez ngokuthumba kwakhe ithusi ekorweni yabaduna i-H1 Individual Time Trial emiDlalweni yama-Olimpiki yabanokuKhubazeka e-Paris.
 U-Donald Ramphadi no-Lucas Sithole ngokuthumba kwabo ithusi badlala bagijima ngesihlalo esikhambako sabanokukhubazeka kuma-Quad Double emidlalweni yabanokuKhubazeka e-Paris.         
 Ama-Springboks ngokwehlula kwawo i-New Zealand ephaliswaneni lekutani yeenkutani zikaMakhakhulwararhwe. Ama-Springbok solo akakabukwehlulwa ephaliswaneni leenkutani ephaliswaneni leenKutani kuMakhakhulwararhwe begodu azokudlala ne-Argentina emdlalweni wawo olandelako.     
 Umvumi weSewula Afrika u-Tyla owenze umlando ngokuba mSewula Afrika wokuthoma ukuthumba unongorwana i-MTV Video Music Award.
 IsiQhema seSewula Afrika eKhonferensini yePhasi yamaKghonofundwa yomNyaka wee-2024 ngokubukisa ngamakghonofundwa namathalenta wekhethu.  
 IKhabinethi ithokozise ukwakhiwa kwedamu lokuthoma elibamba amanzi ngaphasi komlambo, i-Douglas Weir, eTlhagwini Kapa ngokubonwa kwalo yiKomidi yamaZwe ngamaZwe yokuSezela ngeKasa nokuKhambisa aManzi ngamaDreyini (i-International Commission on Irrigation and Drainage) ukuthi isiJamiso sePhasi esiliGugu sokuSezela ngeKasa.  Kungekokuthoma ukuthi isijamiso seSewula Afrika esisezela ngekasa sithumbe unongorwana.  Lelidamu elibamba amanzi elineminyaka eli-130 likhona litjhejwa lilondwe mNyango wezaManzi nezokuHlwengisa kanti-ke liyingcenye yomthangalasisekelo oyisika ye-Lower Orange Vaal Water User Assocaition esezela indawo ema-agere ayi-8 1113 yama-agere wekasa.       
 IKhabinethi ihlanganyele noMengameli Ramaphosa ekuthokoziseni oPhakemeko uMengameli Abdelmadjid Tebboune ngokukhethwa kwakhe ngobutjha esikhundleni sokuba nguMengameli we-People’s Democratic Republic of Algeria. IKhabinethi seyilindele ukusebenzisana noRhulumende kunye nanabantu be-Algeria ukuqinisa ubudlelwano bamazwe amabili la.   

                                                                                                                 2.  Silila Imbiko  IKhabinethi iyililela imbiko imindeni nabangani balaba abalandelako: 

UNom. Pravin Gordhan, owaqunga isibindi waphikisana nokuthunjwa kombuso, wasebenza ngamandla aphikelele ngokulonda ukusebenza komthetho nokubusa kuhle. Kiyo yoke iminyaka eminengi asebenzela isitjhaba embusweni, usebenze eenkhundleni zobungongqotjhe ezinengi wabuye wasebenza nanjengoKomitjhinara weZiko lokuButhelela umThelo leSewula Afrika (i-SARS).   Isandla asifakileko ekuthuthukisweni komnotho weSewula Afrika siqakatheke khulu, njengoba bekatjhumayela ivangeli lokusebenzela zoke izinto emkhanyweni nje, akhulumela ikambiso yokuthi umuntu agcine imisebenzakhe, asilwa nanobukhohlakali. Wayemtjhotjhozeli owayelwa nombuso webandlululo (i-apartheid) owasebenza ipilwakhe yoke alwela ukukhululeka kwesitjhaba sekhethu.        
UMm. u-Regina Brookes, umtjhotjhozeli owayelwa nombuso webandlululo (i-apartheid) oweqa umThetho owalela ukuZwana kwabaNtu namaKhuwa ngeminyaka yabo-1950 wabe wahlukunyezwa ngurhulumende wombuso webandlululo (i-apartheid) ngokuhlala nabantu abaNzima abe yena amumuntu omsikazi weKhuwa. Ngo-1955 wakhombela ukutloliswa ngobutjha abe liKhaladi, kobanyana azokukghona ukuhlala nabantu abaNzima.    
Umtloli odumileko, imbongi eyaziwako nomtjhotjhozeli uNom. James Matthews, umHlonitjhwa owatlonyeliswa ngoNongorwana i-National Order of Ikamanga. Wathokozwa ngonongorwana lo ngomnyaka wee-2004 ngokutlola kwakhe iincwadi ezifundwako, wafaka isandla esihle emsebenzini wababikiindaba, nokuzibophelela kwakhe ngakho koke emzabalazweni weSewula Afrika engabandlululiko.
 Usaziwako womvumo we-Kwaito uSandile Ngwenya, obekaziwa ngokuthi nguMapaputsi, obe nendima ehle ayilimileko ekuthuthukisweni komvumo we-kwaito.   
 Abalingisi u-Darlington Michaels, u-Sello Motloung no-Paul Lückhoff, abathuthukisa amafilimu walapha ekhethu nekoro yokuthabisa abantu ngomsebenzabo.   
 Usomahlaya obekangusaziwako obekadume ngelika- ‘Mfundisi Ntshebe’, obekasihlekisa besibulwe ziimbambo ngomvumo wakhe wamahlaya.                                                      

Imibuzo ingathunyelwa: kuMma. uNomonde Mnukwa – umJaphethe womKhulumeli kaRhulumende. Iselifoni: 083 653 7485"
"IsiTatimende SomHlangano WeKhabinethi WangeLesithathu, Ngomhla We-09 KuSewula 2024",10 Oct 2024,https://www.gov.za/news/cabinet-statements/statement-cabinet-meeting-9-october-2024-10-oct-2024,https://www.gov.za/nr/news/cabinet-statements/isitatimende-somhlangano-wekhabinethi-wangelesithathu-ngomhla-we-09,"A.  Ezingundabamlonyeni  
1.  Zomnotho   1.1.  ISewula Afrika: Indawo Abosomasiso Abenyula Ukusisa Kiyo  1.1.1.  IKhabinethi ikhulume ngemizwa emihle yabasisi esukela emavakatjhweni womsebenzi kaMengameli u-Cyril Ramaphosa obekavatjhe e-New York e-USA neSekela likaMengameli u-Paul Mashatile obekavatjhe e-London, e-United Kingdom (e-UK), ngokulandelana.               1.1.2.  Ihlelo likaMengameli langeqadi, ebelithomene nomHlangano wesiGungu seHlangano yeenTjhaba eziBumbeneko (i-UNGA) wehlandla lama-79, belimalungana nethuba lokuphakamisa iSewula Afrika njengelizwe abasisi abangenyula ukusisa kilo njengoba naye bekethula ikulumakhe e-New York Stock Exchange – eyimakethe yokuthengiselana ngeemali engekulu kinazo zoke ephasini.  1.1.3.  Ijima leSekela likaMengameli le-UK ne-Ireland lokukhuthaza amasiso beliphethe hlangana nalo nekulumo yeMakethe yeeMali ye-London, i-London Stock Exchange (i-LSE) malungana nesidingo sokwandisa amasiso eSewula Afrika. I-LSE iyimakethe yeemali eqakatheke khulu ukuzidlula zoke e-Europe solo kwangomnyaka wee-2023.                       1.1.4.  Bobabili uMengameli u-Ramaphosa baneSekela likaMengameli u-Mashatile nabebabaphekelele bezwakalise amaqalontanzi kaRhulumende weBumbano (we-GNU), lapho iqalontanzi eliphambili kinawo woke kukuphumelelisa ukuhluma komnotho oqalelela umuntu woke nokuvulwa kwemisebenzi namagadango athathelwe ukuphumelelisa amaqalontanzi abekiweko. Babuye babeka nomsebenzi esele uthonyiwe ngehlelo lokwenza amatjhuguluko aqakathekileko azakwakha ummoya nobujamo    obuhle bamasiso.  Ihlelo lamatjhuguluko aqakathekileko lilungelelwa yi-Ofisi kaMengameli neZiko leeMali zeNarha nge-Operation Vulindlela                                                        1.2.  IsiGaba sesiBili Sokusebenzisana Kwakarhulumende Namabhizinisi    1.2.1.  IKhabinethi yemukele ukusikinyiswa kwesiGaba sesiBili sokuSebenzisana kwakaRhulumende namaBhizinisi esinqophe ukuphumelelisa amagadango amaqalontanzi eendaweni ezikhethiweko ekuqalwe kizo zokukhambisa msinyana indlela eya ekuhlunyisweni komnotho nekuvulweni kwemisebenzi, ngokwandiswa kwamasiso nekulethweni kwamatjhuguluko wamsinyana, kobanyana kuzokwenza bungcono amazizo wesitjhaba soke.                         1.2.2.  Ngokusebenzela ukusekela amagadango karhulumende, iinKhulu eziPhetheko (ama-CEO) ezingaphezulu kwe-130 zamabhizinisi amakhulu walapha eSewula Afrika zibuthelele imithombo yamandla, ekubalwa kiyo nelwazi elikhethekileko lokulungisa umraro wokuqinteliswa kwegezi esele ungasekho njenganje, zisekela ukuphunyeleliswa kweTlhatlha lemiSebenzi nePahla eKhanjiswako, iHlelo lokuTjhugululwa kweVisa, kunye nepi yokulwa nobulelesi nobukhohlakali ngesikhathi sesiGaba sokuThoma.               1.3.  Amatjhuguluko WeVisa Ayagazedwa 1.3.1.  IKhabinethi yemukele ukugazedwa kwehlelo elitjha le-Visa eSewula Afrika njengegadango eliqakathekileko lokubiza amakghonofundwa wamazwe ngamazwe namasiso, nokukhuliswa kwezevakatjhobukelo nokwakha imisebenzi,.               1.3.2.  UNgqongqotjhe wezangeKhaya uDorh. Leon Schreider, ugazede amatjhuguluko la, okungenye ipumelelo ngaphasi kwe-Operation Vulindlela.              
1.4.  Ukusetjenziswa Kwemithetho Yezabasebenzi   1.4.1.  IKhabinethi iwubukile umsebenzi otjhujileko wokuhlanganyela imizamo edoswa phambili mNyango wezokuQatjha nezabaSebenzi (i-DEL) wokuqinisekisa ukuthi abaqatjhi bathobela bebakhambisane nemibandela yokuqatjhwa kwabasebenzi.               1.4.2.  Solo umBuso weHlandla leKhomba uthome ukusebenza, i-DEL seyihlawulise amacala angaphezulu kwe-R10 leengidi kubaqatjhi abephula umthetho ebubulweni lamahotela abasolo baphikelele ngokuqatjha amaphandle anganamaphepha. Lokhukuhlola kufana nalokhu okwenziwa ebubulweni lamathraga ukuqinisekisa ukuthi abaqatjhi bahlonipha imilayelo umThetho wemiBandela esiSekelo yokuQatjha we-1997 (umThetho 75 we-1997).                                         1.4.3.  Umsebenzi wokuhlolokhu ubuye waveza nalapho imiThetho yezabaSebenzi ingathotjelwa khona, njengomrholo ongaphasi kwesilinganiso sobuncani bomrholo, nokudoselwa imali ngokungasimthetho, kunye namahlelo atlhayelako wezokuphepha nezepilo emsebenzini.                                                                                
1.5.  IHlelo Lesikhatjhana Lokuphumuza Umqatjhi Nomsebenzi (i-TERS)1.5.1.  IKhabinethi yemukela ukukhutjhulwa kwesabelo seemali se-TERS ukusukela ema-R400 weengidi ukuyokufika ku-R2.4 wamabhiliyoni kilomnyaka weemali ophezulu.                                                                       1.5.2. Ukukhutjhulwa kwemalokhu kuyingcenye yegadango urhulumende akhambela ngalo phambili ukulekelela ekulondweni kwemisebenzi ngokusiza iinkhampani ezizithola zisebudisini beemali ngenca yobujamo bezomnotho obumbi, ngaleyindlela kuzokukghonakala ukuphungula ukudilizwa kwabasebenzi.                                              
2.  Ukulwisana Nobulelesi Nobukhohlakali   2.1.  Ubulelesi   2.1.1.  IKhabinethi inyefule ukurhayilwa kwabantu abali-18 eLusikisiki nabanye abantu abasithandathu abarhayilwe ngokudutjulwa beluse umphakathi KuQumbu ePumalanga Kapa.               2.1.2.  IKhabinethi yemukele ukuthathwa kwamagadango msinyana kwathunyelwa isiqhema sabathobelisimthetho esikhethekileko sayokuphenya ngalezizehlakalo zokurhayilwa kwabantu ngokudutjulwa, umsebenzi waso esele uthomile ukuthela, njengoba umsolwa munye ohlotjaniswa nesehlakalo sokubulawa kwabantu abali-18 eLusikisiki selakhe wavela ekhotho nje.                                   2.1.3.  IKhabinethi ithokozele ipumelelo yamajima abekadoswa phambili ngezobuhloli e-Verulam ne-High Flats KwaZulu-Natal. Ejimeni le-Verulam amapholisa aragelele ugozolo nongomunye wabosolwa abazunywa khulu ngamacala wokuhluthula iMali eKhanjiswako khona KwaZulu-Natal. Umsolwa loyo ubulewe adumuzana namapholisa ngemva kobana yena adumuze amapholisa. Ngokunjalo, kudunyuzwe kwabulawa abasolwa ababili becala lokubulawa kwabantu abalikhomba e-High Flats lokhuya nabadumuzana namapholisa.                   2.1.4.  IKhabinethi ikhuthazekile ngokuqina kwepumelelo yokusebenza kwe-Operation Shanela. Ngesikhathi esiyiveke esidlulileko, bangaphezulu kwe-10 000 abasolwa ababotjhelwe amacala ahlukahlukileko anjengewokubulala, wokukata, wokuphatha iingidi ngokungamthetho, ukudlelezela amabhizinisi kunye nabakhukhuthisa iindakamizwa zekhokheyini emadoyelweni wobungeno elizweni lekhethu.                          2.1.5.  IKhabinethi ibuye yabuka ijima elihlanganyelweko eLimpopo lapho kuvunjululwe khona ilabhorathri yeendakamizwa e-Lebowakgomo, kwathathwa iindakamizwa zemali elinganiselwa eengidini ezine zamaranda, kwabotjhwa abasolwa abathathu.           2.2.   Silwa Nobukhohlakali   2.2.1. IKhabinethi yemukele ukubotjhwa kwabanqophisi bamafemu wezobunjiniyera amathandathu ababekwe icala lokukhohlisa okusithiweko ehlelweni lokuHlomisa abaNtu abaNzima ngaMandla womNotho (i-BEE) nokukhwatjaniswa kwamathenda wemali ema-R400 weengidi kwa-Eskom ne-Sasol.                                                      
2.3.  Inturhu Eqothele Bobulili Obuthileko Nokubulala Abasikazi (i-GBVF)2.3.1.  Ukugwetjwa komkatimjeje uNkosinathi Phakathi isigwebo esisilinganisoliqha esihle sedilikajele yeminyaka ema-42 eKhotho ePhakemeko ye-Gauteng kuthumela isiyeleliso esibukhali kilabo abenza amacala we-GBVF, isiyeleliso esithi abantu bekhethu angeze babotjhelelwe ngemgodleni zizenzo zelunya zabakati nezinye izephulamthetho.                                                                       2.3.2.  IKhabinethi ibawa woke amaSewula Afrika ukuthi ababike emapolisteyitjhi, namkha afowunele inomboro engabhadalelwako yokuLwa noBulelesi ethi 086 00 10111, boke abatlhurhelisi bamacala we-GBVF namkha amanye amacala wenturhu phezu kwabantu abacaphazeka lula – abantwana,  abantu abadala namkha abantu abanokukhubazeka.                                                                         3. Ukubusa Nokulawula
3.1. Malungana nokugcina isithembiso esenziwa ngesikhathi seKulumo kaMengameli yeVowudi ngeSabelo seeMali sokusebenzisana ngokubambisana naborhulumende beemfunda nabekhaya ukulungisa iintjhijilo zezenzelwa, uMengameli u-Ramaphosa uzokudosa phambili ibandla leenthunywa zamalunga weKhabinethi kukhulunyiswane naboNdunakulu naboSomkhandlu.                 3.2. Ivakatjho lokuthoma lizakuba seLimpopo ngeLesihlanu somhla wo-01 kuSinyikhaba 2024, lilandelwe livakatjho lokuya KwaZulu-Natal ngeLesine womhla we-07 kuSinyikhaba 2024.                                              
4.  Ukuvikeleka KweHlalakuhle Yomphakathi 4.1.  Ubujamo Bezulu Obumbi     4.1.1.  IKhabinethi ikhuthaza amaSewula Afrika ukuthi ahlale atjhejile abe ayelele neenyeleliso zobujamo bezulu ezivela e-Ofisini yobuJamo beZulu (i-SAWS). Solo buphikelele ubumbi bobujamo bezulu obusahlele ilizweli, njengoba sekuqhele ukukhithika kwegabhogo okungakavami nje, iinkhukhula, amawuruwuru wezulu, amawuruwuru wommoya kunye nomtjhiso obabulako, koke okubangwa kutjhugulukatjhuguluka kwetlayimethi. Iinyeleliso zobujamo bezulu zaziswa kizo zoke iinkundla zeembikiindaba, ngitjho nemirhatjhweni erhatjhela imiphakathi.                                                                                4.1.2.  Khona duze nje iKhabinethi izokuthola iHlelo eliBuyekeziweko eliLungelelweko lokuLawula iHlekelele neNdlela yokuThathwa kwamaGadango, ekubalwa kikho nokusekelwa ngeemali kokuvuselela nokulungisa lapho umonakalo udlule khona.                           4.2.  Ikundla Yokuthoma Yelizweloke Yehlelo Lokuhlaliswa Kwabantu Emadrobheni nemiThethokambiso eLawula Ukuhlala Emadrobheni4.2.1.  UmNyango wezokuHlaliswa kwabaNtu nomNyango wezokuBusa ngokuBambisana neeNdaba zeNdabuko, i-South African Cities Network kunye nehlelo lokuHlaliswa kwabaNtu le-UN (i-UN-Habitat) bewusingethe iKundla yamalanga amathathu yokuKhulumisana engeyokuThoma yeSewula Afrika yokuHlalisa abaNtu emaDrobheni nePhasini Loke neyomThethokambiso weeNdawo zemaDrobheni eSewula Afrika.  Ikundla le ibuthelele abasebenzisani bomphakathi abangabaqakathekileko kobanyana bazokulungisa iintjhijilo ezikhona, basebenzise ngokupheleleko amathuba wokukhula kweSewula Afrika ngobudrobha.                                              4.2.2.  Ikundla le iphakamise ukuqakatheka kokulawulwa kokukhula msinya kobudrobha beSewula Afrika malungana nokujamelana nezehlakalo ezikulu ezenzakalako njengokutjhugulukatjhuguluka kwetlayimethi, iinthuthi ezisebenza kuhle nethekhnoloji etsengileko nengakasilaphazeki.                
4.3.  Ukubuyiswa Kwamathambo Wabalwelikululeko BeSewula Afrika 4.3.1.  IKhabinethi ikwamukele ukubuya kwamathambo wabalwelikululeko abangcwatjwa eZimbabwe ne-Zambia basekudingisweni. Ukubuya kwamathambo wabo eSewula Afrika ekhululekileko neyombuso wentando yenengi kukuphumelela kwesiNgeniso somThethosisekelo we-1996 weRiphabhligi yeSewula Afrika, wona osilayela ukuthi ‘sithobe amanceba wokuqalangana kwesikhathi esidlullileko, sakhe umphakathi osekelwe ngamagugu wentando yenengi, ngobulungiswa bomphakathi kunye nangamalungelo wobuntu asisekelo.’                            4.3.2.  Leligadango liyingcenye yePhrojekthi yokuBuyiswa kwabaDingiswa, enqophe ukunikela ilizwe lekhethu nemindeni ithuba lokuhlonipha isikhumbuzo salabo abalwela ikululeko nobulungiswa, nelokunikela urhulumende ithuba lokuhlonipha nokuvuselela amagama walabo abazidela iingazi namathambo balwela ikululeko yelizwe lekhethu.                      4.3.3.  ISewula Afrika solo isathokoza izwelano lamazwe ngamazwe wona anikela abalwelikululeko indawo yokuhlala, abasekela, abe abapha ngitjho nendawo yokugcina yokuphumula.                                                                      
4.4.  Zemidlalo  4.4.1.  IKhabinethi ibawa amaSewula Afrika ukuthi atjengise isekelo lawo kumendi we-Mamelodi Sundowns neBafana Bafana u-Ronwen Williams, owenyulelwe ukuba hlangana ne-10 labomendi abaphambili ephasini loke emnyanyeni wabonongorwana i-Ballon d’Or ye-Yachine Trophy, ngokuvowuda ku-https://www.lequipe.fr/en/special/selection/ballon-dor-2024/section/the….                                                                                                              4.4.2.  U-Williams umdlali wokuthoma weSewula Afrika ukwenyulelwa ku-Yachine Trophy kibonongorwana be-Ballon d’Or. Umnyanya wehlandla lama-68 wabonongorwanaba uzokubanjwa ngomhla wama-28 kuSewula 2024.  Bekube mzukwanokho, singavowudela u-Willams ngesiNgisi nangesiFrentji.                                                                
5.  Zamazwe Ngamazwe 5.1.  Isiqunto Se-UNGA Nge-Israyeli NePalestina  5.1.1 IKhabinethi isemukele isiqunto se-UNGA esibe mlando esithe kukwephula       umthetho ukuhlalisa abantu bakwa-Israyeli e-East Jerusalem, e-West Bank kunye ne-Gaza, sabe salayela nokuthi aphume aphele amajoni wakwa-Israyeli nawo woke amaphandle akileziindawo.                                                                      5.1.2 Lesisiqunto asikaqakatheki endabeni yeSewula Afrika eKhotho yamaZwe ngamaZwe (i-ICJ) nje kwaphela, kodwana amazwe athuthukileko anjenge-Spain, ne-Belgium, ne-Japan ahlanganyele nobunengi bamazwe asemkhakheni onca ngeSewula yephasi ukusekela isiquntwesi.                                                                          
5.2.  IVakatjho Lomsebenzi EmBusweni We-Lesotho  5.2.1 IKhabinethi ilitjhejile iVakatjho lomSebenzi lomBuso we-Lesotho likaMengameli Ramaphosa ngomhla we-04 kuSewula 2024, lapho bekamenywe khona   nguNdabezitha iNgwenyama u-Letsie III. Ngesikhathi sevakatjhweli, uMengameli Ramaphosa ukhambele umnyanya wokugidinga iLanga leKululeko ye-Lesotho lomnyaka wehlandla lama-58 nelomNyaka wamaKhulu amaBili i-Lesotho yaba khona, wabe waba namezwi awatjhiyako kiloyo mgidingo wesikhumbuzo samagugu anothileko wabeSuthu.               5.3.  Ipi Ethuweleleko E-Sudan 5.3.1.  IKhabinethi ikutjhejile ukuqina kwepi elwa e-Sudan yabe yabawa boke abantu be-Sudan ukuthi balandele ikomba ye-AU neBandla leHlanganisela leemPhathimandla zikaRhulumende ngezeTuthuko ukuqeda ipi le. ISewula Afrika ilungele ukusiza abantu be-Sudan–abalimi bendima nabanye ababelani abafaneleko – ngelwazi elikhethekileko enalo, kobanyana bazokufunisana isisombululo esizakuletha ukuthula kwasafuthi e-Sudan.                                                
B.  Ezibikelwe IKhabinethi  
1.  Umbiko Ngokuqedwa Kwehlolo Yendlela Yokuphila Kwamalunga Weenkhundla Zabaphathi Eziphezulu (ama-SMS) 1.  IKhabinethi ibikelwe ngendima esele yenziwe ngomsebenzi we-e-Disclosures yamalunga we-SMS yabe yabuka indima eyenziweko ebala nokuthotjelwa kwemibandela ngokupheleleko minyango karhulumende omkhulu neyeemfunda eli-147 keli-160 yabe yatjheja nephenyo elikhona kilawo malunga angakhange athobele imilayelo nemibandela.                                                                   2. IKhabinethi ikhwezelele umNyango wezabaSebenzi bakaRhulumende nokuPhatha ukuthi uqalelele ukudlulisela ihlelo le-eDisclosure kibomasipala.                                                                                            
2.  Umbiko Ngokusungulwa Kwerejista Yokukhalima Kiyo Yomithathu Imikhakha Karhulumende 2.1.  IKhabinethi ibikelwe ngendima esele ikhanjiwe ngokusungulwa kweRejista yokuKhalima kiyo yomithathu imiKhakha kaRhulumende yabe yasekela isiphakamiso sokuhlanganisa iRejista eKulu yokuKhalima ngehlelo likarhulumende le-PERSAL kunye nangehlelo lokurholela abasebenzi kiborhulumende beendawo,  ukuba nelwazi nomkhanyo omuhle ngeemphathimandla eziqatjhwa ukube amagamazo abalwa ezintweni ezingakalungi, neemphathimandla ezithokoze umsebenzi, namkha neemphathimandla eziqotjhwe emsebenzini.                                                                                                    
C.  Iinqunto ZeKhabinethi  
Imithethomlingwa
1.  UmTlamo WomThethomlingwa WeKhampani Yeembaseli ESewula Afrika (i-SANPC) 1.1.  IKhabinethi ivumele ukudluliselwa ePalamende komThethomlingwa i-SANPC wee-2024. UmThethomlingwa lo uvula ithuba lokuvulwa kwekhampani yombuso, ekuyinto eqinisa isiqunto esathathwa yiKhabinethi ngomhla we-10 kuMgwengweni 2020 sokuhlanganisa i-PetroSA, i-South African Gas Development Company (i-Gas) kunye ne-Strategic Fuel Fund Association.                   1.2.  Amandla wokutsenga eendaweni ngeendawo eSewula Afrika aphethwe khulukhulu ziinKampani ze-Oli zamaZwe ngamaZwe (ama-IOC), okuyingozi ekutholakaleni kweembaseli eziyitlelezi, njengoba ama-IOC avala ubutsengelo bawo nje. UmThethomlingwa ophakanyiswako lo ubeka i-SANPC ebujameni obuhle bokuba ngekhamba phambili elizweni loke engathola amalungelo wokuthungatha i-oli nerhasi ngokwayo bese iba godu namatjhere ngendlela yomBuso emalungelweni wangeqadi.                                                2.  UmTlamo WomThethomlingwa Weembaseli Wee-2024            2.1.  IKhabinethi ivumele ukukhutjhelwa emphakathini komtlamo womThethomlingwa weembaseli. Umnqopho womThethomlingwa lo kuqinisekisa ukuvikeleka nokutholakala kweembaseli ze-petroleum nokuthuthuka ngenaneko kwekoro ye-petroleum, ekubalwa nokufakwa kwemikhiqizo yesimodeni ehlanzeke ngcono kunye neensetjenziswa ezivuselelekako ezizakwenza ubungcono emvangweni weembaseli.                            2.2.  UmThethomlingwa lo uzakusiza kumaqalontanzi karhulumende nekuhlelweni ngobutjha komnotho nekuvulweni kwemisebenzi ehlelweni lokuphathwa nokulawulwa kwekoro yeembaseli kanti godu uzakusiza ngokulungisa iinlilo ezimbadlwana ezikhe zezwakala malungana ngomThetho we-1977 wokuphathwa kweenSetjenziswa ze-zeemBaseli, (umThetho 120 we-1977.)                                      3. UmThethomlingwa Otjhugulula UmThetho WezePilo NokuPhepha Eemayini    3.1.  IKhabinethi ivumele ukudluliselwa ePalamende komtlamo womThethomlingwa oTjhugulula umThetho wezePilo nokuPhepha eeMayini.                                                                                                        3.2.  Umtlamo womThethomlingwa lo unqophe ukutjhugulula umThetho we-1996 wezePilo nezokuPhepha eeMayini (umThetho Nomboro 29 womNyaka we-1996) ngokuhlela ngobutjha iindlela zoburhiyarhiya bokusebenza, nokuqinisa ukuthotjelwa kwemilayelo, nokuqiniswa kwesandla emacaleni nekuhlawuliseni, kunye nokutjhugululwa kweenhlathululo ezithileko.                3.3.  Umtlamo womThethomlingwa uzakuqinisekisa, hlangana nokhunye, ukuthi amazinga wepilo nawokuphepha asetjenziswa ngendlela elungileko, asetjenziswe abe enziwe ngcono eemayini, ngaleyindlela kuzokuphunguka abantu ababhubha basemsebenzini eemayini, kuphunguke nokulimala kwabantu nokuguliswa kwabantu msebenzi abawusebenzako.                                                 D.  UkuqatjhwaKoke ukuqatjhwa kulawulwa kufakazeleka kweencwadi zefundo ezikhambisana nomsebenzi umuntu aqatjhelwe wona kunye nokuhlanjululwa kwebizo lomuntu okufaneleko.                                                                                                        
1.  UNom. Nkululeko Lwazi Mahlangu, oqatjhelwe isikhundla sokuba liSekela likamNqophisi-Zombelele: ZokuLawula ukuPhatha, ubuNgozi nokuThotjelwa kwemiLayelo emNyangweni wemiSebenzi yemBusweni nezomThangalasisekelo.                                                                                   2.  Ukuqatjhwa Kwamalunga WeBhodi YesiJamiso SoBukhongozelo BaManzi EBhalule Elikhamba ELimpopo:(a)  U-Adv. Thato Goodness Moeeng (uSihlalo);(b)  UNom. Nandha Govender (iSekela likaSihlalo);(c)  UNom. Francois Joubert;(d)  UMm. u-Phathutshedzo Mudzanani;(e)  UDorh. Vhahangwele Bologo Akwinekomi;(f)  UNom. Nkhangweni Lawrence Rambau;(g)  UNom. Dikgole Timothy Seroka;(h)  U-Adv. Reinette Mary Rosey; kunye (i)   No-Adv. Elanie Broekman.
E.  Iminyanya Ezako  
1.  INyanga YezokuThutha 1.1.  Umnyaka lo kuhlangana iminyaka eli-19 yeNyanga yezokuThutha kuSewula ngaphasi kommongondaba othi: “Senza okunengi ngokuhlanganyela.” Iminyanya yeNyanga le izokunqopha ukutjengisa umthangalasisekelo womphakathi nemisebenzi esolo iya phambili yokwenza ubungcono emisebenzini yomphakathi ngokusebenzisana nabo boke abasebenzisani.                                         1.2.  Iyabonakala indima eyenziwako kezokuthuthwa kwemithwalo solo kwavulwa iKundla yokuNikelana ngemiKhumbulo lakwa-Transnet (i-War Room), njengoba seyenzelwe ubungcono bokusebenza nje esiporweni seentimela zokuthutha ipahla nemadoyelweni wemikhumbi.                                                                       1.3.  Urhulumende uzakubuye atjengise amaphrojekthi aqakathekileko wokwakha iindlela, ekubalwa kiwo ukulungiswa kweendlela i-N2/N3 KwaZulu-Natal ne-Moloto Road ehlanganisa isifunda seMpumalanga nese-Gauteng, godu iMpumalanga ne-Limpopo.       1.4.  IsiJamiso seenTimela eziThutha abaNtu (i-PRASA) naso sesilime indima ebonakalako ngokuvulwa ngobutjha kweemporo ezimaqalontanzi ezisiPoro se-Germiston-Katlehong-Kwesine, esisalingelelwako njenganje, ne-Cape Town Central Line, ekuhlelwe ukuthi iphele nakuphela umnyaka weemali ophezulu lo.                    
2. INyanga YezokuThuthukiswa KweHlalakuhle yoMphakathi  2.1. USewula ubuye godu abe yiNyanga yezokuThuthukiswa kwezeHlalakuhle, kanti-ke urhulumende unqophe ukuphandlulula ngemiSebenzi yomNyango wezokuThuthukiswa komPhakathi.                                    2.2.  Ngenyanga le kuzakuba namavakatjho wokukhambela iindawo ngeendawo elizweni lokeli ukuhlanganisa umphakathi nezenzelwa zomphakathi, namahlelo wokuthuthukisa bekubanjwe nemikhulumiswano yomphakathi, namahlelo wokubutha abantu abazakwenza umsebenzi namahlelo wokusekela nokukhuthazela ukwenza ubungcono bepilo babantu abathintekako.                       3.  IKhonfrensi Yomlando Ococwako Yaqobemnyaka Elizweni Loke 3.1.  ISewula Afrika isingatha iKhonfrensi yomLando oCocwako yaQobemnyaka ukusukela ngomhla we-07 ukuyokufika kumhla we-11 kuSewula 2024 oLundi, KwaZulu-Natal.                                        3.2.  Ekhonfrensini yomnyaka lo, kuzokuqalwa khulukhulu ilwazi lalokho isitjhaba esikukhumbula ngehloko kwaphela, elingakatlolwa namkha lilondwe ngezinye iindlela emaziko welizwe naweemfundeni zokulonda ilwazi lezinto.                                                   4.  INyanga YokuPhandlulula NgePilo YeNgqondo 4.1.  USewula yiNyanga yokuPhandlulula ngePilo yeNgqondo, enqophe ukufundisa umphakathi ngepilo yengqondo yomuntu nokuwukhuthaza ukuthi utjheje ukuphila kuhle kwengqondo yawo.  Sikhuthaza amaSewula Afrika ukuthi afune isizo nesekelo, godu abahloniphe nalabo abagula ngengqondo.                                                                
5.  UmHlangano WeHlanganisela Ye-Brazil, i-Russia, i-India, i-China ne-Sewula Afrika (we-BRICS) 5.1.  UMengameli Ramaphosa uzokuya emhlanganweni omKhulu weHlanganisela yamaZwe we-BRICS e-Kazan, e-Russia, ukusukela ngomhla wama-22 ukuyokufika kumhla wama-24 kuSewula wee-2024.                                                                                           5.2.  UmHlangano we-BRICS weHlandla le-16 ngaphasi kommongondaba othi: “Siqinisa Ihlelo Elimahlangothinengi LeTuthuko ELungileko NokuVikeleka ePhasini,” uzakucocisana ngeendaba ezimalungana nerhwebo nepolitiki yephasi loke bekukhuthazwe ukusebenzisana hlangana kwamazwe amalunga.                                                              
6.  ILanga LeKululeko YeemBikiindaba 6.1.  NgoMgqibelo, ngomhla we-19 kuSewula, iSewula Afrika izabe itjheja iLanga leemBikiindaba ukukhumbula izinto ezenzeka ngomhla we-19 kuSewula wee-1977 (i-Black Wednesday) mhlazana kuvalwa umlomo iinhlangano ezili-19 ze-Black Consciousness Movement kunye namaphephandaba amabili. ISewula Afrika yentando yenengi seyikhambe indima ekulu ngokuphakamisa ikululeko yeembikiindaba nekululeko yokuzwakalisa lokho umuntu afisa ukukuzwakalisa.  Ilungelo lokuzwakalisa lokho umuntu afisa ukukuzwakalisa ngokukhululeka kusekelwa mThethosisekelo weSewula Afrika.                                                                                     7.  Imbizo KaMengameli Yehlelo LokuThuthukiswa KweeYingi  (i-DDM) 7.1.  UMengameli u-Ramaphosa uzokudosa phambili iMbizo ye-DDM eya eMgababa eThekwini Metropolitan, KwaZulu-Natala ngeLesihlanu womhla wobu-8 kuSinyikhaba 2024.                                                                                        7.2.  IKhabinethi ikhombele zoke izakhamuzi zeMgababa namaphethelo ukuthi zize embizweni zizokukhulumisana nabajameli bazo bembusweni ngeensombululo zeentjhijilo eendaweni zemakhabo, zithole neendlela ekungenziwa ngcono ngazo izenzelwa zazo.     8.  Ukuhlolwa Kwabafundi BakaMethrikhi (be-NSC) 8.1.  IKhabinethi ifisela iTlasi kaMethrigi yoMnyaka wee-2024 okuhle kodwa ekuhlolweni kwayo kokuphela komnyaka kwakaMethrikhi (kwe-NSC) okuthoma ngomhla wama-21 kuSewula 2024, ibe ibawa nababelethi nabakhulisi babantwana ukuthi babasekele abantwababo ngalesisikhathi esiqakathekileko ekhambeni labo lezefundo.                                                                         8.2.  I-NSC solo isaqakatheke kangako, begodu ivula amathuba amahle khulu ebantwini abatjha bekhethu.                                                                                G.  Imilayezo
1.  Siyabathokozisa IKhabinethi ithokozise yabe yezwakalisa neemfiselabuhle zayo kilaba abalandelako:  •  IsiQhema sezomThetho seSewula Afrika e-ICJ ngokwethweswa kwaso unongorwana wesine we-Steve Biko/Frantz Fanon Award ngeKululeko yeNgqondo.  Unongorwana lo ngewokubathokoza ngomsebenzi wabo wokusekela isiVumelwano sokuKhandela nokuJezisa iCala lokuRhayila e-Gaza. Amalunga wesiqhemesi ngilawa: John Dugard - SC; Adila Hassim - SC; Tembeka Ngcukaitobi - SC; Blinne Ní Ghrálaigh - KC, Max du Plessis - SC, Vaughan Lowe - KC, Tshidiso Ramogale, Sarah Pudifin-Jones kunye no-Lerato Zikalala.                                •  UPhrof. Salim Abdool Karim no-Phrof. Quarraisha Abdool ngokuthumba kwabo unongorwana ohlonitjhwa khulu i-Lasker Award ngomsebenzabo wokusebenzela umphakathi basenza irhubhululo le-HIV lokuhlenga abantu.                                                             •  U-Relebogile Maloma, umfundi weGreyidi 3 onesibindi owelatjhwa nge-chemotherapy yokwelapha ikankere notitjherakhe uMm. uNqobile Mbatha, ngokuthokozwa kwabo ngokuhlanganyela uNongorwana oKhethekileko obuya kuNgqongqotjhe, i-Special #MyTeacher Award, ngendaba yabo ekhuthazako. Nanyana bekaphethwe yikankere nje u-Relebogile, ngesekelo elisemeleleko likatitjhere wakhe uMm. uMbatha, ukghonile ukwenza umsebenzakhe wesikolo ngitjho alele esibhedlela. UMm. uMbatha wenzile ukuthi u-Relebogile angasaleli emva ngomsebenzakhe wesikolo nakasesibhedlela, wamlekelela ukuthi ahlale athola isizo ngeemfundo zakhe, akghone nokuthintana nanabafundi betlasi yakhe. Ngemizamo yakhe yokusebenza ngendlela engakavami, u-Relebogile akhange agcine ngokwenza umsebenzakhe wesikolo asesibhedlela, kodwana umsebenzakhe uwenze kuhle okubabazekako, kangangoba ubalwe hlangana netjhumi labafundi abasebenze kuhle khulu etlasinakhe – ukube kanti woke umsebenzakhe bekawenza asesibhedlela.  Indababo ibufakazi obunamandla khulu emandleni wetjhuguluko lesisa nezwelo lokuzinikela ekufundiseni, nemandleni wokubambelela komphefumulo womuntu.                                                      •  UMm. u-Melisa Carol Du Plessis (NgokuSebenza kuHle ngaPhezu kokwEnza ekuFundiseni uGreyidi R {i-Excellence in Teaching Grade R}); •  UMm. uBonisiwe Happiness Maphumulo (NgokuSebenza kuHle ngaPhezu kokwEnza ekuFundiseni iFundo yamaBanga aPhasi {i-Excellence in Primary School Teaching}); •  UMm. uNthabiseng Mavis Mateba (NgokuSebenza kuhle ngaPhezu kokwEnza ekuFundiseni i-Life Skills kwaGreyidi 1-6 {i-Excellence in Life Skills Teaching, Grade 1-6});•  UMm. uKoliwe Doris Mbatha (NgokuSebenza kuHle ngaPhezu kokwEnza ebuRholini befundo yamaBanga aPhasi {i-Excellence in Primary School Leadership});•  UNom.  Thapelo Jacob Mthimkhulu (NgokuSebenza kuHle ngaPhezu kokwEnza ekuFundiseni eSekhondari {i-Excellence in Secondary School Teaching});•  UMm. u-Rose Martha De Jonker (NgokuSebenza kuHle ngaPhezu kokwEnza ebuRholini beSekhondari {i-Excellence in Secondary School Leadership}); •  UNom. Tiisetso Daniel Chaka (NgokuSebenza kuHle ngaPhezu kokwEnza ekuFundiseleni iinDingo eziKhethekileko {i-Excellence in Special Needs Teaching}); •  UNom. Mbongiseni Cyril Dlamini (NgokuSebenza kuHle ngaPhezu kokwEnza ebuRholini beenDingo eziKhethekileko {i-Excellence in Special Needs Leadership}), •  UNom. Itumeleng Esau Jr Komane (NgokuSebenza kuHle ngaPhezu kokwEnza ekuFundiseni iFundo eLekelelwa yiTheknoloji {i-Excellence in Technology-Enhanced Teaching and Learning}); •  UMm. Maserole Mojela (NgokuSebenza kuHle ngaPhezu kokwEnza ekuFundiseni iSayensi yeMvelo {i-Excellence in Teaching Natural Sciences}); •  UMm. u-Motlatso Lucia Maake (NgokuSebenza kuHle ngaPhezu kokwEnza ekuFundiseni i-Physical Science {i-Excellence in Teaching Physical Science}); •  UNom. Ethon Alexander (NgokuSebenza kuHle ngaphezu kokwEnza ekuFundiseni iMethemethiksi, GET {i-Excellence in Teaching Mathematics, GET}); UNom. Sithembiso Eugene Mahlalela (Ngokusebenza kuHle ngaphezu kokwEnza ekuFundiseni iMethemethiksi, FET {i-Excellence in Teaching Mathematics, FET}); •  UNom. Derek Swart (othole i-Kader Asmal Lifetime Achievement; no •  Mm. uNtombozuko Mkizwana (othole i-National Best Teacher Award {unongorwana kaTitjhere obaDlule Boke}). •  Ama-Springboks, isiqhema sekhethu sakamakhakhulwararhwe, ngokuthumba kwaso ngokuqaqada phezu kwezu kwesiqhema se-Argentina nangokuthola unongorwana weenKutani zikaMakhakhulwararhwe wee-2024.                                                                 •  IsiQhema seBholo eRarhwako seSewula Afrika sabeSana abangaPhasi kwama-20 wemiNyaka, esijayeleke ngelaMajita, ngokuthweswa kwaso unongorwana i-TotalEnergies CAF Under-20 Africa Cup of Nations nangokulungela kwaso ukuyokudlala emidlalweni yephaliswano labangaPhasi kwama-20 weminyaka (i-2025 U-20 Cup of Nations.)                                                           •  I-Motorsport South Africa, ngokuthola kwayo indawo ku-World Rally-Raid Championship (i-W2RC), ezakudlalelwa eSewula Afrika ngomnyaka wee-2025.                             •  U-Zoalize Jansen van Rensburg, ngokwethweswa uNongorwana kaNomhlekhabo wePhasi weSewula Afrika wee-2024. U-Zoalize uneminyaka eli-18 ubudala kanti-ke uzokujamela ilizwe lekhethu ePhaliswaneni leHlandla lama-72 likaNomhlekhabo wePhasi ngeNyanga kaMhlolanja wee-2025.                                                                                          •  Abathumbi bamakoro ngamakoro behlandla lokuthoma le-SAICA South African in Australia Awards.  Unongorwana we-CEO uthethwe ngu-Manana Johnson ngokubonisa kwakhe amandla wamakghono ahlukahlukileko emakorweni anjengokwakhiwa komphakathi, uBuntu, ilitho umuntu angalenza emphakathini kunye nokusebenzisana kwakhe nelutjha.                                                                                                               2.  Silila Imbiko •  IKhabinethi ithumele amagama wokududuza kuRhulumende nabantu be-Democratic Republic of Congo ngebangamatlhuywo yengozi yesikebhe eLitsheni i-Kivu ngoMgqibelo womhla we-05 kuSewula wee-2024, lapho kubhubhe khona abantu.                                                              IKhabinethi iyililela imbiko imindeni nabangani balaba abalandelako:
•  UMfundisi owaziwako u-Ray McCauley, omsunguli nomtlami we-Rhema Bible Church nowakhe waba ngomunye waboSihlalo ababephathiseneko emKhandlwini i-National Interfaith Council of South Africa.                                                                                     •  IJaji laphambilini u-Willem Heath – owaba nguSihlalo weKomitjhana yePhenyo ka-Heath eyayiphenya ngobukhohlakali, ngokukhwabanisa nangemisebenzi ephambuke endleleni ePumalanga Kapa, kanti godu wakhe waba nanga siKhulu esasiphethe iPhiko laboFokiso eliKhethekileko (i-SIU) ukusukela ngomnyaka we-1997 ukuyokufika emnyakeni wee-2001.                                     •  Usaziwako womvumo we-Gospel u-Solomon Molokoane, obekadume ngegama lakhe lesiteji, lika-‘Solly Moholo,’ obe sikhuthazo, waba mthobi wemimmoya yethu wabe wasithokozisa ngeengoma zakhe.                                   •  USiphiwe ‘General GTZ’ Sibisi, obekangowokuphela emalungwini wesiqhema somvumo we-Kwaito i-Chiskop obekasasele, eyenza umsebenzi osisekelo wokusungula nokuthuthukisa umvumo we-Kwaito elizweni lekhethweli.                                                    3.  Isimemezelo Somphakathi     a.   IKhabinethi ibawa boke abantu elizweni lekhethweli ukuthi basebenzise amanzi ngokuwanconcosela, ngoba amanzi solo ayindlala elizweni leSewula Afrika, kanti-ke njenganje sisahlelwe kutlhayela kwamanzi. Khulukhulu-ke sikhwezelela izakhamuzi ze-Gauteng nezaKwaZulu-Natala, lapho sekubekwe khona imilayelo yesilinganiso samanzi (1) nesilinganiso (2); nje-ke iKhabinethi ibawa izakhamuzi ukuthi ziyithobele lemibandela yesilinganiso samanzi.                                                                               b.  Amanzi ayipilo, asebenzise ngokutjheja.                                                          
Isitatimende Sikhutjhwe: NgezokuThintana kukaRhulumende nokuNikela ngeLwazi (i-GCIS)Imibuzo ingathunyelwa: kuMm. uNomonde Mnukwa – umJaphethe womKhulumeli kaRhulumendeIselifowuni: 083 653 7485"
"NgomHlangano WeKhabinethi WangeLesithathu, 23 kuSewula NewangeLesithathu, 06 kuSinyikhaba 2024",13 Nov 2024,https://www.gov.za/news/cabinet-statements/statement-cabinet-meeting-23-october-and-6-november-2024-13-nov-2024,https://www.gov.za/nr/news/cabinet-statements/ngomhlangano-wekhabinethi-wangelesithathu-23-kusewula-newangelesithathu-06,"A.    Ezingundabamlonyeni
1.    Zokuphepha Nokuvikeleka  1.1.    Amagulo Nokufa Okubangelwa Kukudla1.1.1.    IKhabinethi ibikelwe ngamagulo nokubhubha kwabantu okubangelwa kukudla okunetjhefu eendaweni ngeendawo elizweni lekhethweli, lapho kubhubhe khona ngesihluku abantwana, abanye balaliswa esibhedlela e-Gauteng, eMpumalanga, ePumalanga Kapa, KwaZulu-Natala neFreyistata.                                                      1.1.2.     UMengameli uzokukhuluma nesitjhaba ngamagadango athathwa ngurhulumende ukulwa nalobubujamo bezinto.                                                     1.1.3.     Kusesenjalo, umNyango wezePilo ulayele iHlangano yeZifo eziThathelanako (NICD) ukuthi ilandelele beyiphenye ngokuthi itjhefu efakwa ekudleni le ibuyaphi, ifakwa bobani ekudleni, bese yenza iimphakamiso zamagadango ekufuze athathwe.                                                 1.1.4.     UmNyango wezokuBusa ngokuBambisana nezeNdabuko, ngokusekelwa mNyango wezokuThuthukiswa kwamaBhizinisi amaNcani neKomidi eHlanganyelwe miNyango ehlukahlukeneko ngokuLawulwa kweHlekelele ugazede umtlamo wemithetho yaboMasipala ezakuLawula imiNotho yemaLokitjhini, ngomnqopho wokuhlanganisa abomasipala bahlanganyele umsebenzi munye babe bathathe namagadango afanako malungana neminotho yendawo eqalelela umuntu woke, bekukhalinywe namabhizinisi angasi semthethweni emalokitjhini.                         1.1.5.    IKhabinethi itjhiriye imindeni, abangani nabafundi ebebafunda nabantwana ababulewe kukudla ukudla okunetjhefu, yabe yabathumela namagama wokubaqinisa nalabo abasalulamako.                                                                                                      
1.2.     Ukulwisana Nobulelesi     1.2.1.     IKhabinethi ikuhlabile ukubulawa okunganangqondo kwakaNkosikazi Thenjiwe Eunice “Nogcinile” Mtirara eMqhekezweni Place ePumalanga Kapa, yabe yadlulisa amagama wokududuza ebuKhosini bamaDlomo nakibo boke ubuKhosi babaThembu. Abathobelisimthetho bazakusebenza ngabo abenzi balelicala.                                                       1.2.2.    IKhabinethi ibuye yasisola kumbi nesenzo sokukatwa kwabafundi abahlanu ababuye badlelezelwa bakhonjwe ngeengidi ema-ofisini wakhona eMqhekezweni.                                                                                 1.2.3.    I-NATJOINTS ilayelwe bona iqede ukuthuwelela kobulelesi msinyana, ekubalwa kibo nokubulawa kwabantu ePumalanga Kapa, ibe iqinisekise nokuthi zoke iinlelesi nabaphembi bobulelesi bayabotjhwa.               1.2.4.    IKhabinethi ilibukile ijima lezobuhloli ebelidoswa phambili yi-NATJOINTS (ipi yokulwa nokumayina okungekho emthethweni neleVala’Umgodi) elenze ukuthi kugcine kubotjhwe abafukuzi bemayini abangasi semthethweni abangaphezulu kwe-1000 eemayini ezingasasebenziko e-Orkney eTlhagwini Tjingalanga, solo kwangepelaveke yomhla ama-02 Sinyikhaba 2024.                                 1.2.5.     IKhabinethi iyithokozele imizamo yokuqinisa amandla wamapholisa ngokungezelelwa kwamapholisa azii-2 800 asandukubandulelwa ubupholisa emapolisteyitjhi welizweli loke. Amanye amapholisa azii-2000 asabandulelwa ubupholisa njenganje azokuqeda ukubandulwa ngoNobayeni 2024, ngalokho-ke azabe selalungele ukusebenza ngamaholideyi wokuphela komnyaka aseduze nokuthoma la.                                            1.2.6.    IKhabinethi ibawa woke amaSewula Afrika ukuthi asebenzisane namapholisa ekulwisaneni nobulelesi ngokubika izehlakalo zobulelesi enomborweni yokubika ubulelesi ethi: 0800 10111, nenomborweni yokubika amaCala wokwEnziswa ngokuKatelelwa, ethi: 080 091 1011, ngamacala aphathelene nokwenziswa ngokukatelelwa.                                          
2.      Iindaba Zamazwe Ngamazwe  2.1.    Sibala Amalanga: Isikhundla SobuNgameli SeSewula Afrika EsiQhemeni Sama-20 Wamazwe (G20) 2.1.1.    Sesithomile ukubala amalanga wokufika kwelanga lokuthoma lokobana iSewula ingene esikhundleni sayo sokwEngamela i-G20 ukusukela nali-01 kuNobayeni ukuyokufika nakama-30 kuSinyikhaba 2025, ngaphasi kommongondaba othi: “Ukuzwelana, Ukulingana Nokubambelela.”                                                                             2.1.2.    UmHlangano omKhulu wabaRholi lo uzokubanjelwa eJwanisbhege, e-Gauteng kanti-ke i-IMC isebenzisana nezinye iimfunda ukusingatha imihlangano yaboNgqongqotjhe neenQhema zomSebenzi. Ihlelo lomsebenzi we-G20 eSewula Afrika sizalisikimisa ngomhla li-1 Nobayeni 2024.                                                                                                  2.1.3.    ISewula Afrika izakuhlanganyela namanye amazwe emhlanganweni weenKhulu ze-G20 ngomhla we-18 ukuya nakali-19 Sinyikhaba 2024, e-Rio de Janeiro, e-Brazil.                                                                                                  
2.2.    IKhotho YezoBulungiswa Yamazwe Ngamazwe (i-ICJ)  2.2.1.    IKhabinethi ikuthokozele ukummangala kweSewula Afrika ku-ICJ, okutjengisa ukuthi uRhulumende wakwa-Israyeli usephule kangangani isiVumelwano sokuRhayilwa kwabaNtu ngokwephula imibandela yesivumelwano ngabomu nangokubulala amaPalestina ahlala eGaza.                  2.2.2.    Umtlolo wesimmangalo wamakhasi angaphezulu kwe-1300 – osekelwe bufakazi obubonakalako nokuthunjwa kwenarha – uphethe ubufakazi bezenzo zokurhayila kwelizwe lakwa-Israyeli nokubhalelwa kwalo kukhandela ukubaselwa kwezenzo zokurhayilwa kwabantu nokujezisa labo ababasela ukurhayilwa kwabanye nabaraga wona umsebenzi wokurhayila abantu.                                                                                      2.2.3.    Ukufakwa kwalesisimmangalo kwenziwa ngesikhathi lapho u-Israyeli aqinisa khona ipi yokubulawa kwezakhamuzi ezingasi sepini eGaza begodu unqophe nokulandela yona indlela leyo ngokubhubhisa i-Lebanon. Isimmangalwesi nofana umtlolo lo usikhumbuzo emphakathini wephasi ngamacala welunya enziwa phezu kwabantu bePalestina nesidingo sezwelo lokuqeda lebangamatlhuwo.  Isimmangalwesi godu silandela eenyaweni zesivumelwano seHlangano yeenTjhaba eziBumbeneko sokusola izenzo zikarhulumende wakwa-Israyeli ngesihluku asenza abantu bePalestina.                                                      
2.3.    Ukuthuthukiswa Kwehlelo Lentando Yenengi Ephasini   2.3.1.    IKhabinethi ithokozisa aborhulumende nabantu beRiphabhligi ye-Botswana, be-Mozambique, kunye nebe-United States (US) ngokuragwa ngepumelelo kwamakhethwabo wamhlaphanje.                2.3.2.    IKhabinethi ibuka ihlanganisela ye-Umbrella for Democratic Change e-Botswana ngepumelelo yayo ngaphasi kwesandla saloyo osenDleleni yokuba nguMengameli uDuma Boko, yabe yathokozela nokutlanywa kwamahlelo wokuyamisela umbuso ophumako esigabeni esitjha sombuso kaMengameli omutjha u-Boko.                                               2.3.3.    IKhabinethi ithokozisa okhethelwe ukuba nguMengameli omutjha e-Mozambique u-Daniel Chapo nesiqhema sakhe se-FRELIMO, ngokwehlula kwaso ikhetho ngemva kobana sekuminyaka ema-32 sibusa lesisiqhema, solo sathoma ngemva kokutlikitlwa kwesiVumelwano sokuThula, ekungiso ekwaqedwa ngaso ipi yomkhaya bekwathoma ukusebenza iinqhema zepolitiki ezihlukahlukileko e-Mozambique. Inturhu esolo iphikelele le ngemva kwekhetho iyaphazamisa, ngalokho-ke zoke iinqhema ezinghonghoyilako kufuze zisebenzise iindlela zomthetho ezaziwako nezikhona ukusombulula iinghonghoyilo zazo zekhetho, bese ziragela phambili ngokwakhela esisekelweni sokuthula sesiVumelwano sokuThula nesokuBuyisana seMaputo.                                                                                               2.3.4.    IKhabinethi ithokozisa naloyo okhethelwe ukuba nguMengameli omutjha we-US u-Donald Trump ekhethweni ebelibanjwe mhlana ama-5 kuSinyikhaba 2024. ISewula Afrika ilindele ukusebenzisana ngobuduze khulu no-Trump eenyangeni ezizako ezili-12, emveni kobana uMengameli Ramaphosa azabe selathethe isikhundla sobeNgameli be-G20 mhlana li-1 kuNobayeni 2024.                                                                
3    Iindaba Zerhwebo   3.1    Umphumela Wevakatjho Lombuso Nokuhlanganyela Ekundleni Yokusebenzisana Kwe-China Ne-Afrika (i-FOCAC)    3.1.1    IKhabinethi ibikelwe ngomphumela weVakatjho lomBuso lamhlapha nje elibe yipumelelo e-People’s Republic of China ngomhlangano we-FOCAC ebewubanjelwe e-Beijing, China, ukusukela nakama-2 bekube nakama-6 kuKhukhulamungu 2024. IKhabinethi itjheje imiphumela eqakathekileko nasi elandelako ngeSewula Afrika:                  3.1.2    Isivumelwano sokutjhugulula isijamiso serhwebo sibe nobungako obungezelelweko bomkhiqizo, khulukhulu isivumelwano sokurhwebelana ngerherho lepahla eli-100 engezelelwe ubungako bayo, ebuya lapha eSewula Afrika, i-China engayiqalelela ukuyithenga.                      3.1.3    Ngaphezu kwalokho, iSewula Afrika yenze isivumelwano sokusebenzisana ne-China ngemilandelande yehlelo lokukhiqiza okuphathelene nokuqedwa kwerhasi esilaphaza ummoya, nemisebenzi ebudijithali, zokuthutha nezemithombo yamandla. Lokhu kusebenzisana kuzakuhlahla indlela yokukhuthaza amasiso eenkoloyini zegezi, ekukhiqizeni amabhethri, isilulu sokubulunga igezi, neendawo eziKhethekileko eziKhonjiweko zomNotho nezokuThuthukiswa kwamaBubulo.                                                        3.1.4    Abasisi be-China abaqakathekileko e-Shenzhen ne-Beijing bezwakalise irhuluphelo yokukhulisa amasiswabo namkha bangene emasisweni webhoduluko elingakasilaphazeki.                  3.1.5     Ngesikhathi somhlangano we-Business Forum, kutlikitlwe iimVumelwano zokuZwana (MoU) ezisithandathu ezinqophe ukukhuthaza ukusebenzisana hlangana neenjamiso zama-China neenkhampani zeSewula Afrika neenHlangano zokuThuthukisa ngeeMali, ngomnqopho wokuqinisa ukusebenzisana okuzakukhuthaza ukuthuthuka kwamabubulo eSewula Afrika, kukhuthaze ukusebenzisana kwetheknoloji okuzakukhuthaza ukuqedwa kwerhasi esilaphaza ummoya emakorweni aqakathekileko weSewula Afrika nemilandelande yamahlelo wokukhiqiza, nokukhuthaza amasiso ekorweni yegezi evuselelekako.                                                                              3.1.6    Iimvumelwano ezitlikitlwe ngurhulumende nezitlikitlwe yikoro yangeqadi zizakusiza ekugijimiseni amasiso akhuthaza ummoya otsengileko nebhoduluko lapho irhasi yakhona iphasi khona, akhuthaze amandla wokusungula emisebenzini, akhuthaze amandla wokusungula eeNdaweni eziKhethekileko zomNotho neeNdaweni zamaFemu (Industrial Parks).                                                                                                         4    Zomnotho 4.1    Isabelo SeeMali SokuKhibelela (i-MTBPS) 4.1.1    IKhabinethi yamukele i-2024 MTBPS, eyenza zisebenze iinthembiso zikaRhulumende weBumbano zokulandelela ukuhluma komnotho kwamsinya, nokuqalelela umuntu woke, nokubambelelako, okuzakwakha umphakathi olungileko nolinganiseke ngcono ngokuqotjha ubuchaka, kuqedwe nokutjhiyana kwabantu ngendima, kuphele nokutlhogeka komsebenzi.                                                           4.1.2    Ukusimelela kweemali zombuso ngebanga lesandla esihle sokulawula ukusetjenziswa kweemali zombuso nokubhadalwa kweenkwelede zawo kuqinisekisa ukuthi ilizwe lekhethu lingakhwezelela ukuhluma komnotho ukube ngahlanye kuqalelelwa ukuthi abantu abacaphazeka khulu hlangana nathi solo bayasekelwa ngamahlelo wokulekelela umphakathi.                                                                                                           4.1.3     IKhabinethi isekela iinsika ezine zokuphakamisa umnotho ngokusimelela komnotho opheleleko, nangokuphumelelisa amatjhuguluko aqakathekileko, nangokwakha amandla wokusebenza kombuso nangokwandisa ukusimelela komthangalasisekelo womphakathi. Ilizwe lekhethweli godu lisendleleni yokususwa erhelweni elithiyeleleko lesiQhema samaGadango weeMali (i-FATF), njengombana besele selilungise amakoro ali-16 kama-22 azakhonjwa ngaphambi kokuhlolwa ngobutjha kwe-FATF ngomnyaka wee-2025.                                                                                                            4.1.4    I-MTBPS iyingcenye yomjikelezo wesabelo seemali esivulekileko nesiphendulelwako esivumela ukuhlelela iimali phambili kwesikhathi esilingeneko neside.  Godu ibuye ivumele amaSewula Afrika ukuthi alawule iminyango neenjamiso zombuso kobana zizokwazi ukuphendulela iimali ezizisebenzisileko, ibuye godu inikele abasisi ithemba ngendlela yomnotho ekhanjwa lilizwe lekhethu.                      
4.2    Zevakatjhobukelo 4.2.1     Ukusikinyiswa kweJima lezeVakatjhobukelo leHlobo lelizweli kukhuthaza amaSewula Afrika neemvakatjhi ephasini loke ukuthi ahlolisise ngamagugu wezevakatjhobukelo atholakala kizo zolithoba iimfunda zekhethwapha.                                                                                     4.2.2     Ijima i-Gimme Summer – Sho’t Left Campaign lizokwendlala okutholakala ehlelweni lezevakatjhobukelo kobanyana azokwanda amaSewula Afrika azakuthokozela, ahlolisise abe abone ubuhle obufihlekileko obudosa amehlo kilelilizwe.                                                       4.2.3      Ngokuqinisa ikoro yezevakatjhobukelo, iKhabinethi ithokozele ukugazedwa kwehlelo lezevakatjhobukelo i-Trusted Tour Operator Scheme (TTOS), elihlalisa kuhle ihlelo lokubawa amavisa eenqhemeni ezikulu zevakatjhobukelo ezibuya e-China ne-Indiya.                 4.2.4     Lelilhlelo lilungisa okutlhayelako emahlelweni wezangaphandle kanti linqophe ukudosa ezinye iimvakatjhibukeli ezivela e-China ne-Indiya, njengombana eemvakatjhinibukeli zephasi loke ezivakatjhela iSewula Afrika ezili-1.8% zazo kungezivela e-China, bese kuthi ezima-3.9% kube ngezivela e-Indiya.                                                                           4.2.5     Iinkhampani zokuvakatjha ezinekareko zingathola ihlelweli ngokuvakatjhela ku: https://touroperator.dha.gov.za: 8443 namkha zingene kusizasithungelelanisi nge-TTOS ku: www.dha.gov.za.                4.2.6     Ukudlula lapho, irherho le-Visa le-inthanethi (e-Visa System) yelizwe ivulekele amazwe ama-34 kobanyana iimvakatjhibukeli zamazwe lawo zizokukghona ukuthumela iimbawo zazo zamavisa nge-inthanethi ngaphandle kokuvakatjhela ama-ofisi wobuzenda namkha ama-ofisi ajamele amazwe wemakhabo.                                                                              5    Iindaba Zamanzi  5.1    Ihlelo Lesikhatjhana Lokuphakisa Abantu Be-Hammanskraal Amanzi Wokusela5.1.1    IKhabinethi ithole umbiko wendima eyenziwe mNyango wezaManzi nezokuHlwengisa okuzakwenziwa ngawo umsebenzi wokutholela iDorobha leTshwane amanzi wokusela kobanyana lizokwazi ukuje liphakela abantu be-Hammanskraal amanzi wokusela.                  5.1.2    Umraro wamanzi osolo uthuwelele e-Hammanskraal neendawo eziyibhodileko solo uyithinta kumbi ipilo yabantu; kufaka hlangana nokuliyeka komsebenzi wokutjhejwa kwepilo emaziko wezepilo wendawo, njengesibhedlela se-Jubilee.                                                                                                         5.1.3     IDrobha le-Tshwane njenganje liphethe ihlelo lama-R278 weengidi lokulungisa ubuTsengelo baManzi i-Rooiwal Wastewater Treatment Works (WWTW).                                                                                                5.1.4     Kulindeleke ukuthi ukukhuphula amandla wokusebenza we-Rooiwal WWTW kuzakubiza imali elinganiselwa emabhiliyoni amabili wamaRandi. IKhabinethi ibikelwe ukuthi iDrobha leTshwane imali yokuraga iphrojekthi le kuzakufuneka ukuthi iyithole emalini i-Tshwane eyingenisako, ngokuboleka, namkha ngemali eyabelwe ukwakha nokuThuthukisa iiNdawo ezimaDrobha (Urban Settlements Development Grant) ebuya emNyangweni wezoHlaliswa kwabaNtu.                      5.1.5    Ngomnyaka wee-2023, umNyango wezaManzi nezokuHlwengisa walayela i-Magalies Water ukulamula ngokurhabekileko malungana nomThetho wezaManzi we-1997 (umThetho 108 we-1997), nokutlama ube wakhe ubutsengelo bamanzi obutjha e-Klipdrift Water Treatment Works hlanu kwe-Hammanskraal.  Lokhu-ke kuzakusiza ukuphungula iintjhijilo zamanzi, bekuveze neensombululo ezizakuhlala isikhathi eside.  Lobubutsengelo bamanzi obungezelelweko buzakuthumela amanzi kezinye iinlulu zamanzi erherhweni lokuphakela amanzi ledrobheli, kobanyana kuzokungezeleleka ukutholakala kwamanzi wokusela ahlwengekileko e-Hammanskraal.                                                                                             5.1.6    Urhulumende ukhwezelela abantu be-Hammanskraal neendawo eziyizombelezileko ukuthi babekezele njengombana kusenziwa umsebenzi lo nje. Isigaba sokuthoma kulindeleke bona siphele mhlana ali-15 kuSinyikhaba 2024.  Lokhu-ke kuzakwenza bona iDrobha le-Tshwane likghone ukufikisa amanzi ahlwengileko wokusela kezinye iindawo ze-Hammanskraal.                                                                                     5.2    Iinkwelede Abomasipala Abazikweleda Amabhodi Wamanzi       5.2.1     IKhabinethi ibikelwe ngezamva nje ngezinto ezenzekako ngeenkwelede abomasipala abazikweleda amabhodi wamanzi, esolo ziya ngokwanda nokukhuphuka, kangangokuthi nakama-31 kuRhoboyi 2024, abomasipala bebakweleda amabhodi wamanzi imali ema-R23 wamabhiliyoni.  Leziinkwelede zilengisela amabhodi wamanzi nekoro yoke yamanzi eliweni elimbi leemali. UNgqongqotjhe wezaManzi nezokuHlwengisa u-Pemmy Majodina mhlapha nje ukhe wabonana nabomasipala abambadlwana abangabhadaliko, abazibophe ngokuthembisa ukuthi bazokubhadala.                     5.2.2     IKhabinethi phambilini yavumela ukuthi kusungulwe iKomidi eHlanganyelwe miNyango kaRhulumende (IMC) kobanyana izokulungisa iindaba zokubhadalwa kweenkwelede ngesikhathi. I-IMC izakubuye ikwenze kube liqalontanzi ukubhadalwa kweenkwelede zabomasipala emabhodini wamanzi, khulukhulu kilawo mabhodi alengela emtjhonweni.                                                                                       5.3    Ukuqinteliswa Kwamanzi E-Gauteng  5.3.1     IKhabinethi ibikelwe ngesigaba soku-1 sokuqinteliswa kwamanzi e-Gauteng esele sisebenza njenganje ngebanga lokufuneka kwamanzi ukudlula amanzi akhona, okubangwe kukwanda khulu kwabantu, nokuzidosela amanzi ngokungemthetho, nokuvuza kwamanzi nokudlala ngamanzi kilesisifunda.                                                      5.3.2     Isilinganiso sokusetjenziswa kwamanzi e-Gauteng malitha ama-279 emuntwini ngamunye, ngelanga linye, ukube kanti kamanye amazwe ephasini lokeli umuntu ngamunye usebenzisa i-173 yamalitha ngelanga linye.  Nanyana abomasipala bamadrobha amakhulu e-Gauteng sebaqinteliselwe amanzi abekwa esigabeni soku-1 nje, kuncani khulu okwenziwa bomasipala besifundesi ukwenza abantu ukuthi bathobele umlayo wokuqinteliswa lo.                                                            3.3 UNgqongqotjhe wezaManzi nezokuHlwengisa noNdunakulu we-Gauteng babawe abomasipala ukuthi bakhuphule isigaba sokuqinteliswa kwamanzi sibe sigaba 2, esizakuphekelelwa yihlawulo nakube abasebenzisi bamanzi abathobeli isilinganiswesi.                           5.4    Ukusungulwa KweKomidi YemiRaro YaManzi Elizweni Loke   5.4.1    IKhabinethi isisekele isiqunto sikaMengameli sokuthi kusizwe umsebenzi owenziwa liSekela likaMengameli njenganje ngokukhuphulela umraro wamanzi ezingeni lehlekelele, kuvulwe neKomidi yeHlekelele yaManzi ezakuhlanganisa iqhinga lamagadango womraro wamanzi, ilethe izazi zamanzi kobanyana zizokulamulela ilizweli kilesisitjhijilo esirhatjheke nelizwe loke kiboRhulumende beeNdawo.                                                                                                6    Zomphakathi   6.1    Ukutlikitlwa KomThethomlingwa Wokuhlukana Ube MThetho    6.1.1    IKhabinethi   ikuthokozele ukukhutjhwa kweentifikethi zomtjhado wama-Muslim zokuthoma ezima-33 ezikhutjhwe mNyango wezangeKhaya, ngemva kokutlikitlwa komThethomlingwa oTjhugulula umThetho wokuHlukana, otlikitlwe nguMengamali Ramaphosa ngoMrhayili wanonyaka.  UmThethomlingwa lo utjhugulule umThetho wokuHlukana we-1979 (umThetho 70 we-1979) kobanyana uvumele ukuba semthethweni komtjhado wama-Muslim, ube uphephise neenrhuluphelo zabantu abasikazi nabantwana bama-Muslim  nakube kuyahlukanwa.                                                                                             6.1.2    Amatjhuguluko ekufuze ngabe kade enzeka la atjengisa ukuthi ilizwe lekhethu lizimisele kangangani ngokuqinisekisa ukuthi ayavikeleka amalungelo wabantu abasikazi nabantwana bama-Muslim wokulingana, wesithunzi, wokuthola isizo lobulungiswa, newokuvikeleka okuhle kwabantwana abasese ngaphasi kweminyaka yobudala, njengombana kusitjho umThethosisekelo weRiphabhligi yeSewula Afrika we-1996.                                                                                6.1.3     Godu aphumelelisa nokuqinisa amandla wokubumbanisa umphakathi, wokwakha isitjhaba, wokuhlanganyela ubuzwe newokuhlonitjhwa kwamasiko ngokwahlukahluka, newokuhlonipha imihlobo yekolo ngokwahluka kwayo.                                                            
B.    Iinqunto ZeKhabinethi     1.    Iinqunto Zomhlangano WeKhabinethi WangeLesithathu, 23 Sewula 2024  
1.1.    IKhetho LaboRhulumende BeeNdawo Lomnyaka wee-2026   1.1.1.    IKhabinethi ivumele ukusungulwa kweKomidi eHlanganyelwe miNyango yaboNgqongqotjhe ezakwenza amalungiselelo weKhetho laboRhulumende beeNdawo lomnyaka wee-2026/27.                                              1.1.2.    Njengoba ikhetho elidlulileko laborhulumende beendawo labanjwa ngomhlaka 1 kuSinyikhaba 2021 nje, ikhetho labomasipala elilandelako lizakubanjwa hlangana kwamhlana ama-2 kuSinyikhaba 2026 ukuya nali-1 kuMhlolanja 2027.  I-IMC izakuthwalwa nguNgqongqotjhe wezokuBusa ngokuBambisana nezeNdabuko, kanti-ke amalungayo minyango karhulumende eqakathekileko eqinisekeni ukuphunyeleliswa kwekhetho.                                                                   1.1.3.    IKhabinethi ibuye yaqala yabe yavumela iindlela ezizakulawula ukubekwa kwenani lamakhansela azakusebenza kumasipala ngokwesiGaba 20 (1)(a) somThetho weenJamiso zikaMasipala.        1.1.4.     IKhetho laboMasipala lomnyaka wee-2026 lizakuba ngelehlandla lesithandathu solo ilizwe lekhethu langena ehlelweni lentando yenengi ngomnyaka we-1994. I-IMC izakusebenzisana neKomitjhini yezeKhetho eziJameleko (IEC) nezinye iinjamiso ezifaneleko ezizakusebenzela ukuqinisekisa ukuthi ihlelo lokulungiselelwa kwekhetho likhamba kuhle, nekhetho nalo likhambe kuhle.                                                                            
2.    UmThethomlingwa   2.1.    UmThethomlingwa OTjhugulula UmThetho Wokusebenzisana Kwakarhulumende Nabanye Aborhulumende, womnyaka wee-2024   2.1.1.    IKhabinethi ivumele ukumenyezelwa komThethomlingwa wee-2024 wezobuDlelwano baboRhulumende kobanyana umphakathi uzokuphefumula ngawo. UmThethomlingwa lo unqophe ukwenza amatjhuguluko emThethweni wezobuDlelwano baboRhulumende (umThetho 13 womNyaka wee-2005) kobanyana imikhakha ehlukahlukileko karhulumende izokusebenza ngokulungelelana.2.1.2.    Amatjhuguluko la azakulungisa esinye seengaba zomThetho lo esele siphelelwe sikhathi bewuqinisekise nokuthi imikhakha karhulumende emithathu iyasebenzisana ukwethula ngcono izenzelwa zomphakathi ngokufikelela iindingo zabantu.                                                                                  2.1.3.     ISahluko 3 somThethosisekelo sifuna yoke imikhakha karhulumende isebenzisane ngokulekelelana nangokuthembana, hlangana nokhunye, yakhele ubudlelwano obuhle, ibe isekelane.  Hlangana nalokhu-ke, umThethomlingwa wezobuDlelwano baboRhulumende uzakukghonakalisa ukulungelelana kokuphunyeleliswa kwemithethokambiso nemithetho karhulumende, hlangana nayo ekubalwa nokuthi imisebenzi eyenziwa ngurhulumende ikhambelane, nezenzelwa urhulumende azenzela abantu zikhambe kuhle zisize abantu, imithethokambiso yeluswe ibe iphunyeleliswe kuhle.  Amatjhuguluko wemithetho le azakubuye asekele neHlelo lokuThuthukiswa kweeNyingi elinqophe ukwenza ubungcono nokuqinisa ihlelo lobudlelwano baborhulumende.                        
3.    Iinqunto ZeKhabinethi Zomhlangano obanjwe nakasi-6 kuSinyikhaba 2024    
3.1.     IJima LamaLanga Ali-16 Lokulwa Nenturhu Eqothele Bobulili Obuthileko Nokubulawa Kwabantu Abasikazi (i-GBVF)  3.1.1.      IKhabinethi ivumele umqondo weJima lee-2024 lamaLanga ali-16 lokuLwa neNturhu Eqothele Bobulili Obuthileko Nokubulawa Kwabantu Abasikazi (i-GBVF), ngaphasi kommongondaba othi: “Ama-30 Weminyaka Yokukhuphula Ukuhlanganyela Amagadango Wokuqeda Inturhu Kabasikazi Nebantwaneni,” ogandelela ukuqakatheka kwendlela yokuhlanganyela komphakathi ekulweni ne-GBVF nokuqakatheka kokuhlanganyela kwamakoro woke esibopheni somsebenzi.                                                                                                  3.1.2.      Emnyakeni lo kuhlangana iminyaka ema-26 iSewula Afrika yathoma ukuhlanganyela eJimeni lamaLanga ali-16 we-GBVF, elizokuthoma nakama-25 kuSinyikhaba 2024 e-Royal Bafokeng Stadium eTlhagwini Tjingalanga.                                                                                                           3.1.3.      Lokhu-ke kusekela ijima lephasi loke elithoma mhlana ama-25 kuSinyikhaba (ekuliLanga lamaZwe ngamaZwe lokuQeda iNturhu kabaSikazi)  bekube malanga ali-10 Nobayeni (ekuliLanga lamaLungelo woBuntu). Ijima lomnyaka lo lisaraga ngokulinga ukulungisa isisusa se-GBVF ukube ngakelinye ihlangothi kuphakanyiswa ubuhle bokuba yindoda nokulinganiseka kobulili, ngahlanye ukube kwakhelwa abasikazi nabantwana amathuba womnotho.                                                                                                              3.1.4.       Nanyana bangaphezulu kwe-1000 nje abasolwa abalahlwa macala we-GBVF ukusukela ngomhlaka 1 Sihlabantangana bekube mhlaka 31 Khukhulamungu wee-2024, isitjhaba seSewula Afrika sisesenomsebenzi omnengi wokuthintitha ikhwekhweli emphakathini.                                                                                                  
3.2.     INyanga YokuPhandlulula NgamaLungelo WabanokuKhubazeka (DRAM) Emnyakeni Wee-2024      3.2.1.     IKhabinethi ivumele umqondo nommongondaba we-DRAM yee-2024 neLanga LabaNtu abanokuKhubazeka, elithoma nakama-3 kuSinyikhaba bekufike nakama-3 kuNobayeni. Ummongondaba womnyaka lo uthi: “Sigidinga Ama-30 Weminyaka Wentando Yenengi; Sakha Umphakathi Oqalelela Abanokukhubazeka.”                      3.2.2.       Ummongondaba lo ugandelela bonyana kuqakatheke kangangani bona abantu balemuke iintjhijilo abantu abanokukhubazeka abaqalene nazo, balemuke nokuqakatheka kokuphakanyiswa nokuvikelwa kwesithunzi sabo, kukhunjulwe nokuthi nabo banamalungelo emThethwenisisekelo.                                                                                        3.2.3.     Ukurarulula nokususwa kweenqabo ezithinta abantu abanokukhubazeka kutjho nokwenza bonyana indawo abakiyo ibe nemithombo yesizo kibo, imithombo leyo ibe ngebambelelako, kube yindawo ephephileko, kulinyukwe bekukhunjulwe nokobonyana akusikho koke ukukhubazeka okubonakala ngamehlo.  Imisebenzi ezabe isenziwa inyanga yoke le izakuphakamisa ukuphandluluka beyitjengise nendima esele yenziwe lilizwe ngokuvikelwa kwamalungelo wabantu abanokukhubazeka.                                        3.2.4.      Urhulumende ubawa umphakathi woke bonyana usebenzisane njengabasebenzisani namkha njengababelani ekwakheni ingomuso elibambelelako neliqalelela nokukhubazeka kwabanokukhubazeka.                                  
3.3.    UmThethokambiso NgokuKhandelwa NokweLatjhwa KwamaGulo WeenDakamizwa  3.3.1.     IKhabinethi ivumele umThethokambiso wokuKhandelwa nokweLatjhwa kokuGula okuBangwa ziinDakamizwa, onqophe ukuza nomthetho opheleleko ozakusebenza ngeentjhijilo isitjhaba esiqalene nazo eziphathelene nokusela utjwala nokuphila ngeendakamizwa.         3.3.2.     Umthethokambiso lo ungezelela amagadango esele akhona anjengeHlelo eliPheleleko leenDakamizwa elathoma ukusetjenziswa hlangana kwee-2013 nee-2017, begodu uqalene khulukhulu netlhayelo esele ibonakele emThethweni wee-2008 wokuKhandela nokweLatjhelwa ukuGula okuBangwa ziinDakamizwa (umThetho 70 wee-2008).                                                                                            3.3.3.      UmThethokambiso lo uphakamisa amahlelo womphakathi aqalene neentjhijilo ezimbi ezimphumela wokuphila ngeendakamizwa kwabantu.  Usekelwa ziinsika ezintathu: isika yokwEhlisa ilukuluku lokurhalela iindakamizwa ¬– enqophe ukukhandela ukuthoma ukusebenzisa iindakamizwa namkha ukuphila ngazo;  isika yokwEhlisa ukuPhaka – enqophe ukwehlisa ukutholakala kwesidakamizwa nesika yokwEhlisa ukulimala – etjho ukwelatjhelwa ukugulo okubangwa kusebenzisa iindakamizwa nokhunye okukhambisana nalokhu.  Umnqopho la kuphungula umonakalo owenziwe kusebenzisa iindakamizwa emuntwini ngamunye nemphakathini  woke. Lokhu-ke kungaphumelela ngokukhandela, ngokuthatha amagadango kusese nesikhathi, ngokwelatjhwa nangamanye amagadango, ngesizo elitholakala ngemva kokwelatjhwa nangamahlelo wokubuyiselwa komuntu epilweni ejayelekileko yomuntu woke.                                                    3.4 Umthethokambiso lo utholakala kubunzinzolwazi bomNyango wezokuThuthukiswa komPhakathi obuthi:  www.dsd.gov.za.            
4.    Ezibikelwe IKhabinethi  4.1.    Ubujamo Bokumayina ESewula Afrika      4.1.1.         IKhabinethi ibikelwe ngombiko wobuJamo beeMayini, osuselwa erhubhululweni elenziwe yi-Mintek.                                                                        4.1.2.       Umbiko lo ubika ngokupheleleko ukufikela ezintweni ezenzeka njenganje ngezamva nje eemakethe zephasi loke zepahla ekurhwebelanwa ngayo, iindlela zokukhiqiza izenjiwa eSewula Afrika, ipahla efakwa ziimayini ePahleni ePheleleko yangeKhaya (GDP), amasiso nokuvulwa kwemisebenzi.                                                                4.1.3.     Umbiko lo umtlolo nomthombo oqakathekileko wokutjengisa iinliyo ekuthuthukeni kwekoro yeemayini, okulihlangothi eliyisika ekuhlumeni komnotho weSewula Afrika.                                                                                4.1.4.    Umbiko wobujamo beemayini eSewula Afrika uzakwenza ikoro yeemayini yelizwe lekhethweli ikghone ukuzibeka ebujameni obufaneleko ibe isizakale nangokuphakama kokufunwa kwepahla yokurhwebelana ngokuveza imininingwana yemihlobohlobo yepahla yokurhwebelana.                                                                                            
4.2.    Umbiko NgesiGaba IV SeHlelo LikaMengameli LokuVulela ILutjha ImiSebenzi EKorweni YezeFundosisekelo Ngaphasi KweHlelo LemiSebenzi YeFundosisekelo (BEEI)    4.2.1.      IKhabinethi ibikelwe ngepumelelo ye-BEEI, ekulihlelo elikhulu lokuqatjha embusweni eliqothele ilutjha elingasebenziko leminyaka ehlangana kweli-18 nama-35.  Leligadango linqophe godu nokulungiswa komraro wenani eliphezulu khulu lelutjha elingasebenziko eSewula Afrika.                      4.2.2.    Solo yavulwako i-BEEI ngoNobayeni wee-2020, seyivule amathuba wemisebenzi alinganiselwa esigidini si-1.1 elungele abantu abatjha abahlangana kweminyaka eli-18 nama-35. Ihlelweli libuye lasiza ilizwe lekhethweli ukulwa neentjhijilo zomnotho ezimbi ezabangwa sisifo esingumabhubhisa esikhe sarhagala, i-COVID-19, njengengcenye yehlelo likarhulumende lokuvuselela umnotho.                    4.2.3.    I-BEEI ifake abantu abatjha abazi-240 342 eenkolweni njengabasizi bezefundo nabasizi bemisebenzi yoke eenkolweni. Abasizi laba bebathokozwa ngee-R4000 ngenyanga. IKhabinethi isivumile isiphakamiso somNyango wezeFundosisekelo sokobana liragele phambili emnyakeni weeMali wee-2024/25 iHlelo lokuQatjhwa kweLutjha emNyangweni wezeFundosisekelo.                                                                                            
5.    Ukuqatjhwa Koke ukuqatjhwa kulawulwa kufakazeleka kweencwadi zefundo ezikhambisana nomsebenzi umuntu aqatjhelwe wona nokuhlanjululwa kwebizo lomuntu okufaneleko.
1.    UNom. Neville Matjie, oqatjhelwe isikhundla sokuba siKhulu esiPhetheko (i-CEO) ku-Brand South Africa.                                                        2.    UMm.  uKhetha-okuhle Vincentia Rantao, oqatjhelwe isikhundla somnqophisi owelulekako eBhodini yeeNdaba zeNarha (Land Bank Board)                                                                                                                     3.    Abaqatjhelwe IsiJamiso EsiLawula I-CCMA                           (a)    UDorh. September Cornelia Carol (USihlalo oziJameleko) (b)    UMm. Riefdah Ajam (WeenJamiso eziJamele abaSebenzi) (c)    UNom. Solly Phetoe;(d)    UNom. Wiseman Dinwa;(e)    UNom. Sifiso Lukhele (WeenJamiso zamaBhizinisi);(f)    UNom. Kaizer Moyane;(g)    UMm. Siobhan Leyden;(h)    UMm. Unathi Ramabulana (UmJameli womBuso);(i)    UMm. Ntsoaki Mamashela; no-(j)    Nom. Lucky Charles Mohalaba
6.    Iminyanya Ezako  
6.1.    IJima LamaLanga Ali-16 Wokutjhotjhozela     6.1.1.    IJima lamaLanga ali-16 lokuLwa neNturhu kabaSikazi nabaNtwana lizokusikinyiswa nakama-25 kuSinyikhaba 2024 e-Royal Bafokeng Stadium eTlhagwini Tjingalanga ngaphasi kommongondaba othi “Ama-30 Weminyaka Yokukhuphula Ukuhlanganyela Amagadango Wokuqeda Inturhu Kabasikazi Nebantwaneni.”                                                                                            
6.2.    IPalamende Ye-Afrika (i-PAP) 6.2.1.     UkuHlangana okuJayelekileko kweHlandla lesiNe kwePalamende ye-Afrika, ekuyipalamende yesibethamthetho sabajameli bamazwe woke we-Afrika, kuthoma amalanga nakama-4 bekube nakali-15 kuSinyikhaba 2024.                                                                                     6.2.2.    Kilokhukuhlangana, kuzokwethulwa imibiko yemihlangano epheleleko bese kwenziwa iimphakamiso zomHlangano weenKhulu zemiBuso ye-Afrika ngemithethokambiso ezwanako nemithetho yamazwe we-Afrika.                                                         6.2.3.    I-GCIS izokubeka ilihlo ngokuphunyeleliswa kwemisebenzi yezokuthintana neyamahlelo ahlanganyelweko, bese ibikela iKhabinethi qobe nyanga njengengcenye yombiko weeNdaba eziseMlonyeni.                                                                                                
7.    Imilayezo  
7.1.    Siyabathokozisa         IKhabinethi ithokozise yabe yezwakalisa neemfiselabuhle zayo:
•     kuNgqongqotjhe wezangaPhandle eGhana u-Shirley Ayorkor Botchwey osandukukhethelwa ukuba nguNobhala Zombelele olandelako we-Commonwealth. UMm. u-Botchwey uzokuthoma umsebenzakhe omutjha wokuba mdosiphambili walehlangano yamazwe ama-56 ukusukela nali-1 kuSihlabantangana 2025, kanti-ke uzakuba kilesisikhundla iminyaka emine.                                                          •    esiqhemeni sabafundi abahlanu beSewula Afrika abathole iziqu zabo ze-Masters ngeemfundo zeLwandle, abazithole e-World Maritime University, e-Sweden.  Iimfundo zabo zibhadalelwe liBandla eliphethe iindaba zokuBandulela zokuThutha, i-Transport Education Training Authority, engenye yamakoro wezefundo nokuthwasisa enikelwe amandla wokuthuthukisa amakghonofundwa.                                                                     •    kuBanyana Banyana, esiqhema sebholo erarhwako sabentazana eSewula Afrika, ngokungena kumafayinali wePhaliswano leenKutani kabaSikazi, i-COSAFA. Isiqhema sekhethwesi nokho sigcine siloba umdlalo ngamaphenaldi emdlalweni waso ne-Zambia.                                    •    Abathayi beSewula Afrika u-Chad Le Clos ngokuthumba imendlela yegolide ephaliswaneni lama-200m womhlobo wokuthaya i-butterfly kabaduna, no-Pieter Coetzee ngokuthumba kwakhe imendlela yegolide ebangeni elili-100m nebangeni elima-200m ngomhlobo wokuthaya i-backstroke nemendlela yesiliva ku-backstroke ephaliswani lokuthaya lebhigiri yephasi i-2024 World Aquatics Swimming World Cup, e-Singapore.                                                                
7.2.    Silila Imbiko             IKhabinethi iwulilela imbiko umndeni nabangani baka:             •    Phrof. Noel Chabani Manganyi (84), obekasifundiswa esikhethekileko, angusolwazi weemfundo zokusebenza kwengqondo yomuntu, abuye abe msebenzi wembusweni.                                                      
Imibuzo ingathunyelwa kuMma: uNomonde Mnukwa – UmJaphethe womKhulumeli kaRhulumende        Inomboro Yomtato: 083 653 7485"
"IsiTatimende SomHlangano WeKhabinethi WangeLesithathu, Nakama-26 KuMhlolanja 2025",27 Feb 2025,https://www.gov.za/news/cabinet-statements/statement-cabinet-meeting-26-february,https://www.gov.za/nr/news/cabinet-statements/statement-cabinet-meeting-26-february,"A.      Ezingundabamlonyeni  
1.     Zobudlelwano Bamazwe Ngamazwe 
1.1.    Isikhundla SeSewula Afrika Sokwengamela Isiqhema Samazwe Ama-20 (i-G20)
1.1.1.    Sesithomile isikhathi seSewula Afrika sokweNgamela i-G20 ngaphasi kommongondaba othi: “UkuZwelana, UkuLingana NokuBambelela,” njengoba ubanjwe ngepumelelo nje umhlangano wokuThoma waboNgqongqotjhe bezangaPhandle be-G20 eJwanisbhege ukusukela ngomhla wama-20 ukuya ema-21 kuMhlolanja, sewuthomile nomHlangano wokuThoma waboNgqongqotjhe bezeeMali be-G20 nabaPhathi bamaBhanga amaKhulu osaragako njenganje, othome ngomhla wama-26 ukuyokufika kumhla wama-27 kuMhlolanja.     
1.1.2.    Umhlangano wokuThoma waboNgqongqotjhe bezangaPhandle be-G20 ube lithuba labo lokubuyekeza iintjhijilo zepolitiki elawulwa bujamo belizwe (ijiyopolitiki) ezithwelwe mamazwe wephasi babe bonisane nangeendlela i-G20 engasiza ngazo ukuze ithole iinsombululo kileziintjhijilo. Umhlangano lo usekele indlela iSewula Afrika eyisebenzisako ukusebenza ngeendaba zejiyopolitiki, amaqalontanzi wesikhundla sokweNgamela i-G20 nemiphumela yezinga eliphakemeko ekumele ivezwe, wabe wafakazela nendima ye-G20 njengekundla ephambili neqakathekileko yokusebenzisana ngezomnotho emazweni ngamazwe.                                    1.1.3 Ngaphezu kwalokho, iSewula Afrika iyibambe ngepumelelo imihlangano nasi yokuSebenza kweenQhema:                  1.1.3.1 Umhlangano Wokuthoma Wesiqhema Sezefundo (12-13 kuMhlolanja 2025, obanjwe ngethungelelwano lezokuthintana). Umnqopho womhlangano bekukubonisana ube ufune nokuvumelana kumaqalontanzi amathathu wesiQhema somSebenzi: (a). Iqalontanzi 1:  Ukufunda Okusekelwe Phezu Kwekhwalithi Ehle: Indima yeTjhejo neFundiso yebuNcanini ngomnqopho wokukhuphula ikhwalithi yokufunda okusisekelo; (b) Iqalontanzi 2: Ukwamukela iincwadi zeFundo umuNtu anazo ePhasini loke; Iqalontanzi 3: UkuThuthukiswa kweFundo ngamaKghonofundwa, kulungiselelwa iphasi elitjhugulukako.                          1.1.3.2 Umhlangano Wokuthoma WesiQhema Esisebenza Ngokuhlonyiswa Kwabomma (17-18 kuMhlolanja 2025, obanjwe ngethungelelwano lezokuthintana).  LesisiQhema somSebenzi sisekele amaqalontanzi weSewula Afrika akhambisana namaqalontanzi welizwe malungana namalungelo wabomma, kanti-ke sakhela phezu kwesikhundla sokwengamela namaqalontanzi welizwe le-Brazil.                                     1.1.3.3 Umhlangano Wokuthoma Wesiqhema Somnotho Wethungelelwano Lamakhomphyutha (17-19 kuMhlolanja 2025, ngethungelelwano lezokuthintana).    Umhlangano lo ube yikundla yokubonisana kweSewula Afrika nokukhombela ukusebenzisana ngokuvumelana namaqalontanzi wesiQhema somSebenzi.     Amaqalontanzi amane lawo ngalandelako:  (a) Ukuthungelelanela ukuthuthukisa ithungelelwano ledijithali ngokuphelela kwalo; (b) Umthangalasisekelo wethungelelwano lomphakathi namatjhuguluko; (c) Amahlelo wokulinganiseka kwebhoduluko: azakutjhaphulula amandla wamabhizinisi amancancani, namancani, nalingeneko; kunye (d) nokulinganiseka, ukuqalelelwa komuntu woke kunye nokuhlakanipha kwemitjhini okulungileko.                          1.1.3.4 Umhlangano Wokuthoma Wezokuqatjha We-G20 (18-21 kuMhlolanja 2025 eGqeberha.  Lomhlangano walesisiQhema somSebenzi ucocisene ngokuhluma okuqalelela umuntu woke, ukuqatjhwa kwelutjha, ukulingana kobulili, ukutjhiyana ngendima yengeniso kunye nomphumela wokungena kwamathungelelwano wemitjhini asebenze endaweni yabantu ngomuso.                1.1.3.5 Umhlangano Wokuthoma Wezamasiko Wesiqhema Somsebenzi (20-21 kuMhlolanja 2025).  Amaqalontanzi asekelwe ngibo boke abebahlanganyele umhlangano lo ngila:  (a)  Iqalontanzi 1: UkweLusa, ukuPhephisa nokuSimelela ngamaGugu wamaSiko kobanyana kuzokuvikeleka amaLungelo woBuntu; (b)  Iqalontanzi 2:  Ukulungelelaniswa kwemiThethokambiso emahlelweni womnotho womphakathi ukuqinisekisa kobanyana kube netuthuko eqalelela umuntu woke esekelwe ngamaLungelo; (c) Iqalontanzi 3: Ukulungelelanisa nokubophelela ndawonye iThekhnoloji yeThungelelwano lamaKhomphyutha  kobanyana kuzokuVikeleka bekuKhuthazwe amaSiko nomNotho oBambelelako;  kunye (d) neQalontanzi 4: Ukuhlangana kweSiko nokuTjhuguluka kweTlayimethi:  kwakheke iGadango lePhasi lOke elizakuqalana nalokhu.                          
1.1.4 Imihlangano yaleziinQhema zomSebenzi ze-G20 neziThunyiweko izokubanjwa ukusukela namhlanje bekuyokuphela uNtaka wee-2025.                                                                                                                     1.1.4.1 Umhlangano wokuThoma wesiQhema somSebenzi sokuPhunguka kokuSilaphaza kweemBaseli: 27-28 kuMhlolanja 2025, obanjwe ngethungelelwano lamakhomphyutha.                                                                                  1.1.4.2 Umhlangano wokuThoma wesiQhema somSebenzi wezokuLima: 3-4 kuNtaka 2025 – ngethungelelwano lamakhomphyutha. 1.1.4.3 Umhlangano wokuThoma wesiQhema somSebenzi esiLwa nobuKhohlakali: 3-5 kuNtaka 2025 – ozokubanjelwa eKapa. 1.1.4.4 Umhlangano wokuThoma wesiQhema somSebenzi wezeVakatjhobukelo: 5 kuNtaka 2025 – ozokubanjwa ngethungelelwano lamakhomphyutha.                                               1.1.4.5 Umhlangano wokuThoma wesiQhema somSebenzi wokuPhungula ubuNgozi beHlekelele: 5 kuNtaka 2025 – ngethungelelwano lamakhomphyutha.                                                   1.1.4.6 UmHlangano wokuThoma wesiQhema somSebenzi sokuQalelela ukuTholakala nokuPhepha kokuGoma: 5 kuNtaka 2025 – ngethungelelwano lamakhomphyutha.                    1.1.4.7 UmHlangano wokuThoma wesiQhema somSebenzi wezeRhwebo namaSiso: 18-20 kuNtaka 2025 – ngethungelelwano lamakhomphyutha.                                                           1.1.4.8 UmHlangano wokuThoma wesiQhema somSebenzi: WokuTjheja ukuHluma komNotho oQalelela umuntu woke, ukuThuthukiswa ngamaBubulo, ukuQatjha nokuPhungulwa kokuTjhiyana ngeNdima: 17 kuNtaka 2025 – ngethungelelwano lamakhomphyutha.                                            1.1.4.9 IsiQhema sesiBili somSebenzi wezePilo: 26-28 kuNtaka – eThekwini.                                                                                          1.1.4.10    IsiQhema sokuThoma somSebenzi weTlayimethi nokuBambelela kweBhoduluko: 25-28 kuNtaka – ngethungelelwano lamakhomphyutha.              
1.1.5    Imininingwana yokusingatha kweSewula Afrika imihlangano ye-G20 ehlukahlukileko kunye nemiphumela yakhona iyatholakala ku: www.g20.org NOFANA www.g20.org.za
1.2.     Ikulumiswano Yepolitiki Hlangana KweSewula Afrika Ne-European Union (i-EU)
1.2.1.    IKhabinethi ilithokozele isekelo le-EU ngobujamo beSewula Afrika epolitikini elawulwa bujamo belizwe namaqalontanzi wesikhundla sethu sokweNgamela i-G20 ngemva kwepumelelo yeKulumiswano yeHlandla le-16 yaboNgqongqotjhe hlangana kweSewula Afrika ne-EU ngomhla we-19 kuMhlolanja 2025 eKapa.                                                                          1.2.2.    Ikulumiswano le ivulele i-EU neSewula Afrika ithuba lokuqinisa ukuzibophelela lokusebenzisana namanye amazwe, nokuhleleka kwemithetho yamazwe ngamazwe kunye namandla wesika yomTlolosiVumelwano weHlangano yeenTjhaba eziBumbeneko (i-United Nations [i-UN] Charter). Iinqhemezi zibuye zavumelana  ngesidingo sokuhlela ngobutjha umKhandlu wezokuPhepha weHlangano yeenTjhaba eziBumbeneko (i-UNSC), nangokuvuma ukuthi kunesidingo esirhabako sokwenza ukuthi umKhandlu lo wandise amazwe owajamelako, wandise nokuqalelela umuntu woke, wandise nokusebenzela emkhanyweni, nokusebenza kuhle khulu, nangokulandela intando yenengi kunye nangokuziphendulela  okupheleleko.                                                                            1.2.3.    I-EU neSewula Afrika zibuye zakhulumisana ngokusebenzisana kwazo eenkundleni lapho kuhlanganyelwa khona namanye amazwe kunye nesifundeni, lapho kuqalisiswe khona khulukhulu imizamo ehlanganyelweko yokukhuthaza amalungelo wobuntu netuthuko ebambelelako kunye nokulungisa imiraro yokutjhugulukatjhuguluka kwetlayimethi. Kubuye kwabuyekezwa namathuba wokuphakamisa ukusebenzisana emahlelweni amlandelande abambelelako, ekubalwa kiwo nepahla ehlaza eqakathekileko ngomnqopho wokwelula ukusebenzisana emakorweni ngamakoro, nekuvikelekeni komnotho nemizameni yokurhobhisa ummoya osilaphaza ibhoduluko.                        1.2.4.    Umhlangano lo ubuye godu waba nanga yikundla yamalungiselelo womHlangano weenKhulu ozako hlangana kwe-EU neSewula Afrika ozokubanjwa nakali-13 kuNtaka 2025 eSewula Afrika.   Umhlangano lo uyokubonisana ngokwenziwa ngcono kokusebenzisana ngezomnotho, ukuphunguka kokusilaphaza kweembaseli, zokuphepha nezokuvikeleka, amahlelo womlandelande nokusebenzisana nabanye. I-EU imthombo ophambili noqakatheke khulu wamasiso eza eSewula Afrika, kanti-ke iSewula Afrika imsebenzisani we-EU omkhulu kinabo boke e-Afrika engeNzasi kweSahara (i-Sub-Saharan Africa).                                         1.2.5.    Umhlangano lo ubuye waphakamisa nokuqakatheka kokubanjwa komhlangano hlangana kwaboNgqongqotjhe be-EU nabeHlanganisela yamazwe we-Afrika (i-AU) kunye nomhlangano weenkhulu ngomnyaka wee-2025.                                                 
1.3.    UmKhandlu WezokuThula NokuPhepha (i-PSC) We-AU Neenqunto Ze-UNSC Ngobujamo Bezinto Epumalanga Ye-Democratic Republic of Congo (i-DRC) 
1.3.1.    IKhabinethi ithokozela beyisekela iinQunto ze-AU PSC ne-UNSC ngobujamo bezinto epumalanga ye-DRC.                            1.3.2.    I-AU PSC ivumele iinqunto zomhlangano weHlangano yamaZwe wancangePumalanga ye-Afrika, (i-EAC) neHlangano yokuThuthukisa imiPhakathi yamaZwe we-Afrika engeSewula (i-SADC), wona ofune ukuthi kubekwe iinkhali phasi khona nje, kuvulwe amathuba wokuphepha nokungaliyeki kweendlela zabantu, kubuyiselwe emva nawo woke amajoni neenqhema ezihlomileko ezingakamenywa epumalanga ye-DRC, kuhlonitjhwe nokuthembeka kwelizwe le-DRC, bese kuvunyelwa zoke iinqhema zombuso nezingasizo zombuso zibe nelizwi ekulumiswaneni yehlelo elihlanganyelwe yi-Luanda ne-Nairobi, (i-Joint Luanda-Nairobi process.) 1.3.3.    Isiqunto se-UNSC sikhuthaza zoke iinqhema (zombuso nezingasizombuso) epumalanga ye-DRC ukuthi zikhulume zivumelane ngokubekwa phasi kweenkhali ngaphandle kwemibandela, njengoba abarholi be-EAC nabe-SADC bakhombele njalo.               1.3.4.    Ukudlula lapho, isiQuntwesi sifuna godu nokuthi amavukelambuso we-M23 aphume eendaweni azithumbileko epumalanga ye-DRC, sikhombela godu namaJoni wezokuVikela we-Rwanda ukuthi akhawule ukusekela iinqhema ezihlomileko abe aphume khona nje endaweni ye-Congo,  “ngaphandle kokubeka imibandela ntanzi.”                                                                  1.3.5.    IKhabinethi izwakalise iimfiselabuhle zokwelulama msinyana kwamajoni alitjhumi abuye akhubele elatjhelwa ekhaya eSewula Afrika njenganje.                                                                                                  
1.4.    IsiVumelwano Se-AU Sokuqeda Inturhu Yokulwisa Abomma Nabantazana (i-AU-CEVAWG).      
1.4.1.    IKhabinethi ikuthokozele ukwAmukela kwe-AU i-AU-CEVAWG, esisetjenziswa somthetho sokukhandela nokuqeda inturhu eqothele abomma nabantazana e-Afrika.                                                                                      1.4.2.    Ukuqina kwe-AU-CEVAWG kusekelwe siqunto esaba mlando esathathwa ziinKhulu zomBuso ze-AU ngoMhlolanja wee-2023 emHlanganweni weenKhulu.                                                                           1.4.3.    Isivumelwanesi sinqophe ukwenza ihlelo elipheleleko nelisibopho somthetho ukukhandela nokuqeda yoke imihlobo yenturhu phezu kwabomma nabantazana kiyo yoke i-Afrika.  Lokhu-ke kuzakuphunyeleliswa bonobangela benturhu le, nemimmoya etjhotjhozela inturhu le, nokuqinisa isandla somthetho, neendlela ezisimeleleko ezisemthethweni, nokukhuthazwa kwesiko lokuhlonipha amalungelo wobuntu, ukulingana kwabantu boke kunye nesithunzi sabomma nabantazana.                                         1.4.4.    Sizakuqinisekisa godu nokuthi iinQhema ezisesiVumelwaneni ziqinisa ndlela yinye ezisebenza ngayo ndawonye yokuqeda inturhu phezu kwabomma nabantazana.                                                                                            
2.    Zomnotho 
2.1.    Ukutshwila Kokwethulwa Kwesabelo Seemali 
2.1.1.    IKhabinethi ithanda ukubuyelela igama layo elithi ukutshwila kokwethulwa kweSabelo seeMali ngomhla we-19 kuMhlolanja 2025 siyokwethulwa ngomhla we-12 kuNtaka 2025 kube mphumela wemizamo yeKhabinethi ukulungisa ndawonye iintjhijilo zokusekela ngeemali ngomnyaka weemali otlhayelelwa yimali khulu.                                                                          2.1.2.    IKhabinethi iqinisekisa amaSewula Afrika ngokuthi imikhulumiswano ngaphakathi kweKhabinethi ngeSabelo seemali somnyaka wee-2025 isaragela phambili kobanyana kuzokutholakala iindlela ezingcono khulu zokusekela amaqalontanzi welizwe bekuqinisekiseke ukuthi isabelo seemali sijamele iimfiso netjisakalo yamaSewula Afrika woke.     iHlolomazizo yeNani labaSebenzi yaQobe Kota                                   2.1.3.    Ukutshwila kokwethulwa kwesabelo seemali, nanyana kungekokuthoma ukwenzeka nje emlandweni weSewula Afrika, kodwana nokho akusinto engenzekiko laphokhunye/keminye imibuso, begodu kusavunyelwa mibandela yomThetho we-1999 oLawula iiMali zomBuso (umThetho 1 womNyaka we-1999).        
2.2.    Ihlolomazizo Yenani labaSebenzi yaQobe Kota (QLFS) 
2.2.1.    IKhabinethi ithokozele ukuphakama kokuvuleka kwemisebenzi ngemva kokwehla kwenani labantu abatlhoge umsebenzi ihlandla lesibili ngokulandelana, ekusilinganiso esiphasi khulu solo kwangekota yesithathu yomnyaka wee-2023.                              2.2.2.    Isilinganiso sabantu abatlhoge umsebenzi elizweni lekhethu sehle sayokuba ma-31.9% ngekota yesine yee-2024 ukusuka ku-32.1% ngekota yesithathu. Inani labantu abasebenzako likhuphuke ngee-132 000 layokuba ziingidi ezili-17.1 kwathi inani labantu abatlhoge umsebenzi lehla ngama-20 000 layokuba ziingidi ezibunane (8) ngayo leyo kota.                     2.2.3.    Ukuqatjhwa ngekota le kuphakeme emabubulweni amane kalitjhumi ahlolwe liZiko leemBalobalo leSewula Afrika (i-StatsSA), ekubalwa kiwo zeemali (232 000), kwalandela amafemu akhiqizako (41 000), amakhaya wangeqadi (18 000) kunye nezokuthutha (17 000).                      2.2.4.    IKhabinethi ikufakazele ukuzibophelela kwakarhulumende ekuvulweni kwemisebenzi ngokuqalelela khulu amahlelo wemisebenzi yelutjha. NgeHlelo likaMengameli lokuKhuthaza ukuVulwa kwemiSebenzi, alinganiselwa eengidini eziyi-2.2 amathuba wemisebenzi avulelwe abantu abatjha.                                                                                                        
2.3.    Irhwebelano Nokusiselana Hlangana KweSewula Afrika Ne-China
2.3.1.    IKhabinethi ithokozela ukukhulumisana ngepumelelo kwakaSihlalo womKhandlu we-China wokuKhuthazwa kweRhwebo lamaZwe ngamaZwe (i-CCPIT), u-Ren Hongbin neSekela likaMengameli u-Paul Mashatile ekukhuthazeni ukurhwebelana okungcono nokusebenzisana ngokubambisana ngezamasiko hlangana kweSewula Afrika ne-China.                            2.3.2.    Lelivakatjho lilandela iVakatjho lomBuso lesibili elibe yipumelelo e-China likaMengameli Cyril Ramaphosa ngoKhukhulamungu 2024.  Lelivakatjho-ke lakhela phezu kwemiphumela kaMengameli yemikhulumiswano yamabhizinisi, ebala neqakathekileko iKundla yokuKhulumiselana hlangana kweSewula Afrika ne-China, imikhulumiswano evaliweko hlangana kwakaMengameli nabaRholi babasisi be-China abama-20  bezinga eliphezulu, nehlelo lamaBhizinisi likaMengameli e-Shenzhen ebeliqale abasisi abaqakatheke khulu edzabeni lethekhnoloji namandla wokusungula izinto.                                2.3.3.    ISewula Afrika ikhwezelele amabhizinisi we-China ukuthi aye emihlanganweni ehlukahlukileko ye-G20 ezakuba khona ekhethwapha nonyaka, kwase kuthi i-CCPIT yamemela iSewula Afrika embukisweni wesithathu we-China International Supply Chain Expo e-Beijing, ozokubanjwa ngoVelabahlinze 2025.                                                                        2.3.4.    Ubudlelwano hlangana kweSewula Afrika ne-China bubuye baphakanyiswa ngokufika kwesiqhema sokuthoma seemvakatjhibukelli ezibuya e-China ngehlelo elitjha lezevakatjhobukelo, i-Trusted Tour Operator Scheme (i-TTOS).   I-TTOS ivumela abantu abakhambisa iimvakatjhibukeli abahlolwe bahlolisiswa ukuthi bafake iimbawo zeenqhema zevakatjhobukelo ezibuya e-China ne-India ngekundla evikelekileko yethungelelwano lekhomphyutha, bebathole iimpendulo zeembawo zabo kungakapheli ngitjho nama-awa amangaki.                                                       3.    Zepilo  
3.1.    Isifo Sezandla, Iinyawo Nomlomo (i-HFMD) 
3.1.1.    IKhabinethi ilithokozele igadango lamsinya elithethwe ziimphathimandla ngemva kokwehla kwesifo sezandla, iinyawo nomlomo (i-HFMD) KwaZulu-Natal nePumalanga Kapa, esineentjengiso ezinjengezomgomani njengamatjhatjhazi abuhlungu, nezandla ezivuvukileko. Isifesi asifani neseenyamazana/nesefuyo esibamba iinyawo nomlomo begodu asibulali.                                3.1.2.    Banengana abatholakele babanjwe ngilesisifo esithelelanako eenkolweni zamabanga aphasi neenkulisa kileziimfunda ezimbili.                   3.1.3.    Abophrinsipali beenkolo bakhuthazwa ukuthi qobe langa bahlole eenkolweni zabo ukubona ukuthi akunamuntu obanjwe sisifesi bese babikela iimphathimandla.                                                                                    
3.2.    Izifo Ezitholakala Ekugomeni 
3.2.1.    Ilanga lokugcina lokutlolisela zoke iintolo zeemphaza nezinye iindawo ezithengisa ukugoma kibomasipala beendawo kungeLesihlanu, 28 kuMhlolanja 2025. Iintolo zeemphaza ezizakudlulelwa lilanga lokuvalwa zingatloliswa ngobutjha nezingakhambisani nemibandela yezepilo zizokuvalwa.                                                                                                      3.2.2.    NgoSinyikhaba 2024 urhulumende walayela ukuthi iintolo zeemphaza zitloliswe ngobutjha, njengomzamo wokulawula leziimphaza bekukhandelwe nokufa kwabantwana ngokunganasidingo ngenca yamagulo abawathola ekugomeni okunetjhefu okuthengwe kezinye zeemphaza. Iinqhema zabahloli ezimvango solo zisahlola ukuthi iimphaza ziyayithobela na imibandela ezibekelwe yona kilo loke ilizweli, ukwenzelela ukuqinisekisa ukuthi zoke iintolo ezithengisa ukugoma zisebenza ngokusemthethweni begodu ziyayithobela imibandela yezepilo nokuphepha.                                                                     3.2.3.    IKhabinethi ikhombela abathengi, ababelethi nabatjheji/neembelesi zabantwana ukuthi bathenge ukugoma eendaweni ezinamalayisense azivumela ukuthengisa ukugoma begodu nezithobela imibandela yokugoma okuphephileko.  Amalunga womphakathi nawo akhuthazwa ukuthi azijayeze imikghwa yokulandela imibandela yokuhlanzeka nokuphepha kokugoma, njengokuhlamba izandla azihlambisise ngamanzi nesibha ngaphambi kokuphatha namkha kokusebenza ngokugoma.                    
4.    Ihlalakuhle Yomphakathi  
4.1.    IsiJamiso SeemBonelelo zeSondlo noMhlalaphasi kaRhulumende seSewula Afrika (i-SASSA) 4.2.    Ilanga lokugcina lokutjintja ikarada lomrholo wesibonelelo i-SASSA Gold Card umuntu athole i-Postbank Black Card selilulelwe isikhathi bekube mhla wama-20 kuNtaka 2025.                                                                                 4.3.    Bangaphezulu kwee-716 900 abantu abebarhola ngekarada lombala orhawuda kwa-SASSA esele batjintjele ekaradeni elinzima le-Postbank, kanti-ke neendawo lapho kutholakala khona amakarada la sezandisiwe elizweni lokeli, ngomnqopho wokuphungula imijeje efolwa babantu abafuna ukuthola amakarada amatjha hlanu kwalapho bahlala khona. I-Postbank nayo seyandise inani labantu abazakusiza abantu lapho kutholakala khona amakarada amatjha, ukusukela ematheleni amabili ukuyokufika, laphokhunye ematheleni amahlanu, kuye ngebhizinisi yendawo leyo.                                                                                               4.4.    Abasebenzisi bamakarada bakhuthazwa ukuthi bavakatjhele isitolo sakwa-Checkers endaweni yangekhabo, namkha i-Shoprite, namkha i-Pick ’n Pay, i-Usave, namkha isitolo sakwa-Boxer bayokuthatha i-Postbank Black Card labo.  Kufuneka i-ID yeSewula Afrika esemthethweni namkha i-ID yesikhatjhana. Eendaweni zemakhaya kuzabe kukhona nama-ofisi abomakhambangendlwana ayokusiza abasebenzisi bamakarada.   Ngaphezu kwalokho, i-Postbank isebenzisana ne-Spar Group, yona ezakusebenzisa ama-200 weentolo zayo elizweni loke lapho kungayokuthathwa khona amakarada amatjha.                            4.5.    IKhabinethi ikhumbuza abasebenzisi bamakarada ukuthi ikarada elidala lerhawuda, lakwa-SASSA lizokugcina ukusebenza ngomhla wama-20 kuNtaka 2025, ngemva kwalokho angeze lisasebenza; nje-ke abasebenzisi abazakweqelwa sikhathi sokuphela kwalo bangakalitjintji kuzakufuneka baye ePosweni bayokurhola khona.                                                    
5.    Ipi Yokulwa Nobulelesi   
5.1.    IKhabinethi ithokozele umbiko wobuLelesi otjengise ukuthi lehlile izinga lobulelesi muva nje ngokweembalobalo. Ikota yesithathu yomnyaka weemali wee-2024/25 itjengise ukuthi yehle nge-9.8% imilandu yokubulala, yehla nge-3.3% imilandu yokukata, yehla nge-3.2% imilandu yokulinga ukukata.  Godu yehle ngenani elibonakalako imilandu yokuhluthula iinkoloyi endleleni, ngokunjalo neyokugqekeza nayo yehla njalo.                                                                                                           5.2.    Nanyana izinga lemilandu ngokuvamileko solo lisese phezulu khulu nje, kodwana ukwehla kwenani layo kutjengisa ukuthi ukhona umehluko owenzekako njengoba amapholisa wakwa-SAPS athethe amagadango ngobutjha wokwenza iSewula Afrika iphephe ngcono.   5.3.    Ukulwa nobulelesi msebenzi osibopho samapholisa, umphakathi namabhizinisi. IKhabinethi ikhombela amaSewula Afrika ukuthi alime indimawo ekulwiseni ubulelesi ngokubikela amapolisteyitjhi aseduze ngobulelesi abubonako namkha afowunele inomboro yokuLwa noBulelesi ethi: 08600 10111.                                                                                
6.    Abonongorwana Beembikiindaba Be-SADC
6.1.    IKhabinethi ikhombela ababikiindaba beSewula Afrika ukuthi bangenele iphaliswano labonongorwana beembikiindaba i-2025 SADC Media Awards.  Kuvalwa ngeLesihlanu, 28 kuMhlolanja 2025 ukungenela iphaliswaneli.                                                    6.2.    Ababikiindaba abangathanda ukungenela iphaliswaneli bangathola eminye imininingwana ngalo iphaliswaneli ku-www.gcis.gov.za.  Unongorwana wokuthoma ukuthunjwa kenye nenye ikoro yi-US$2500, olandelako athumbe i-US$1000.   Abazakuthumba abonongorwana bokuthoma bazakuthola abonongorwana babo neentifikethi emHlanganweni weenKhulu zomBuso naboRhulumende, ozokubanjwa ngoRhoboyi 2025.   
B.    Okubikelwe IKhabinethi    
1.    Amagadango Wokubuyiswa Kwegezi Kukhambe Ukuqinteliswa Kwayo                
1.1.    IKhabinethi ithokozele ukubikelwa kwayo ngemizamo ka-Eskom yokubuyisa igezi ngokunzinzisa ubujamo bezinto emaphawa ngamaphawa okugcine kubangele ukubuyiswa kokuqinteliswa kwegezi, kobanyana kuzokuvikeleka ithungelelwano layo lelizwe loke.                                                                                                         1.2.    Lezizehlakalo eziyindlala khulu nezingakahlobani ezenzeke ngomhla wama-22 kuMhlolanja zenze ukuthi yehle msinyana khulu igezi ebeyibulungwe esilulwini. Esinye sezehlakalo lezi kube kukonakala kwegezi ePhawa yeMajuba, nokulahlekelwa ziimpompi zokupholisa amanzi ePhawa ye-Camden, nokulahlekelwa liziko eliphehla igezi ePhawa ye-Medupi.                                         1.3.    IKhabinethi ikuthokozele ukusikima msinyana kwesiqhema sabosocwephetjhe bakwa-Eskom babuyisa amandla wegezi azii-4 800 Megawatts (MW) emaziko amane kamahlanu wePhawa yeMajuba abekawile/abekacimile, kwathi e-Camden kwabuyiswa amandla wegezi emaziko amabili kamane abekawile/abekacimile; amaziko abekacimile kuthe kufika i-awa lobunane ntambama ngomhla wama-23 kuMhlolanja 2025 abe selalumethe godu.                   1.4.    Ekuphumeleliseni ihlelo layo lokubuyisa igezi, i-Eskom ilindele ukuthi kwehle ngegadango linye ukuqinteliswa kwegezi. Kuqalelelwe khulu ukugcwaliselela iinlulu zegezi ezigade isimetjhe, khulukhulu zedizela, nakunzinziswa amahlelo wokusebenza emalangeni ezako la.                                                                                                    1.5.    Nanyana kunalesisiqabo esiriyadisako njenganje, kodwana iyathokozisa indima esele yenziwe ekwenzeni ubungcono bokuphehlwa kwegezi nekulungiseni ihlelo legezi ngendlela yokuthi itholakale ngokuthembeka.  Ukusukela ngomhla wo-01 kuSihlabantangana wee-2024 ukuyokufika kumhla wama-20 wee-2025, ukuqinteliswa kwegezi bekujanyisiwe; kujanyiswe amalanga ama-323, ukube yajanyiswa amalanga ama-32 nje kwaphela ngesikhathi esifanako ngomnyaka ongaphambi kwaloyo.                                Igezi itholakala isikhathi esima-99%, nakulinganiswa nesikhathi esiyi-9.8% nje kwaphela ebeyitholakala ngaso nyakenye.1.6.    IKhabinethi itjheje bona ukungezelelwa komthamo wegezi nge-1 600 MW nakuhlanganiswa amaziko weKusile ngomhla we-09 kuNtaka 2025 neZiko 4 leMedupi ekupheleni kwakaNtaka 2025 kuzowakhuphula khulu amandla wegezi elizweni lekhethweli.     
C.    Iinqunto ZeKhabinethi  
1.    IHlelo LokuKhibelela ITuthuko (i-MTDP) Lee-2024-2029
1.1.    IKhabinethi ivumele i-MTDP yesikhathi see-2024-2029, esiveza amaqalontanzi aqakathekileko kaRhulumende weHlandla leKhomba.  I-MTDP yakhela phezu kweHlelo lokuThuthukisa iliZwe, nesitatimende semiNqopho sikaRhulumende weBumbano (i-GNU) kunye nokuvumelana okwavunyelanwa ngakho emHlanganwnei we-Lekgotla LeKhabinethi ebewubanjwe ngemihla ye-29-30 kuTjhirhweni 2025.                      1.2    Ngaphezu kwalokho, i-MTDP iphethe ngaphakathi kwayo amaqalontanzi amathathu aqakathekileko abekwe nguMengameli Ramaphosa eKulumeni yakhe yokuVula iPalamende ngomhla we-18 kuVelabahlinze 2024. Ihlelweli likhanyisela amagadango karhulumende indlela yokwakha ilizwe eliqalelela umuntu woke ngconywana, eligcina iimbopho ze-GNU. Hlangana nokhunye, linqophe ukuhlumisa umnotho oqalelela umuntu woke, kuphungulwe inani labantu abatlhoge umsebenzi, kuphungulwe ubuchaka neendleko zokuphila ezenyuka isiphelani kube kwenziwe neqiniso lokuthi umbuso wekhethu uba mbuso okghonako, othuthukisako nonemikghwa.                                                               2.    IHlelo LezokuThintana LeliZwe LOke (i-NCSF) Lee-2024-2029    
2.1.    IKhabinethi ivumele ukuphunyeleliswa kwe-NCSF kiyo yoke imikhakha karhulumende. I-NCSF iyingcenye yomsebenzi osaragako wokuhlanganisa nokuphakamisa ihlelo lezokuthintana likarhulumende woke, ekusekeleni ukuphunyeleliswa kwe-MTDP 2024-2029 njengoba kucatjangwa emThethwenikambiso wezokuThintana kuRhulumende, owaphasiswa yiKhabinethi ngomnyaka wee-2018, osabuyekezwako njenganje.                                                                                                           2.2.    I-NCSF ilandela okulindelweko, okuthi  ihlelo lezokuthintana likarhulumende kufuze lizwakale likhanye kuhle, livuselele ithemba lomphakathi nelabasisi, likhwezelele liqinise ibumbano nokusebenzisana komphakathi belikhwezelele izakhamuzi ukuthi zihlanganyele nemizamo eragako yokulinga ukukhuthaza amaSewula Afrika ukuthi asebenzise ilwazi ukukhuphula ipilwawo, asizakale nangamathuba womnotho womphakathi ukufaka isandla sokulekelela ekuthuthukisweni kwelizwe lekhethu.                              3.    Ukuqiniswa KweKambiso YeNdawo YokuRhwebelana NgokuKhululeka KiboMma NeLutjheni ERhwebeni  (i-AfCFTA) 
3.1 IKhabinethi ivumele ukudluliselwa ePalamende kweKambiso ye-AfCFTA kiboMma neLutjha eRhwebeni kobana iPalamende izoyiqinisa ngokuyifakazela.                                                                                                     3.2 IKambiso le inqophe ukuphakamisa ukungena kwabomma nelutjha erhwebeni ngaphasi kwe-AfCFTA, begodu ikhuluma ngeminqopho ethileko enjengokulekelela abarhwebi ababomma nabalilutjha kobanyana isandla sabo sizokubonakala emakethe. Godu isebenzela ukwakha ukungezelela amandla nekghono lokusungula okuzakwandisa ipahla ethengwa bomma nelutjha emazweni wangaphandle nethengiselwa amazwe wangaphandle, kunye nokufakwa kwabo emahlelweni wemilandelande yerhwebo esiphandeni nekhonthinenthini.                  3.3    Ikambiso le godu ikhuthazela amagadango wokuqeda ukubandlululana, ikhuthaza ukulingana nokuqalelelwa komuntu woke ukuqinisekisa ukuthi  abomma nelutjha bayahlomula emathubeni akhona lawa. Okhunye okuqakathekileko ekambisweni le kukuthi kusetjenzelwa ukuthi kususwe iinqabo ezingakaphathelani neendleko/neemali ezithinta abomma nelutjha erhwebeni, nokukhuthaza ukungena kwabo babe nelizwi ekutlanyweni kwemithethokambiso, kwenziwe ngcono nendlelabo yokungena emalini.             3.4    Ikambiso le kulindeleke bona isekele abomma nelutjha erhwebeni kobanyana bazokusizakala ngamathuba eza ne-AfCFTA ngaleyindlela kuphakame ukuba kwabo nelizwi nesandla erhwebeni lokurhwebelana kwamazwe we-Afrika awodwa.                         
4      Ukuqiniswa KweKambiso YezokuPhalisana Ngaphasi Kwe-AfCFTA
4.1    IKhabinethi ivumele ukudluliselwa kweKambiso yomThethokambiso wezePhaliswano ngaphasi kwe-AfCFTA ePalamende kobanyana iyokuqiniswa ngokufakazelwa. Ikambiso le isivumelwano samalunga amamazwe we-AU, sinqophe ukuqinisekisa ukuthi iphaliswano ekhonthinenthini yekhethu lisiza irhwebo, irhwebo, lisize ukuhluma ngokuqalelela umuntu woke, lisize ukuthuthuka ngamabubulo kunye netuthuko yomnotho ebambelelako.                                                                 4.2    Ikambiso le iqale ukukhandela imikghwa ephikisana nephaliswano, ngokunikela umtlamo wokulungisa okumalungana nokuphandluluka ngezemakethe, nomalungana nokudlala ngamandla umuntu anawo, nezinye iindaba ezimalungana nokuphalisana.                                                                                  4.3    I-AU iyavuma ukuthi ukutlhogakala kwemithethokambiso yephaliswano kubanga imikghwa elwa nokuphalisana, njengeenqhenyana zehlanganyela nabomakhonyabodwa abaphalisa amandlabo wemakethe.                                                                            4.4    Ikambiso le izokusebenza kiyo yoke imisebenzi yomnotho ngaphakthi kwemakethe ye-AfCFTA kanti-ke izakuqothela izenzo eziphikisana nekambiso yephaliswano, lapho kubalwa khona iinqhenyana zehlanganyela zamazwe ngamazwe nezemazweni abomakhelwana bethu ezingalawulwa kuhle, kunye nezenzo nemikghwa yephaliswano esungulwe mabhizinisi amakhulu asebenza ngaphandle kwekhonthinenthi.                                                                                                        
5    Umphumela Wokuhlanganyela KweSewula Afrika EKulumiswaneni YeHlandla   Lama-79 YokuHlangana OkuVamileko KweHlangano YeenTjhaba EziBumbeneko (i-UNGA 79)                        
5.1    IKhabinethi iqale yabe yavuma umbiko wemiphumela ye-UNGA 79 ngaphasi kommongondaba othi: “Asitjhiyi Muntu Ngemva: Sisebenza Ngokubambisana Sinqophe Ukuphakamisa Ukuthula, Ituthuko Ebambelelako Nesithunzi Somuntu Esizukulwaneni Sanamhlanje Nezangomuso.”                                                                                                    5.2    Ukuhlanganyela kweSewula Afrika nabanye emhlanganweni weenKhulu we-UN ngomuso  bekuqale ethubeni lokuhlanganisa ukuvumelana kwephasi bekwenziwe nendima ngamaqalontanzi anjengemiNqopho yezeTuthuko eBambelelako emazweni we-Afrika, nokuthi umHlangano lo kufuze uqale igadango lephasi loke, usekele i-ajenda yokuthuthukisa ikhonthinenthi, i-Ajenda 2063.
D.    Ukuqatjhwa 
Koke ukuqatjhwa kulawulwa kufakazeleka kweencwadi zefundo ezikhambisana nomsebenzi umuntu aqatjhelwe wona kunye nokuhlanjululwa kwebizo lomuntu okufaneleko.
1. U-Phrof. John Lamola uqatjhelwe isikhundla sokuba siKhulu esiPhetheko (i-CEO) eHlanganweni yaboFlayi (i-SAA) iminyaka emibili.                                              2. UPhrof. Busani Ngcaweni uqatjhelwe isikhundla somNqophisi Zombelele (i-DG) esiKolweni seliZweloke sikaRhulumende (kwelulwe ikontraka yomsebenzi yaba minyaka emihlanu).                                                         3. UNom. Lindelwa Simphiwe Hamilton uqatjhelwe esikhundleni se-DG emNyangweni wezeRhwebo, zamaBubulo nezePhaliswano. 4. UNom. Tebogo Seokolo uqatjhelwe isikhundla seSekela likamNqophisi (i-DDG): i-Afrika emNyangweni wezobuDlelwano bamaZwe ngamaZwe.                    5. UMm. u-Angela Sizakele Magangoe uqatjhelwe isikhundla se-DDG: ZeHlakakuhle emNyangweni wezokuThuthukiswa komPhakathi (i-DSD).  6. UMm. uThandeka Gloria Ngcobo uqatjhelwe isikhundla sesiKhulu sezeeMali ku-DSD.                                                                       7.    Abanqophisi Abayelelisako EBhodini Yesigiyani Yetheknoloji Yelwazithintano Lembusweni (i). UMm. Sedzani Mudau (uSihlalo);(ii).UNom. Willie Vukela (emNyangweni wezabaSebenzi bemBusweni noJamele iPhiko lezokuPhatha);  (iii). UNom. Willie Mathebula (umJameli weZiko leeMali zomBuso);       (iv). U-Adv. Johannes Collen Weapond; kunye (v). noNom. Omega Shelembe (umNyango wezokuThintana nezeTheknoloji yamakhomphyutha).                                              
E.    Iminyanya Ezako
1.        INyanga YamaLungelo WoBuntu 
1.1.    NgoNtaka iSewula Afrika izokuba nesikhumbuzo samaLungelo woBuntu ngaphasi kommongondaba othi: “Sikhambisisa Imizamo Yobulungiswa Bomphakathi Obusime Ngamalungelo Wobuntu.” Umlando weNyanga yamaLungelo woBuntu usime ngeseHlakalo sokuRhayilwa kwabaNtu e-Sharpville ngomhla wama-21 kuNtaka we-1960, lapho amapholisa wombuso webandlululo (i-apartheid) adumuza abulala khona abantu abama-69 emmatjhweni owawukhamba ngokuthula.               1.2.    Isihluku somlando wemithetho ye-apartheid solo sisezwakala nanamhlanje begodu senza ukuthi abantu abanengi basolo basebhandeni lomzombe wokudosa emhlweni nokutlhoga umsebenzi.   UmThethosisekelo weRiphabhligi yeSewula Afrika we-1996, owendlala isisekelo somphakathi okhululekileko nophila ngentando yenengi usekela imizamo yokuphakamisa ubulungiswa bomphakathi ngokulungisa ubumbi obenzeka ngeenkhathi ezidlulileko.                                         1.3.    UmThetho wokuBuyiswa kweNarha wee-2024 (umThetho 13 wee-2024) osandukuphasiswa mhlapha uvula indlela yomthetho esekelwa mthethosisekelo evumela urhulumende ukulungisa isihluku sokwemukwa kwabantu inarha esabangela ubuchakakazi babantu abanengi; lokho urhulumende uzakwenza ngokulekelela ukurhula ikundla kobanyana zizokwanda izakhamuzi ezizakuvulekelwa mathuba womnotho, nawezenzelwa ekuphilwa ngazo kunye nawokuthola inarha.                1.4.     ILanga lamaLungelo woBuntu lizakugidingwa ngomhla wama-21 kuNtaka 2025 e-Constitution Hill eJwanisbhege, lapho kwakhiwe khona iKhotho yezomThethosisekelo yeSewula Afrika.                                                        
2.      INdaba YeGezi E-Afrika Ngo-2025  
2.1.    ISewula Afrika izokusingatha iNdaba yeGezi yee-2025 ukusukela ngomhla we-4-6 kuNtaka 2025 e-Cape Town International Convention Centre.  INdaba yezeGezi le isiqongolo sesehlakalo ekhonthinenthini yekhethu njengoba ihlanganisa abarholi bebubulo lezegezi ibe iveze neensombululo ezitja ezibukhali khulu kilekoro.                                                                 2.2.    Ikhonfrensi le ifike ngesikhathi lapho ikoro yezegezi eSewula Afrika ikhula khona khulu njengoba ilizwe lekhethweli lisebenzela ukuthola indlela yangomuso yokunzinzisa ukuphakelwa kwesitjhaba ngegezi.   Nyakenye urhulumende umemezele umThetho wee-2024 oTjhugulula ukuLawulwa kweGezi (umThetho 38 wee-2024) onqophe ukwakha ikoro yegezi engalilisiko ngeendleko nebambelelako engakghona ukugcina iindingo zegezi ezikhulako zesitjhaba sekhethu.                                                 2.3. Ekutholeni indlela yokusabalalisa igezi ngomuso, kulungiselwe ukuthi kwakhiwe amaphrojekthi wegezi ama-gigawatts ali-11 ngesikhathi esiminyaka emithathu ukusukela nje.   NgoNobayeni 2024 kumenyezelwe ababhidi abenyulwako ababunane ngeThuba lokuBhida 7 (i-Bid Window 7) leHlelo leGezi eVuselelekako labaKhiqizi beGezi abaziJameleko, lamandla wegezi ahlangeneko ayi-1 760 MW.                    
F.    Imilayezo  
1.    Siyabathokozisa 
IKhabinethi ithokozise yabe yezwakalisa neemfiselabuhle zayo kilaba abalandelako:   

UNgqongqotjhe uNomakhosazana Meth ngokukhethelwa kwakhe esikhundleni sokuba nguSihlalo we-African Regional Labour Administration Centre.     
UMm. u-Lerato Mataboge ngokukhethelwa kwakhe isikhundla sokuba nguKomitjhinari wezomThangalasisekelo nezeGezi ku-AU.       
UMm. Tyla Laura Seethal, obekadume ngelika-Tyla, omvumi weSewula Afrika   obe mvumi wokuthoma e-Afrika ovuma yedwa ingoma yakhe yesinghili ethi “Water” eyeqe amahlandla adlulako ebhiliyonini ngokurhatjhwa ngevidiyo ku-inthanethi, ekundleni yeengoma ezidlalwa ethungelelwaneni lamakhomphyutha, i-Spotify.  
UNom. Wouter Kellerman, umvutheli wefleji weSewula Afrika aphekelelwa nguMm. u-Eru Matsumoto no-Mm. u-Chandrika Tandon, abathumbi bakanongorwana we-Grammy, nge-albhamu yabo i-Triveni. 

2.    Silila Imbiko 
IKhabinethi iwulilela imbiko umndeni nabangani baka:     

Mm. uSuthukazi Arosi (64), umvumi owathumba unongorwana, umthiyi weengoma, abuye abe mlingisi. Bekaziwa khulu ngephimbo leenkhaleli zedumo e-Afrika, angumakekere womlingisi, ngemva kokulingisa kwakhe emidlalweni yesiteyiji eminengi eSewula Afrikapha.                  

Imibuzo ungayithumela: kuMm. Nomonde Mnukwa – umJaphethe womKhulumeli kaRhulumende                                                                                 Iselifowuni:  083 653 7485"
IsiTatimende SomHlangano WeKhabinethi OKhethekileko Obanjwe ngoMvulo Nakama-3 kuNtaka wee-2025,03 Mar 2025,https://www.gov.za/news/cabinet-statements/statement-special-cabinet-meeting-3-march-2025-03-mar-2025,https://www.gov.za/nr/news/cabinet-statements/isitatimende-somhlangano-wekhabinethi-okhethekileko-obanjwe-ngomvulo-nakama,"A.    IinQunto ZeKhabinethi  
1.     ISabelo SeeMali Somnyaka wee-2025-2026 
1.1.         Kubanjwe umHlangano weKhabinethi oKhethekileko ngoMvulo nakama-3 kuNtaka 2025 lapho amalunga weKhabinethi abonisene khona ngeendlela ezingcono ezingakghonakala zokusekela iSabelo seeMali somnyaka wee-2025/26 kunye nesabelo seemali sokukhibelela, ngaphasi kobujamo bomnotho banje. Lokhu kulandela omunye umhlangano weKhabinethi okhethekileko obanjwe ngoMvulo nakama-24 kuMhlolanja 2025, ovumele ukubonisana ngokunabileko ngeenqinteliso zeemali zombuso kunye nesidingo sokuphumelelisa msinyana amaqalontanzi amathathu aqakathekileko wombuso wehlandla lekhomba ngaphasi komBuso weBumbano.  Emhlanganweni wangomhla wama-24 kuMhlolanja 2025, uMengameli Cyril Ramaphosa uhlanganise isiqhema saboNgqongqotjhe esidoswa phambili liSekela likaMengameli u-Paul Mashatile kobana basebenzisane noNgqongqotjhe wezeeMali nesiqhema sakhe seZiko leeMali zeliZweloke ukuhlanganisa iimphakamiso zekhabinethi ezingaqalwa ukuya phambili.                                                                                                        
1.2.       Isiqhemesi, esidoswa phambili liSekela likaMengameli u-Mashatile nesisekelwa liZiko leeMali zeliZweloke sethule iimphakamiso ezihlukahlukileko eziqalwe yiKhabinethi. Ngokukhambisana nemibandela yesigaba sama-27 somThetho wokuLawulwa kweeMali zomBuso (umThetho Nomboro 1 womnyaka we-1999), iKhabinethi igunyaze uNgqongqotjhe wezeeMali ukuthi akhethe hlangana neemphakamiso ekubonisenwe ngazo bese usekela iSabelo seeMali ngendlela eqalelela:          
(a)    Ukutlhayela kwemali yombuso kilelizwe;            (b)    Ukuphungulwa komthwalo ophezu kwamakhaya adosa emhlweni newengeniso ephakathinaphakathi; kunye(c)      nokusekelwa kokuhluma komnotho.    
1.3       Njengoba sewuqediwe nje umsebenzi wokuhlanganisa iimphakamiso ezifakwa eSabelweni seeMali, uNgqongqotjhe wezeeMali neZiko leeMali zeliZweloke selalungele ukuqedelela isabelo seemali abe asethule phambi kwepalamende ngeLesithathu,12 kuNtaka 2025.                                                                                                              
Imibuzo ingathunyelwa: kuNom. Sathasivan (Terry) Vandayar – umJaphethe womKhulumeli kaRhulumende Iselifowuni: 082 444 9092"
"IsiTatimende Somhlangano WeKhabinethi WangeLesithathu, 12 kuNtaka 2025",13 Mar 2025,https://www.gov.za/news/cabinet-statements/statement-cabinet-meeting-12-march-2025-13-mar-2025,https://www.gov.za/nr/news/cabinet-statements/isitatimende-somhlangano-wekhabinethi-wangelesithathu-12-kuntaka-2025-13,"A.    Ezingundabamlonyeni
1.    Zomnotho1.1    IsAbelo Seemali Selizweloke Somnyaka Wee-20251.1.1    Ikhabinethi yamukele isabelo seemali selizweloke somnyaka wee-2025, ekusisabelo esinqophe ukuletha ukunzinza phakathi kwesikhwama seemali zikarhulumende weSewula Afrika nokubonelela ngeemali iqalontanzi emBusweni weHlandla leKhomba, njengokutjho kukaMengameli u-Cyril Ramaphosa lokha nakethula iKulumo yobuJamo beliZwe (i-SoNA) nabegade agedlisa iimfuneko zokubonelelwa kwemindeni edosa emhlweni esezingeni eliphakathi ngokomnotho.1.1.2    Ukwabelwa kwemali engangethriliyoni linye lamaRanda ekuthuthukisweni komthangalasisekelo ngokweHlelo lamaQhinga weeMali wesiKhathi esiPhakathi komNyaka (i-MTEF), ukusungulwa kweminye imithangalasisekelo ngendlela yesikolodo kanye nesikhathi sokuvumela bonyana kube khona ukulethwa kwesibonelelo somthangalasiseko kutjengisa ukuzibophelela nokukhula komnotho ngehlelo lokwakhiwa komthangalasisekelo oqinileko ukube ngakelinye ihlangothi kulethwa izenzelwa ngendlela ethuthukileko.1.1.3    Indlela yokuzibandakanya komkhakha ozijameleko, njengombana sele kuveziwe esabelweni seemali, ekuyingcenye ye-Operation Vulindlela kweyame ekuletheni amandla, iinthuthi nomkhakha wezokuthuthwa kwepahla. Lokhu kutjengisa ukuzibophelela okukhulu kukarhulumende ekurhabiseni ukusisa emkhakheni ozijameleko nokubandakanya ekukhuleni komnotho.1.1.4    Njengoba kuvunywa nje ukuthi ukukhuphuka komthelo kuzakuba negalelo elingasilihle, iSabelo seeMali sibonelela ngamagadango alandelako naka wokunyefisa amandla wokukhuphukokhu: 1.1.4.1    Ayizukukhutjhulwa ilevi yeembaseli; 1.1.4.2    Isibonelelo somrholo wembusweni sizakukhuphuka ngemali engaphezu kwetjhugulukontengo, lapho umrholo wobudala newokukhubazeka izakukhuphuka khona nge-R130 iyokuba yi-R2 315 ngomnyaka wee-2025;  1.1.4.3    I-Ejensi yabaKhweli beenTimela yeSewula Afrika (i-PRASA), izokwabelwa iimali ezidingeke khulu ukuze kuthuthukiswe imithangalasisekelo yeentimela, ekuyinto ezokunciphisa iindleko zeenthuthi ekhaya ngalinye ngalinye. 1.1.5    Okuqakatheke khulu kukuthi ukukhuphuka kwentela elizweni lekhethu kuzokuletha ukunzinza kezeemali ngendlela  yokugcina abafundisi abazii-11 000 ematlasini, abasebenzi bezepilo abazii-93 00 emisebenzinabo, ukuqatjhwa kwabodorhodere abama-800   esele bayilime bayiqeda indima yokusebenzela umphakathi, kanye nokuvumela abantwana abazii-700 000  (ekubantwana abaneminyaka emine) bonyana batloliselwe ukufunda  ngaphasi kweHlelo lokuFundiswa kwabeNtwana kwebuNcanini (i-ECD), ekuyifundo esisekelo abayidingako ekhambeni lokuphumelelisa ifundwabo.
1.2    Ukukhula Komnotho
1.2.1    Ukukhuphuka nge-0,6% komKhiqizo oPheleleko wangeKhaya (i-GDP) esiquntwini sesine somnyaka, emnyakeni wee-2024 kuveza ukusimama emnothweni njengehlangothini lezokulima, lezeemali, lokurhweba nemkhakheni wamakhaya esiquntwini sokugcina somnyaka.1.2.2    Umkhakha wezokulima usimeme nge-17,2%, nalapho ukhuphule khona i-GDP ngamaphuzu ali-0,4%. Umkhakha wezeemali, ukuthengiswa kwezindlu kanye nezenzelwa zamarhwebo ukhule eenquntwini ezibunane ezilandelanako, ekukulapho kube khona nokulamuleka eendabeni eziphathelene neemali, emisebenzini yokuthengiswa kwezindlu nezenzelweni ebezilethwa marhwebo ekuyinto elethe ukukhula okukhulu. 1.2.3    Ikhabinethi iyazithemba bonyana ukuqalelela khulu umnotho, ukuthuthukiswa kokwethulwa kwezenzelwa kanye nomthamo wombuso nokukhula kokuzibandakanya kwemikhakha ezijameko, kuzokuletha ukukhula komnotho emnyakeni wee-2025 ukuya phambili.
1.3 Zokusisa1.3.1 Ikhabinethi yamukele isimemezelo esivela kwa-Microsoft South Africa bonyana bazokusisa amabhiliyoni ama-5.4 wamaRanda ku-Artificial Intelligence elizweni lekhethu ehlelweni elisiza ngokuvulela abantu imisebenzi ephathelene namagama nemitlolo ehlukahlukeneko. Ukusisokhu kuzokuqinisa ubujamo beSewula Afrika naziza ekukhambeni phambili ku-Al hub enarhakazini ye-Afrika kubuye kwakhele phezu kwamasiso we-Microsoft South Africa alinganiselwa ku-R20.4 yamabhiliyoni, asiswe eminyakeni emithathu edlulileko.1.3.2 I-Microsoft South Africa ibuye yamemezela ukufaka kwayo isandla ekuthuthukiseni ifundo yedijithali ngendlela yokubhadelela abafundi abazii-50 000 ukuze bathole iintifikeyidi zabo zamakghonofundwa amayelana nokusebenza kwedijithali 1.3.3 Ukungezelela ihlelo lethu lokusisa, ibubulo le-Indiya elikhiqiza umhlobo weenkoloyi owaziwa nge-Mahindra litlikitle incwadi yesivumelwano phakathi kwayo kanye neHlangano eThuthukisa amaBubulo (i-IDC) yeSewula Afrika ukuze baqale ikghonakalo yokuba khona kwendawo lapho kuzokuhlanganiswa khona amalunga weenkoloyi enarheni le. I-Mahindra sele inayo indawo e-Durban lapho kuhlanganiswa khona amalunga weenkoloyi zabo, ekuyindawo esetjenzwa yi-AIH Logistics, ekukulapho sigidinge khona ukukhiqizwa kweenkoloyi ze-Pik Up zakwa-Mahindra zehlandla lama-25 000 ekungilezo ezihlanganiswe khona ekhayapha.1.3.4 Ikhabinethi ikhumbuze woke amaSewula Afrika njengomabelani we-South Africa Incoporated (i-SA Inc.) orhuluphelele ukukhuthazela ikarekelo yokusisisa elizweni lekhethu ebujameni obufuna amandla wokujamelana nephaliswano ephasini loke. Kufanele siragele phambili sikhulume ngalizwi linye ukuze sivikele lokho esikuqotheleko elizweni loke, – amandla wokuzijamela nokuzibusa, kanye nentando yenengi esekelwe mthethosisekelo. 2. Zobudlewano Bamazwe Ngamazwe2.1. Isikhundla SeSewula Afrika Sokwengamela Isiqhema Samazwe Ama-20 (i-G20)2.1.1 Njengengcenye yokweNgamela i-G20, iSewula Afrika isingethe iinqhema ze-G20 ezisebenzako kanye nemihlangano emikhulu ekupheleni kukaMhlolanja nenyangeni esiphezu kwayo le:2.1.1.1 Umhlangano wesiQhema seRhubhululo se-G20, ebewubanjelwe uYunivesithi ye-Freyistata e-Mangaung ukusuka nakama-23 bekube nakama-25 kuMhlolanja wee-2025, uveze indlela bonyana kungasetjenziswa njani irhubhululo nokutlanywa kabutjha ukuze kuqalanwe neentjhijilo zephasi loke kanye nokuthuthukisa isayensi netheknoloji. Babuye baqala iingcenye eziqakathekileko zomnyaka lo ekungilezi ezilandelako:(a) Iqalontanzi loku-1: Ukuthuthukiswa kokutlanywa kabutjha; (b) Iqalontanzi lesi-2: Ukuthuthukiswa kokunzinza kwemihlobo ehlukahlukeneko yezinto eziphilako;(c) Iqalontanzi lesi-3: Ukulingana kokwahlukahlukana, ukulinganiseka, ukuqalelela woke umuntu, nokufikeleleka kweSayensi, iThekhnoloji nokuTlama.    2.1.1.2 Umhlangano wokuthoma wesiqhema esilwisana nekohlakalo obanjwe nakama-3 bekube nakama-5 kuNtaka ulethe iindlela ezitja zokuqinisa amagadango womthetho ukulwisana nekohlakalo. Umhlangano lo ube lithuba kilabo abazibandakanye kiwo ukuze basungule ihlelo kanye nokwendlala umsebenzi osisekelo weenkulumiswano ezisezako. Lokhu kubuye kwakhuthaza ikulumopendulwano kanye nokuhlanganyela ukuze kuqiniswe iindlela zokukhandela ikohlakalo. Abazibandakenyeko emhlanganweni lo bavumelene ngemigomo emimmongo eqakathekileko ekungile elandelako:(a) Iqalontanzi loku-1: Ukuqiniswa Kokuthembeka Kwabasebenzi Bembusweni (b) Iqalontanzi lesi-2: Ukwandisa Izinga Lokubuyiswa Kwepahla Ezuzwe Ngokungemthetho(c) Iqalontanzi lesi-3: Ukusebenza Ngokuhlanganyela(d) Iqalontanzi lesi-4: Ukuvikelwa kwabaHlabimkhosi
2.1.1.4 Umhlangano wesiqhema esisebenza kezokulima ubanjwe ngethungelelwano lamakhomphyutha  ukusuka nakama-3 bekube kumhlana ama-4 kuNtaka wee-2025. Kukhulunyisenwe ngeendaba eziqakathekileko ezithinta abasebenzisani kezokulima ephasini loke bebavumelana  ngamaqalontanzi alandelako:(a) Iqalontanzi loku-1: Ukuthuthukiswa ukuhlanganyela kwemaraga kanye nokuvikelwa kokudla(b) Iqalontanzi lesi-2: Ukuthuthukisa abafazi nabantu abatjha ehlelweni lokudla okulinywako(c) Iqalontanzi lesi-3: Ukukhuliswa kokutlama kabutjha kanye nokudluliswa kwethekhnoloji (d) Iqalontanzi lesi-4: Ukwakha ubujamo bezulu obuqinileko ukuze kunzinze zokulima.
2.1.1.5 Umhlangano wokuthoma wesiqhema sezeVakatjhobukelo obanjwe ngethungelelwano lamakhomphyutha mhlana amalanga ama-5 kuNtaka emnyakeni wee-2025 wendlale bonyana zevakatjhobukelo zingasetjenziswa njani ukuze zitjhugulule ipilo yabantu, imiphakathi kanye nephasi loke. Isiqhemesi sivumelene ukusebenzela phezu kwa maqalontanzi amane umnyaka lo:   (a) Iqalontanzi loku-1: I-AI ePhathelene nabantu naMandla wokusungula ukuphakamisa amabhizinisi asasikimako wamaKhambo neweVakatjhobukelo kanye nama-SMME.     (b)  Iqalontanzi lesi-2:  UkuSekelwa kezeVakatjhobukelo ngeeMali kanye nokuSisa kuQiniswe ukuLingana kuKhuthazwe neTuthuko eBambelelako.       (c)  Iqalontanzi lesi-3: Ithungelelwano lommoya kanye nokukhamba okunganazo iinkhisi(d)  Iqalontanzi lesi-4: Ukunzinziswa Okuqinileko Ngomnqopho Wokuhlanganisa Ukuthuthuka kwezeVakatjhobukela Okunzinzileko.    2.1.1.6 Umhlangano wokuthoma wesiqhema sokuphungulwa kwehlekelele ubanjwe ngethungelelwano lamakhomphyutha mhlana amalanga ama-5 kuNtaka emnyakeni wee-2025. Isiqhemesi sikhulume ngeeyeleliso ezikhona ezilethwe phambili lapho kuqothelwe khona iphasi loke okubekwe yiHlangano yeenTjhabatjhaba lapho kuqalwe khona ihlelo le-Sendai Framework for Disaster Risk Reduction langomnyaka wee-2015 ukuya emnyakeni wee-2030. ISewula Afrika ibona umhlangano lo njengommongo welizwe loke ukuze kuqalelelwe ukuhlanganyela emisebenzini yokwakha ukuqina, ukunzinza namkha ukusebenzisana kanye nokukhandela ukurhagala kobungozi. Umhlangano ube nesivumelwano kumaqalontanzi alandelako:(a) Iqalontanzi loku-1: Ukutjheja Ukungalingani Nokuphungula Ubungozi(b) Iqalontanzi lesi-2: Ukubuthelelwa Kwehlelo Lesiyeleliso Saphambilini Elizweni Loke(c) Iqalontanzi lesi-3: Ukuqiniswa Komthangalasisekelo Wehlekelele(d) Iqalontanzi lesi-4: Ukubonelelwa Kweemali Ekuphungulweni Kobungozi Behlekelele(e) Iqalontanzi lesi-5: Ukulawuleka Kwehlekelele, Ukuhlengwa Nokwakha Ngobutjha(f) Iqalontanzi lesi-6: Ihlalakuhle Yokuphilako ye-DRR/ Yeensombululo Zemvelo.2.1.1.7 Umhlangano wokuthoma wabasebenzi wokuphepha kokudla ubanjwe ngethungelelwano lamakhomphyutha mhlana amalanga ama-5 kuNtaka emnyakeni wee-2025. Emhlanganweni lo, kukhulunywe ngemithethomigomo kanye nangamahlelo ukuze kuthuthukiswe ukuphepha kokudla. Abazibandakenyeko bavumelene ukwakha ihlelo lokudla eliqinileko, elingathathihlangothi. Kubuywe kwakhulunyiswana ngeentjhijilo zokurhwebelana, isibonelelo seemali sokudla kanye nomthelela olethwa kutjhugutjhuguluka kobujamo bezulu. Hlangana nemiphumela yamaqalontanzi ekukhulunyisenwe ngawo kubalwa alandelako:  (a) Iqalontanzi loku-1: Imithethomigomo eqinileko yokudla(b) Iqalontanzi lesi-2: Intengo yokudla enzinzileko(c) Iqalontanzi lesi-3: Imigomo ebonakalako namazinga(e) Iqalontanzi lesi-4: Ihlelo le-G20 lokuphepha kokudla(f) Iqalontanzi lesi-5: Ukugunyazwa okuvela kuNgqongqotjhe nokwenza2.1.1.8 Ihlelo le-G20 ebelibanjelwe eYunivesithi yeVenda e-Thohoyandou nakali-7 kuNtaka wee-2025 linqophe ekukhuliseni ikulumiswano yomphakathi kanye nokuhlanganyela ku-G20 eyeNganyelwe yiSewula Afrika. Umhlangano loya bewunqophe ukukhuthaza abantu nenarha le bonyana bazibandakanye ekwamukeleni iimvakatjhi enarheni le njengombana siragela phambili ukusingatha imihlangano eengcenyeni ezihlukahlukeneko zenarha le kanye nokuthuthukisa amasikwabo namagugwabo. AmaSewula Afrika abuye akhuthazwa bonyana akhe acoce iindaba ezimnandi ngenarhawo.2.1.2 Imihlangano elandelako yeenqhema ze-G20 izokubanjwa bekube sekupheleni kwenyanga kaNtaka emnyakeni wee-2025:2.1.2.1 Umhlangano wokuthoma: Ukukhula Komnotho, Ukuthuthukiswa kweenkoro, Ukuqatjhwa, nokuPhungula Ukungalingani: Mhlana amalanga ali-17 kuNtaka ngethungelelwano lamakhomphyutha. 2.1.2.2 Umhlangano wokuthoma wokurhwebelana nokusisa: Mhlana ali-18 bekube kumhlana ama-20 kuNtaka ngethungelelwano lamakhomphyutha. 2.1.2.3 Umhlangano wesibili wezepilo: Mhlana ama-26 bekube kumhlana ama-28 kuNtaka wee-2025, e-Durban.2.1.2.4 Umhlangano wokuthoma wobujamo bezulu nokunzinziswa kwebhoduluko: Mhlana ama-25 bekube kumhlana ama-28 kuNtaka wee-2025 ngethungelelwano lamakhomphyutha. 2.1.3 Ilwazi mayelana nemihlangano ehlukahlukeneko le ye-G20 nemiphumela yakhona lingatholwa ku-www.g20.org namkha ku-www.g20.org.za2.2 Isizo Lobuntu e-Palestine2.2.2 Ikhabinethi iphikisana nokwala kwe-Israel bona kulethwe isizo lobuntu eGaza kanye nokuba kwayo seduze nomkhawulo nokuyama ukube ngakelinye ihlangothi abantu beGaza baqalene nokuhlukumezeka okukhulu njengombana badinga ukudla, izindlu kanye nesibonelelo sokwelatjhwa.2.2.3 Igadangweli likuphikelela kwe-Israel ukusebenzisa indlala njengesikhali sokulwa izipi njengengcenye yokuphehla ipi ehlathululwe yiKhotho yobuLungiswa yamaZwe ngamaZwe njengesenzo sokurhayilwa kwabantu be-Palestine.2.2.4 Ikhabinethi ibuyelela isibawo sethu sokuthwesa i-Israel ukuziphendulela kanye nokuqinisekisa ukuphepha, ukuragela phambili kanye nokungaphazanyiswa kwesizo lobuntu kizo zoke iindawo zeGaza.
3.    Ubulelesi3.1    Ukwamukelwa Komlayo Wekhotho YeMalawi Mayelana Nokukhanjiswa kuka-Sheperd kanye no-Marry Bushiri3.1.1    Ikhabinethi yamukele umlayo owethulwe yiRiphabhligi yeMalawi okhutjhwe siKhulu seKhotho kaMarhastrada bonyana u-Sheperd kanye no-Marry Bushiri kufanele babuyiswe eSewula Afrika bazokuqalana namacalabo amanengi abawenze eSewula Afrika, okufaka hlangana ukugagadlhela, ukwephula umthetho olawula iimali (i-Financial Advisory and Intermediary Services Act, 2002 (umThetho Nomboro 37 womNyaka wee-2002) kanye nokwephula umgomo ebegade babekelwe wona webheyili.3.1.2    Umlayo lo uveza bonyana akekho namunye umuntu ongawubalekela umthetho begodu ubuye uqinisekise ukuzijamela eendabeni zokwahlulela, ukusebenzisana kweenarha kanye nokuthembana kwesingani phakathi kwamaziko wezomthetho weSewula Afrika neweMalawi. 3.1.3    Siyazi bonyana bakwa-Bushiri baveze ihloswabo yokubilayela. Ngale kwalokho, siyazithemba bonyana sinecala eliqinileko esibathwesa lona.3.1.4    ISewula Afrika ikulungele ukuhlanganyela ne-INTERPOL ukuze basebenze ngekambiso ngamalungiselelo wokukhanjiswa kwabo balethwe eSewula Afrika ukuze bathome ngokuqalana namacalabo.
4.    Ubujamo Bezulu Obumasikizi4.1    Izulu lamva nje ebelina ngamandla lidlule nemiphefumulo eminengana labe latjhiya abanengi banganazo iindawo zokuhlala. Izindlu zabo nemithangalasisekelo zonakele KwaZulu-Natala.4.2    Umthelela olethwe lizulu ebelina ngamandla KwaZulu-Natala ukhonjwe njengehlekelele yephasi loke. Lokhu kuvumele umNyango wezeTjhebiswano laboRhulumende neenDaba zeNdabuko bonyana uhlanganise zoke iinhlangano ukuze kukhuliswe isekelo nokunciphisa umthelela wehlekelele emiphakathini.4.3    Urhulumende usaragela phambili ngokubonelela ngesizo kibongazimbi ebebaqalene neenkhukhula begodu nomNyango wokuHlaliswa kwabaNtu ubonelele ngeengidi eziliKhulu zamaranda KwaZulu-Natala ukuze isize lapho kudlule khona iinkhukhula. 4.4    Ikhabinethi ikhombela woke amaSewula Afrika bonyana ayelele khulu lokha nakunobujamo bezulu obumbi.4.5    Lapho kunezulu elikhulu khona, imiphakathi iyayeleliswa bonyana ikhandele ukusebenzisa iindlela ezineenkhukhula begodu balalele bebabukele neendaba ezirhatjhwako, iindaba zomrhatjho kanye namakhasi asemthethweni karhulumende weenkundla zokuthintana ukuze bathole iindaba zamva nje.
B. Okubikelwe Ikhabinethi1.    Ukuvikelwa Nokwandiswa Kwesilinganiso Sobuncani Bomrholo (i-NMW)1.1    Ikhabinethi yamukele beyaqalelela umbiko ovela emNyangweni wezokuQatjha nemiSebenzi mayelana neragelo phambili lokuvikela nokuqinisa i-NMW.1.2    Umthetho we-NMW i-Act 2018 (UmThetho Nomboro 9 wee-2018) waqiniswa ngoSinyikhaba wee-2018. Umthetho lo wendlale isisekelo sokunciphisa ukungalingani ngokomrholo neenkhala ezikhona emirholweni nokuragela phambili ukuqala ngelihlo elibukhali labo abarhola imali ephasi elizweni lekhethu.1.3    Kusukela nali-1 kuNtaka wee-2025, i-NMW ikhuphuke ngamaphesende amane ukusuka ku-R27,58 ukuya ku-R28,79 nge-iri linye. Ukukhutjhulwa lokhu kunqophe ukuletha isekelo eliqakathekileko lezomnotho kanye nokusiza abasebenzi abaziingidi ezisithandathu abarholaezingeni lesilinganiso somrholo owela ngaphasi kwe-NMW.
2.    Ukuthuthukiswa Kokufunda Okusisekelo2.1    Ikhabinethi iveze isekelo layo ngokwenza indlela yokukhambisa umkhakha weFundo esiSekelo efundweni esisekelo.2.2    Ngenyanga kaTjhirhweni yomnyaka wee-2025, umNyango wezeFundo esiSekelo umemezele bewagidinga imiphumela yebanga le-12 ephezulu ngamaphesende ama-87,4%.  Ngale kwalokho, enyangeni yaphambilini, umNyango wezeFundo esiSekelo ukhuphe umbiko oveza bonyana pheze abafundi abamaphesende ama-80% beSewula Afrika abakwazi ukufundela ukuzwisisa ngokusebenzisa elinye nelinye ilimi lokha nabafika eminyakeni eli-10.2.3    Ukurarulula isitjhijilwesi, uNgqongqotjhe wezeFundo esiSekelo ulethe igadango elizokuba namagadango alandelako:2.3.1    Ukufikeleleka kwelizwe loke kwefundo yebuncanini kuma-ECD okuseqophelweni eliphezulu ngendlela yokutloliswa kwamaziko amanengi we-ECD, ukuqinisekisa bonyana woke umfundi oku-ECD uthola isekelo elaneleko leemali, ukusekela amaziko we-ECD ngeensizakusebenza kanye nokunikela abafundisi isekelo ukuze bathole iziqu zabo zokufundisa. Isabelo seemali salokhu sele sikhutjhiwe esabelweni somnyaka wee-2025. 2.3.2    Ukubuyekeza iinjamiso namazinga ukuze kwandiswe imisebenzi yabafundisi abafundisa amabanga asisekelo.2.3.3    Umfundaze weFunza Lushaka uzokulethwa phambili ukuze unikelwe abafundi abafisa ukufundisa emabangeni asisekelo. 2.3.4    Ihlelweli lizokuqinisa ukufunda kanye namakghono weemBalo ebafundini abasemabangeni asisekelo nokwenza isiqiniseko sokobana ekukhambeni kwesikhathi bayakghona ukubeka ilwazi labo eemfundweni ezifana neemBalo, iSayensi, i-Accounting kanye ne-Economics, hlangana nezinye.
3.    Ukusebenza Kwegezi3.1    Ikhabinethi yamukele umbiko mayelana nomsebenzi owenziwe yi-ESKOM ekuthuthukiseni ukuphehlwa kwegezi kanye nokunzinzisa umsebenzi ekukhandeleni ukuqinteliswa kwegezi3.2    Ngemva kokubuya kwama-megawatts angaphezu kwama-300 womthamo wokuphehlwa kwegezi, kanye nokubuyiswa kweenjameli ezaneleko, ukuqinteliswa kwegezi kujanyisiwe ngesimbi ye-10 ekuseni ngoSondo, mhlana amalanga ali-9 kuNtaka emnyakeni wee-2025. Ukusebenza kwamalahle ephawa yeKusile kusebujameni obunzinzileko ngemva kokuthi kube namayunidi angasebenziko ngeLesihlanu, mhlana amalanga ali-7 kuNtaka.  Njenganje, amayunidi lawo sele asebenza begodu iyunidi 2 ye-Koebeg ibuyisiwe yasebenza godu.3.3    Ukusebenza koke kwesiphehli segezi solo kwangesikhathi sehlobo somnyaka wee-2024, kuveze ukuthuthuka okukhulu nokunzinza, okwenze bonyana amalanga wokungabi nokuqinteliswa kwegezi alinganiselwe emaphesendini ama-98%. I-ESKOM ithi izibophelele bonyana kuhlale kungekho ukuqinteliswa kwegezi. C. IinQunto zeKhabinethi1. Ukusingathwa KweNdaba Yamanzi Nehlanzeko1.1 Ikhabinethi igunyaze ukusingathwa kweNdaba yaManzi neHlanzeko mhlana ama-27 ukuya nakama -28 kuNtaka emnyakeni wee-2025. 1.2 Umnyanya lo usebenza njengesandulelo somhlangano waManzi obanjwe ngenyanga kaTjhirhweni ngomnyaka wee-2024, lapho kuhlangene khona zoke iimphathimandla ezibonelela ngamanzi ukuze kukhulunyiswane ngeentjhijilo eziqalene nomkhakha lo, kulandela ukukhutjhwa kombiko we-Drop. 1.3 Umnyanya lo usungule ihlelo ukuze liqalane neendabezi begodu Indaba izokuletha ithuba lokuhlola iragelophambili esele lenziwe bese iveza namagadango adinga ukuthuthukiswa.1.4 Imiphumela elindelekileko yeNdaba ngeyokuthi kube khona ukuzwana mayelana nobujamo bokuphepha kwamanzi eSewula Afrika, iragelophambili emisebenzini engakaqedwa emnyakeni wee-2024 kanye nalokho okudingekako ukuthuthukisa ukuphepha kwamanzi kanye nehlelo lamva nje elitjha.1.5 Ikhabinethi izivumile iintjhijilo zokuphepha kwamanzi eziqalene nenarha le begodu yazwakalisa ukuzibophelela bonyana woke umSewula Afrika unamanzi ahlwengekileko kanye nehlanzeko yamanzi ephephileko.2. Umbiko Wehlandla Lesi-2, Lesi-3 Nelesi-4 Welizwe We-UN Convention Mayelana Namalungelo Wabantu Abaphila Nokukhubazeka2.1 Ikhabinethi igunyaze bonyana umNyango wezaboMma, iLutjha nabaNtu abaPhila nokuKhubazeka ulethe umbiko wehlandla lesi-2, lesi-3 nelesi-4 ku-UN. Umbiko uletha umbiko obuyako mayelana neragelophambili elenziwe yiSewula Afrika ukuthuthukisa nokuvikela amalungelo wabantu abaphila nokukhubazeka.2.2 Ikhabinethi igunyaze umbiko osisekelo wenarha mayelana nokwenziwa kwe-UNCRPD ngomnyaka wee-2013 kanti-ke umbiko loyo wabekwa ngomnyaka wee-2014.2.3 Umbiko ohlangeneko uletha isendlalelo sokusebenza kukarhulumende ekusebenziseni umBikomthethokambiso mayelana namalungela wabantu abaphila nokukhubazeka. Iveza umthethomgomo kanye namatjhuguluko womthetho wepalamende ekuthatheni amagadango wokuthuthukisa nokuvikela amalungelo wabantu abaphila nokukhubazeka.  Umbiko uveza imizamo eyenziwe efundweni, ekuyeleliseni abantu, kezepilo, emisebenzini yemiphakathi, ekutholeni ubulungiswa kanye nokuqatjhwa kwabantu abaphila nokukhubazeka. Umbiko lo uzokugadangiswa kubunzinzolwazi ku-www.gov.za
D. UkuqatjhwaKoke ukuqatjhwa kulawulwa kufakazeleka kweencwadi zefundo ezikhambisana nomsebenzi umuntu aqatjhelwe wona kunye nokuhlanjululwa kwebizo lomuntu okufaneleko.1.    UNom. Neil Jansen esikhundleni sokuba liSekela lomNqophisi Zombelele: Ukuphathwa Kwezabasebenzi nokuThuthukiswa Kwabo emNyangweni WezangeKhaya. 2.    Ukukhethwa kwamalunga webhodi ye-Alexkor(a)    UMm. Dineo P. Peta (usihlalo)(b)    UMm. Hilary A. Swartbooi(c)    UPhrof. Trevor G. Fowler(d)    UMm.  Shinduvi Zitha(e)    UMm.  Bongi Ngxishe(f)    UDorh. Jonty Tshipa(g)    UNom. Nico Patrick Swart (h)    UNom. Freddy Raseote
E. Iminyanya Ezako1. Umnyanya Wehlelo Lokutlama Kabutjha Welizwe Loke1.1 Umnyanya wehlelo lokutlama kabutjha welizwe loke uzokubanjwa nakali-13 bekube kumhlana ali-14 kuNtaka wee-2025 ukuqalana neSayensi nethekhnoloji nekghono lokutlama kabutjha eSewula Afrika ngendlela yokobana isingathe ukuhlanganyela. 1.2 Umnyanya uhlanganisa imikhandlu yesayensi, amaziko wefundo ephakemeko, iminyango karhulumende, umkhakha wezamarhwebo kanye nemisebenzi ehlelekileko ukuze kuqalwe indima  elinywe lihlelo lokutlama kabutjha lanje nelisezako. Uzokuletha amagadango wokukhuphukisa ukuhlanganyela nokunzinza kokuthuthuka komnotho ukuze kuhlomule woke amaSewula Afrika.
2.    Umnyanya Wehlandla lobuNane We-European Union ESewula Afrika 2.1 Umnyanya wehlandla lobuNane we-Europen Union eSewula Afrika ubanjelwe eKapa namhlanje, nakali-13 kuNtaka wee-2025 kanti-ke uzokusingathwa ngokuhlanganyelwa nguMengameli u-Cyril Ramaphosa, uMengameli womKhandlu we-Europe uNom. Antonio Luis Santos da Costa kanye noMengameli weKomitjhini ye-Europe u-Dorh. Ursula von der Leyen ukwenzela bonyana baqinise ubudlelwano phakathi kweSewula Afrika ne-EU.2.2 Umnyanya lo uzokuveza iindaba zokurhwebelana nokusisa nokusebenza kwesikhozi nobudlelwano phakathi phakathi kweSewula Afrika ne-EU.2.3 Umnyanya lo ulindeleke bonyana uveze ukuhlanganyela ukwenzela bonyana kuqalelelwe iintjhijilo ezikhona ephasini kanye neemfundeni, okufaka hlangana ukutjhugutjhuguluka kobujamo bezulu, ukungaphephi kwabantu, ukuthula, ukuphepha nokunzinza, ukuthuthuka kwebhoduluko kanye nokuthuthukiswa kwamaziko wombuso2.4 Umnyanya lo uzokuqinisekisa ukusekela isikhundla seSewula Afrika sokweNgamela i-G20 namaqalontanzi wayo, okufaka hlangana ummongo wayo othi “UkuZwelana, UkuLingana NokuBambelela,”
F. Imilayezo1. UkuthokozisaIkhabinethi ithokozise beyatjho neemfiselabuhle zayo ku:•    Dylan Naidoo ngokuba mSewula Afrika wokuthoma omumuntu onzima othumbe i-SA Open, ekungomunye umdlalo omdala wegolfu. Ukuthumba kwakhe kumenze wathola indawo ku-Royal Portrush.•    Ncazelo Mlilo obe ngungikhethani emikhakheni emibili kibonongorwana babomma abatjhugulula iphasi. Abonongorwanaba banikelwa abomma abenza imisebenzi eveleleko ephasini ukwenza ngcono ipilo yabantu.•    mphakathi wama-Muslim njengombana basenyangeni ye-Ramadan.•    Nomzana Patrice Motsepe ekukhethelweni kwakhe godu esikhundleni sokuba nguMengameli we-CAF. Igalelo lakhe ekuthuthukisweni kwebholo erarhwako liragela phambili ngokusenza bona sizikhakhazise.
3.    UkududuzaIkhabinethi idlulise amezwi wokududuza emindenini nebanganini:•    babakhweli abama-31 abalobe ipilo yabo eengozini zeembhesini ezintathu ezihlukeneko; yokuthoma yenzeke hlangana kwe-Reddersburg ne-Smithfield e-Freyistata; yesibili yenzeka ku-N2 North eduze neMandeni, KwaZulu-Natala, yesithathu yenzeka ku-R21 Ekurhuleni e-Gauteng.•    babafundi abanebesikolo samabanga aphasi abalahlekelwe yipilo yabo engozini yendlela ku-N12 e-Daveyton Ekurhuleni. •    bomhlabimkhosi abuye abe mtjhotjhozeli wobulili uPamela Mabini ojamele abantu abasikazi ebebaqalene nenturhu eqothele ubulili obuthileko nowenze isiqinisekiso sokobana boke abenzi bokumbi bayavalelwa.•    baka-Crystal-Donna Roberts, omlingisi weSewula Afrika abuye abe mrhatjhi ovele emafilimini afana ne-Endless River ne-Krotao wabuye wabandakanywa ku-Arendsvlie, Swartwater, naku 7de Laan.•    bakaDorh. Gomolemo Makae obekalwisana nebandlululo abuye abe mjameli wabantu abanzima. Bekangudorhodere olaphako abuye abe mthuthukisi wamalimi wesiNtu. Watlonyeliswa ngonongorwana wobuliminengi yi-Pan South African Language Board ngokuthuthukisa ukusetjenziswa kwamalini wendabuko eSewula Afrika. •    bakaNom. Athol Fugard omlingisi, umtloli wamanoveli obekaziwa ekhayapha kanye nangaphandle ahlonitjhwa ngegalelo lakhe lokutlola imidlalo yekundleni. Ngomnyaka wee-2001, wafakwa emdlalweni wekundleni e-Amerikha obizwa nge-Hall of Fame wabe wathola ne-Order of Ikhamanga ngomnyaka wee-2005.•    baka-Ebenaezer Dibakwane, obekangusomahlaya abuye abe mlingisi othole abonongorwana abuye abe mtloli. •    baka-Khomotso Jacob Makwetla, omjameli othuthukisa amarhwebo wabantu abanzima wabuye waba negalelo ekuthuthukiseni ibholo erarhwako nomdlalo wamaguduva elizweni lekhethweli.
IsiTatimende Sikhutjhwe: NgezokuThintana kukaRhulumende nokuNikela ngeLwaziImibuzo Ingathunyelwa: kuMm. uNomonde Mnukwa — umJaphethe womKhulumeli kaRhulumende Inomboro: 083 653 7485"
IsiTatimende Somhlangano WeKhabinethi wangeLesithathu mhla ama-26 kuNtaka wee-2025,27 Mar 2025,https://www.gov.za/news/cabinet-statements/statement-cabinet-meeting-26-march-2025-27-mar-2025,https://www.gov.za/nr/news/cabinet-statements/isitatimende-somhlangano-wekhabinethi-wangelesithathu-mhla-ama-26-kuntaka,"A.    Ezingundabamlonyeni
1.    Zomnotho 1.1    Itjalomali1.1.1    IKhabinethi itjengise ithemba ngokudzimelela komnotho njengombana ilizwe liraga nokwakha isikhozi sokuhloma imikhakha eqakathekileko nokudosa abatjalimali abatjha.  1.1.2    IKhabinethi yemukele godu ukuhlonywa kweziko le-cloud lakwa-Google South Africa eJwanisbhege elibize amabhiliyoni ama-R2.5, elizokuhlanganisa iSewula Afrika kuthungelelwano le-Google Cloud iphasiloke. Iphrojekthi le ingeyokuthoma e-Afrika lapho i-Google yenza itjalomali eliqakathekileko kumthangalasisekelo wethekhnoloji ngeSewula Afrika.1.1.3    IKhabinethi ikhombela yoke imikhakha ukobana irhabise umtlhala welizwe ukufikelela ukukhula komnotho otjheja boke abantu nokuvula imisebenzi ngokungezelela itjalomali nokuqinisa okuhle ngelizwe lekhethu.1.2    Ukuzibandakanya Komkhakha wemiSebenzi yangeQadi KumaPhrojekthi wesiPoro nePahla1.2.1    IKhabinethi yemukele ukuhlonywa kwesiBawo seLwazi ngokuziBandakanya komKhakha wangeQadi kumaPhrojekthi wesiPoro nePahla, njengalokha kuyingcenye yamatjhuguluko aqakathekileko athuthukisa umkhakha wemisebenzi womkhakha othuthukisa ukukhula komnotho kubuye godu kukhuphule ukukhula komnotho ngokwenziwa ngcono kwezinga lokuthumela ipahla ngaphandle kwemikhawulo.1.2.2    Umhlahlandlela weHlelo lokuThuthwa kwePahla eSewula Afrika uthuthukisa iphaliswano elikhulu ngemisebenzi yesiporo namadoyelo ezokudosa itjalomali langeqadi kodwana umthangalasisekelo oqakathekileko njengesiporo namadoyelo kuhlala ngaphasi kobunikazi bombuso.
1.3    Zegezi1.3.1    IKhabinethi yemukele ukungezelelwa ngamamegawathi ama-800 ngekghono elitjha lokuphehla igezi ngemva kobana i-Eskom iphumelele ukubuyisela isiphehligezi i-Kusile Power Station esigeni. Lokhu kuzokunzinzisa isiphehligezi kuqinise nekghono lokufumana igezi yasafuthi.
1.4    Iimbalobalo zezokuQatjhwa kwabaNtu zeKota1.4.1    IKhabinethi yemukele ukukhula kokuqatjhwa kwabantu ngemisebenzi ezii-12 000 ekhule yafikelela eengidini ezili-10.64 emikhakheni ehlelekileko kodwana engasiyo yezokulima kilekota yesine emnyakeni wee-2024. IimBalobalo zezokuQatjhwa kwabaNtu zeKota                                                                                                                             zitjengise inzuzo kezerhwebo, iinsiza kumabhizinisi, iinthuthi nemkhakheni wegezi.1.4.2    Nanyana kubonakala iragelophambili, isibalo semisebenzi yasafuthi sisesephasi kunanyakenye. Ikhabinethi izibophelele ukuletha amatjhuguluko kuzakhiwo nokusebenzisa amahlelo wokukhulisa umnotho kobana kuvuleke amathuba wemisebenzi nokukhula komnotho.
2.    UkuMenyezelwa komThetho wokuTjhuguluka kweTlayimethi, umThetho Nomboro 22 womNyaka wee-20242.1    IKhabinethi yemukele isimemezelo ngoMengameli u-Ramaphosa somThetho wokuTjhuguluka kweTlayimethi womNyaka wee-2024 (umThetho Nomboro 22 wee-2024) ngoMvulo nakali-17 kuNtaka wee-2025, okghonakalisa ukutlanywa kwemithethomgomo yesikhathi eside ukutjhugulukela emnothweni nemphakathini ongasilaphazi ibhoduluko ngekhabhoni.2.2    Ikhabinethi godu yemukele isiQhema sabaSebenzisani bamaZwe ngamaZwe (i-IPG), itjhebiswano lamazwe afaka hlangana i-United Kingdom, i-Germany, i-France ne-EU, ukuzalisa isikhala sesekelo leemali esivulwe yi-US ngemva kokuphelisa kwayo isizo leemali kuTjhebiswano lokuTjhugulukela kuKhabhoni ePhasi.2.3    Inani leembopho ngokweemali elithenjiswe iSewula Afrika lifikela kumabhiliyoni ali-US$12.8, elifaka hlangana imali engaphezu kwamabhiliyoni ali-US$9 ebuya ku-IPG neminikelo ye-Spain, i-Switzerland ne-Canada.
3.    Itjhebiswano lamaZwe ngamaZwe 3.1    ITjhebiswano Hlangana kweSewula Afrika ne-Japan3.1.1    IKhabinethi yemukele isikhozi esiqinileko hlangana kweSewula Afrika ne-Japan ngemva kwevakatjho lomsebenzi leSekela likaMengameli u-Paul Mashatile ukuthoma nakali-17 ukufikela nakali-19 kuNtaka wee-2025 ekulitjhebiswano elinqophe ukuqinisa isikhozi ekade sikhona hlangana kweSewula Afrika ne-Japan emikhakheni abanamakareko afananako kiyo.3.1.2    Imikhulumiswano ibanjwe godu ne-Ejensi yeTjhebiswano le-Japan ukuqalisisa imikhakha yomnotho ekungabanjisanwa kiyo, iHlangano yokuThuthukisa umNotho we-Afrika enzinze e-Japan izokukhulumisana ngamathuba wokurhwebelana nangamathuba wetjalomali kanti iHlangano eQinisekisa ukuFumaneka kweZenjiwa neemBaseli ye-Japan izokutjheja amathuba wetjalomali emkhakheni wezokumayina.4.    Zepilo 4.1    UkuTshwiliswa kwemiThetho Elawulo Imikhiqizo Egonywako Efakwe Ibange 4.1.1    IKhabinethi yemukele isiqunto somNyango wezePilo sokutshwilisa imiThetholawulo ephelisa ukuthengiswa kwemikhiqizo efakwe ibange (i-Hemp ne-Cannabis)4.1.2    Nalokha sivumelana ngemithelela enobungozi ngokuthengiswa kwemikhiqizo enebange ne-hemp, nakungenzeka iwele ezandleni zabentwana, imiLeyo leyo kumele ifundisiswe ngokuzeleko, akukafaneli ukusetjenziswa kwayo imikhiqizo le kwephule isiQunto somThethosisekelo begodu kungephulwa umThetho wokuSetjenziswa kwangeQadi kweBange.4.1.3    UmNyango wezobuLungiswa nokuThuthukiswa komThethosisekelo uhlanganisa imiLeyomtlamo ehlanganisa iminyango mayelana noku- setjenziswa komThetho wokuSetjenziswa kwangeQadi.
4.2    UbuLwele bomLomo neenQatha (i-FMD)4.2.1    IKhabinethi ibikelwe ngokululwa kwemiKhawulo yeNdawo eLawula amaLwele KwaZulu-Natala (i-DMA) bonyana kukhandelwe ukuthuwelela kokwehla kobuLwele boMlomo neenQatha (i-FMD). 4.2.2    Imikhawulo ye-DMA yeluliwe ukufaka hlangana abomasipala abalandelako: i-Big Five Hlabisa; iMtubatuba; uNongoma; Ulundi; Umhlabuyalingana; iJozini; iPongola; Abaqulusi; iMfolozi; uMhlathuze; iMthonjaneni; iNqutu; iNkandla; uMlalazi neMandeni.4.2.3    Akunamikhiqizo neketjezi lefuzo leenlwana ezineenqatha ezihlukeneko (iinkomo, izimvu neembuzi), okungakhanjiswa phakathi kwesiyingi se-DMA ngaphandle kwemvumo yabodorhodere beenlwana abasebenzela umbuso.
5.    UbuLungiswa, ukuKhandelwa kobuLelesi nokuPhepha 5.1    UkuKhandela ubuLelesi 5.1.1    Ikhabinethi yemukele ukubotjhwa kwabasolwa abazii-12 892 phakathi komhla ali-17 kuNtaka namhla ama-23 kuNtaka wee-2025 liButho lamaPholisa weSewula Afrika (i-SAPS) njengengcenye yejima i-Operation Shanela. 5.1.2    Abasolwa bafaka hlangana abayi-1 753 abafunelwa imilandu emimbi enjengokubulala, ukulinga ukubulala, ukukata ukweba emabhizinisini nemizini yabantu. Begodu, abasolwa abayi-1 794 abanemilandu yokuBetha nokuKhubaza kabuHlungu emZimbeni nabathengisa iindakamizwa abama-203 babotjhiwe. Abanye abasolwa abayi-1 507 babotjhelwe ukuphatha iindakamizwa kanti abali-115 babotjhelwe ukuphatha iinkhali ezingasisemthethweni.
5.2    Amajima Arhageleko Ngokusabalalisa Ilwazi eliMamala Nelidukisako5.2.1    Ikhabinethi iwakhuphele amehlo amajima aragako wokusabalalisa ilwazi elimamala nelidukisako adoswa phambili yi-Solidaritiet ne-AfriForum kunye nabangani babo kanti-ke ama-ejensi aqalelela ukuthotjelwa komthetho aphezu kwayo indaba le ngokuyiphenya kobana akhange kwephulwe imithetho elawula eSewula Afrika.5.2.2    Ukukhandela ukuraga nokusatjalaliswa kwelwazi elimamala, iButho lamaPholisa weSewula Afrika libambe umhlangano ne-AfriForum ukuthi izokuhlathulula ngezwangobatjho yokuthi kunabantu ababulala amakhuwa ngomnqopho wokuwaqeda nya ekuyinto ehlotjaniswa nokubulawa kwabosomaplasi. 5.2.3    Kiloyo mhlangano i-AfriForum ivumile bonyana iimbalobalo zobulelesi ezimenyezelwe nguNgqongqotjhe wezamaPholisa ziliqiniso, nakuhlanganiswa nezithinta ukubulawa kwabosomaplasi.5.2.4    Kuyaziwa bonyana okhunye ukubulala okwenzeka emaplasini kwenziwa babantu abaziwa bosomaplasi kufake hlangana namalunga womndeni.5.2.5    IKhabinethi iyelele godu nemibiko engasilo iqiniso bonyana pheze bazii-72 000 abalimi abamakhuwa abatlikitlele ukufudukela e-USA basabela isimemo sikaMengameli we-US nakathi bangafudukela elizweni langekhabo. 5.2.6    Ukuya ngokweembalobalo, ze-AgriSA nezomNyango wezokuLima neZiko leemBalobalo leSewula Afrika (i-StatsSA), iSewula Afrika inabalimi ababosomabhizinisi abazii-41000.
5.3    UkuLwisana neKohlakalo5.3.1    IKhabinethi yemukele ukuhlonywa kweForamu eLawula imiKhawulo neLwisana neKohlakalo nakama-25 kuNtaka wee-2025, njengengcenye yemizamo yokuphelisa ikohlakalo ekulawulweni kwemikhawulo nezokufuduka.
B.    Zamvanje Ezibikelwe iKhabinethi 1.1.    IMIHLANGANO YOKULUNGISELELA UMBUTHANO weHlanganisela yamaZwe ama-20 (i-G20) 1.1.1.    ISewula Afrika iyaraga nokuba ngusomnyanya ngokubamba imilandelande yemihlangano yezinga eliphezulu i-G20 ekulungiseleleni umbuthano we-G20 ngoSinyikhaba wee-2025. Imihlangano ebanjwe mhlapha gade ingendlela elandelako: 1.1.2.     Umhlangano wesiQhema sokuThoma seRhwebo neTjalomali wabanjwa ngethungelelwano levidiyo ukusukela mhla ali-18 ukufikela nakama-20 kuNtaka wee-2025, kwakhulunyiswana ngokuhlumisa umnotho ohlanganyelweko, ipumelelo nokubhalelwa kwehlelo lokusizana elimikhakhaminengi eminyakeni ema-30 edlulileko. Kwakhulunywa godu ngokurhwebelana nomnotho ohlanganyelweko amabubulo ahlwengileko nokutjhugululwa kweHlangano yezokuRhwebelana yePhasi.1.1.3.    IKulumopendulwano yeliZweloke mayelana nesiQhema sezokuLima kunye nomHlangano wabosoSayensi abaPhezulu be-G20 ogade ubanjwe mhla ali-18 kuNtaka wee-2025 (ngethungelelwano lecwephetjhe) kwakhulunywa ukunzinza kwezokulima, ikghono lokusungula nokubambelela. 1.1.4.    IsiQhema se-G20 esiTjheje zeeMali zamaZwe ngamaZwe sahlangana ePitori mhla ali-18 kuNtaka ukukhulumisana ngomraro wesikolodo se-Afrika. 1.1.5.    ISewula Afrika ibambe umhlangano wokulungiselela mhla ali-20 kuntaka wee-2025 ngeHlelo leHlangano yeBumbano leHlelo leTjalomali kezaManzi e-Afrika ohlelelwe inyanga kaRhoboyi wee-2025. 1.1.6.    IsiQhema sokuSebenza sezeBhoduluko nokuNzinza kweTlayimethi se-G20 sihlangene mhla ama-25 kuNtaka, sakhulumisana ngamaqaloqangi wezebhoduluko nokutjhuguluka kwetlayimethi. 1.1.7.    UmHlangano wesibili wesiQhema sezePilo se-G20 uyaraga njenganje ukufikela nakama-28 kuNtaka wee-2025. Umhlangano lo ukhulumisana ngokufikelela ngokulingana iinsetjenziswa zezepilo.1.1.8.    IsiQhema somNotho weDijithali nezobuHlakani uzokubanjwa siQhema somSebenzi wezobuHlakani eGqeberha ukusukela mhla nakali-7 ukufikela nakali-11 kuSihlabantangana wee-2025 ukutjheja amatjhuguluko kezedijithali nokukhula kwehlalakuhle yezomnotho ohlanganyelweko nakezehlalakuhle. 1.1.9.    IKhabinethi ifumene umbiko wokuhlola ngobujamo nokulondwa kweeNdwawo ezimaGugu weSewula Afrika ngokukhambisana nobuNcani bamaZinga wokulungiselela nokubanjwa kwe-G20. IKhabinethi itjheje bonyana iindawo ezilikhomba kezili-12 ezimaGugu wePhasi zikulungele ukwamukela iinthekeli ze-G20, kodwana kusafuneka ukuthintitha kuhle zikwazi ukuganukeja iinthekeli.1.2.    UmButhano weHlandla lobuNane weSewula Afrika ne-European Union (i-EU)1.2.1.    IKhabinethi yemukele ukuqiniswa kweTjhebiswano lamaQhinga hlangana kweSewula Afrika ne-EU emHlanganweni weHlandla lobuNane weSewula Afrika ne-EU ogade ubanjwe mhla ali-13 kuNtaka wee-2025 eSewula Afrika. 1.2.2.    I-EU ibuyelele isekelo layo lobeNgameli beSewula Afrika i-G20 nokuqakatheka kwe-G20 njengeforamu yephasiloke yetjhebiswano lamazwe ngamazwe kezomnotho. 1.2.3.    I-EU imemezele godu isiKhwama seTjalomali sePhasiloke ngomnqopho wokusekela amaphrojekthi wetjalomali emkhakheni wegezi ehlwengileko nokutjhugulukela kumbaseli ezihlwengileko, umthangalasisekelo wokuthintana nebubulo lamakhemisi.2.    Umbiko oragako ngokutloliswa kweentodlwana nezinye iindawo ezithengisa ukugoma neendlela zokukhandela amalwele abangelwa kugoma 2.1.    IKhabinethi ifumene umbiko ngokutloliswa kweentodlwana nezinye iindawo ezisebenza ngokugoma kunye nombiko ngomsebenzi owenziwako ukukhandela amalwele abangelwa kugoma. 2.2.    Ukutlolisa  kuvaliwe ngaphandle kwalokha umuntu nakafuna ukuvula istodlwana esitjha.
3.    Ukutjintjwa Kwamakarada wabaZuzi besiBonelelo seSondlo sikaRhulumende weSewula Afrika (i-SASSA) Bona Basebenzise Ikarada elitjha le-Postbank 3.1.    IKhabinethi ifumene umbiko ngokutjintjelwa kwabazuzi be-SASSA ekaradeni elitjha neliphephileko le-Postbank. 3.2.    Ilanga lokuvala labamukeli be-SASSA ukuthi batjintje ikarada le-SASSA bafumane le-Postbank lilulwe ukufikela mhla ama-30 kuSihlabantangana wee-2025 ukwenzela bona umNyango wezokuThuthukiswa kwezeHlalakuhle ukuphethe ihlelo lokufudusela abazuzi abasaleleko ekaradeni elitja.
C.    IinQunto zeKhabinethi 1.    IsiGaba sesi-2 se-Operation Vulindlela 1.1.    Ikhabinethi iphasise iindawo ezikhonjiweko ze-Operation Vulindlela, ijima elihlanganyelweko le-Ofisi kaMengameli neKoro yeeMali ukudosa phambili amatjhuguluko.1.2.    Iindawo ezikhonjiweko zifaka hlangana ukuqedelela umsebenzi osaleleko esiGabeni sokuThoma emikhakheni yaMandla, Amanzi, i-Visa namaTjhuguluko emahlelweni nemikhakha emitjha kaRhulumende weeNdawo zeKhaya, ukunikelwa kwezenzelo ngokungalinganiko namatjhuguluko wedijithali.1.3.    IKhabinethi iyalele i-Operation Vulindlela ngokukhulumisana nemiNyango ethintekako ukutjheja amanye amatjhuguluko wemikhakha ngokuvuselelwa kwamaBubulo nobunikazi bendawo ukuvula ukwakhiwa komthangalasisekelo nokumayinwa kwerhasi ne-oli.1.4.    IKhabinethi itjheje bonyana iSewula Afrika ililizwe lobunane elinemithamo yerhasi engakabukumayinwa kanti ukuphela kwayo kufuneka ilizwe lakhe ikghono lokufumana irhasi. 1.5.    IKhabinethi izokubamba godu umhlangano okhethekileko weQhinga lokuKhulisa umNotho eemvekeni ezine ezizako.
2.    UmThethokambiso oHlanganyelweko weliZweloke wokuQinisekiswa Kwekhwalithi yaManzi  2.1.    IKhabinethi ivumele ukuphunyeleliswa komThethokambiso oHlanganyelweko weliZweloke wokuQinisekiswa Kwekhwalithi yaManzi. Umthethokambiso lo unqophe ukuqalana neentjhijilo zekhwalithi yamanzi njengokuhlathululwa kuPhephasihlongozo somThethokambiso waManzi weSewula Afrika womNyaka we-1997 nomThetho wezaManzi weliZweloke.  2.2.    UmThethokambiso lo uhlathulula imithethokambiso esisekelo yokuqinisekiswa kwekhwalithi yamanzi. Uqalelela ukulinganiswa kwemithetho yoke yamanzi. Nokuzibophelela kwelizwe eemvumelwaneni zephasi zokongiwa kwamanzi njengombana ayindlala nje.
3.    IHleloqhinga lokuVuselelwa kweGezi leSewula Afrika (i-SAREM)3.1.    IKhabinethi ivumele ukuphunyeleliswa kweHleloqhinga lokuVuselelwa kweGezi leSewula Afrika (i-SAREM). 3.2.    I-SAREM inqophe ukulinganisa isidingo esikhulako samandla abuyelelweko nethekhnoloji yokubulunga ukukhuphula amabubulo nobunikazi bemikhiqizo yangekhaya. 3.3.    Ihleloqhingeli linzinze khulu emandleni welanga newommoya, i-lithium-ion, i-thekhnoloji yokubulunga amabhethri ekuyi-vanadium, godu iqhingeli lenziwe laba mtlolo ophilako. 3.4.    IKhabinethi ilayele bonyana umsebenzi ongezelelweko wenziwe kileliHleloqhinga uku:3.4.1.    Khuthaza abatjalimali ukobana basekele ngeemali ihlelo lokunikela nelokuthuthukisa amandla abuyekeziweko, 3.4.2.    Faka hlangana ukuthuthukiswa kweembaseli zehayidrojini ehlwengileko kezommoya nezemanzini ukuhlangabezana nomleyo wamazwe ngamazwe oma-5% weembaseli ezivangiweko kezommoya nemikhakha yemanzini ngomnyaka wee-2030.
4.    UmHlahlandlela kaRhulumende wokuTjhugulukela kuDijithali 4.1.    IKhabinethi iphasise umHlahlandlela kaRhulumende wokuTjhugulukela kuDijithali onqophe ukulinganisa ithekhnoloji ngomnqopho wokuqinisa ukwethulelwa komphakathi izenzelwa nokusebenza ngokupheleleko kukarhulumende. Izinto ezitjhejwako zifaka hlangana: ukusebenzisana kweminyango, amahlelo aphelelwe sikhathi, iimbopho nemisebenzi edluleleko namakghonofundwa ambalwa.4.2.     Yakhiwe ukulethela abantu urhulumende onzinze ebantwini osebenza ngedijithali ozwisisa iindingo zabantu, khulukhulu abantu abanganabuyo, ngokuqinisekisa bonyana bafumana izenzelwa.
D.    Imithethomlingwa 1.    UmTlamo weliZweloke wesiKhibelelo somThethomlingwa we-Ejensi yemiThombo yaManzi yeSewula Afrika (i-NWRIA) 1.1.    IKhabinethi ivumele ukuthunyelwa ngePalamende komtlamo wesiKhibelelo somThethomlingwa i-NWRIA. Iinkhibelelwezi zimayelana nokutloliswa kwe-NWRIA njengekhampani yombuso yeShejuli yesiBini.
E.    UkuqatjhwaUkuqatjha koke kulawulwa kufakazeleka kweencwadi zefundo nokuhlanjululwa kwebizo lomuntu okufaneleko.
1.    UNom. Fhululani Peter Netshipale esikhundleni sokuba mNqophisi Zombelele emNyangweni wezokuThuthukiswa komPhakathi.2.    Amalunga womKhandlu weSewula Afrika oKhandela ukuRhatjheka kweenKhali eziRhayilako: (a)      UMm. Ditebogo Kgomo (USihlalo);(b)     UDorh. Kelvin Kemm; (c)     UDorh. Alison Lubisi;(d)     UNom. Gian Marcon ;(e)     UMm. Kgaugelo Mogashoa;(f)    UMm. Elsie Monale; (g)     UNom. Sandile Ndlovu;(h)     UMm. Deidre Penfold;(i)     UMm. Lizell Reinecke; (j)     UPhrof. Bismark M Tyobeka; no- (k)     Dorh. Jaqueline Weyer.
3.    AmaLunga we-South African Forestry Company Limited:  (a)    UPhrof. Edward Nesamvuni (USihlalo)(b)    UNom. Neeshan Balton (ubuyiselwe esikhundleni sakhe)(c)    Umm. Lahlane Malema (ubuyiselwe esikhundleni sakhe)(d)    UNom. Norman Baloyi;(e)    UNom. Leo Long;(f)    UNom. Ndyebo Grootboom;(g)    U-Adv. Nomazotsho Yvonne Memani;(h)    UNom. Zwintayo Madula;(i)    UMm. Sharon Mkhize; no- (j)    Mm. Ntombifuthi Nkosi.
F.    ImiNyanya eZako 1.1.    ILanga lokuYelelisa ngobuLwele besiFuba (i-TB) 1.1.1.    ISewula Afrika ihloniphe iLanga lokuYelelisa NgobuLwele besiFuba mhla ama-24 kuNtaka wee-2025 ngaphasi kommongondaba othi “Yes! You and I Can End TB: Commit, Invest, Deliver”. 1.1.2.    IKhabinethi ithabile bonyana iSewula Afrika yehlise izinga lokuthelelana kwabantu nge-TB ngama-57% ngomnyaka wee-2023 ukufikelela isilinganiso seHlangano yezePilo yePhasiloke (i-World Health Organisation) sokwehlisa izinga lokuthelelana nge-TB ngama-57% ukusukela ngomnyaka wee-2015 ukufikela kewee-2025. Ihlelo lethu lemitjhoga ejiyileko ethundubaza umulwana wentumbantonga libe nemiphumela emihle yokukhandela i-TB, kufaka hlangana ukulatjhwa ngepumelelo nokwehlisa izinga lokuhlongakala.1.1.3.    IKhabinethi ikhombela woke amaSewula Afrika bona aye emitholapilo yangemakhabo nofana esibhedlela ukuyokuhlolelwa i-TB.
2.    Indaba yaManzi nokuKhanjiswa kweKhucukhucu (izokubanjwa nakama-27 ukufikela nakama-28 kuNtaka wee-2025)2.1.    Indaba yezaManzi nokuKhanjiswa kweKhucukhucu yomnyaka wee-2025 izokubanjwa mhla ama-27 namhla ama-28 kuNtaka wee-2025 e- Gallagher Estate ngaphasi kommongondaba othi: “Ukufumaneka kwaManzi nokuSatjalaliswa Kwayo.” 2.2.    Indaba le izokubeka phambili iimbopho ezikumTlamo weTuthuko wesiKhathi esiPhakathi nomnyaka weemali (i-MTDP) nejima i- Operation Vulindlela 2.0, njengengcenye yeqhinga elihlelwe mBuso weHlandla leKhomba.2.3.    Indaba le izokulinganisa iragelophambili eyenziwe liHlelo lokuSebenza loMhlangano wezaManzi womnyaka wee-2024 kutjhejwe imibiko ye-Blue, Green and No Drop yangoNobayeni wee-2023.
3.    UMhlangano wezomNotho waboMma (i-WECONA)3.1.    I-WECONA, etjhotjhozela ukulingana kokuzibandakanya kwabomma emnothweni ngokuvamileko ukukhandela ipehla yeNturhu eQothele bobuLili obuThileko nokuBulawa kwabaNtu abaSikazi (i-GBVF), izokubanjwa mhla ama-28 kuNtaka wee-2025.3.2.    Amano la asezingeni lelizweloke ahlanganisa amakhampani, iminyango karhulumende, iinhlangano nabantu ngabanye ukutlama iindlela amabhizinisi wabantu abasikazi angazibandakanya ngazo kezomnotho.
4.    INyanga yeTjhaphuluko 4.1.    ISewula Afrika izokugidinga iNyanga yeTjhaphuluko ngoSihlabantangana nakama-27 kuSihlabantangana wee-2025. 4.2.    Ilanga leTjhaphuluko neNyanga yeTjhaphuluko minyanya eqakathekileko yokugidinga sisitjhaba sinye njengombana ilizwe lekhethu likhumbula ukukwakhiwa kweSewula Afrika ebumbeneko, engabandlululiko ngokobutjhaba nangokobulili neyentando yenengi ezibopheleleko enamagugu wesithunzi sobuntu, enganakubandlulula ngokobutjhaba nangokobulili, nehlonipho yomthetho njengananyana kutlolwe kumThethosisekelo. 4.3.    Umnyanya wanonyaka weLanga leTjhaphuluko uzokwenziwa ezingeni lelizweloke, uzokubanjelwa eMpumalanga begodu kuzabe kuvalwa ngawo yoke iminyanya yokugidinga iminyaka ema-30 yeTjhaphuluko neNtando yenengi.
5.    UmButhano wabeNtwana be-Afrika (uthoma mhla ama-3 ukufikela nakali–7 kuSihlabantangana wee-2025)5.1.    ISewula Afrika izokusingatha umButhano wabeNtwana be-Afrika (i-ACS) eJwanasbhege ukusukela nakama-3 ukuya nakali-7 kuSihlabantangana wee-2025. 5.2.    ISewula Afrika yakhethwa njengelizwe ekuzakubanjelwa kilo umButhano lo, kanti i-Nelson Mandela Children’s Fund njengeHlangano yomPhakathi ikhethelwe ukuwudosa phambili.5.3.    Abalimindima ababuya kukhonthinenti yonke bazokukhambela ikhomferensi le ezabe iphethwe bentwana ukuzokudosa phambili imikhulumiswano hlangana nabatlami bemithethokambiso nabentwana.
6.    IKhomferensi yaQobe miNyaka emiBili yeHlandla le-17 yeHlangano yamaZwe NgamaZwe yamaJaji weNgubo (i-IAWJ)6.1.    ISewula Afrika izokubamba iKhonferensi i-IAWJ yaQobe miNyaka emiBili yeHlandla le-17 eKapa ukusuka nakali-9 ukuya nakali-12 kuSihlabantangana wee-2025 ngaphasi kommongondaba othi: Ukuqiniselela: AboMma nobuRholi bokuQeda i-GBVF”.6.2.    Ikhonferensi le, ebanjwe liGatja le-IAWJ, ihlanganisa amajaji nabasebenzi ngomthetho ephasini loke. Izokuqala iindlela zokuphelisa i-GBVF ngokutjhotjhozela ngamalungelo wabantu bengubo noburholi. Ikhonferensi izokukhanjelwa bosaziwako kezomthetho abanjengeJaji eliyiHloko uMandisa Maya.7.    IVakatjho lokuHlola likaMengameli e-Nelson Mandela Bay Metro7.1.    UMengameli uRamaphosa uzokuthatha iKhambo lokuHlola umSebenzi  eGqeberha mhla ali-15 namhla ali-16 kuSihlabantangana ukuyokuhlola iragelophambili ekulethweni kwezenzelwa, iintjhijilo namathuba wokukhulisa umnotho ohlanganyelweko.  7.2.    Ivakatjhweli lokuHlola likaMengameli lizokukhanjelwa barholi bemikhakha yomithathu karhulumende begodu linikela urhulumende ithuba lokukhulumisana nabahlali.
4.    UmHlangano ngeHayidrojini eHlwengileko (ukuthoma mhla ali-12 ukuya nakali-13 kuMgwengweni wee-2025)4.1.    ISewula Afrika izokubamba umHlangano weHayidrojini ekungewokuthoma ukusuka mhla ali-12 ukufikela nakali-13 kuMgwengweni wee-2025. 4.2.    UmHlangano weHayidrojini eHlwengileko we-Afrika unqophe ukukhuthaza ukusebenzisana kweemfunda ze-Afrika, ukwabelana ngethekhnoloji, ukusizana ngamakghono ukukghonakalisa ukufikeleleka kwamamakethe ebubulweni lehayidrojini ehlwengileko.G.    Imilayezo1.    SiyabathokozisaIkhabinethi idlulise amezwi wokuthokoza neemfiselabuhle ku:1.1.    Mhlonitjhwa, uMengameli u-Netumbo Nandi-Ndaitwah ekubekweni kwakhe esikhundleni sokuba nguMengameli we-Namibia. UnguMengameli welizwe lekhabo wokuthoma omumuntu wengubo naye okhethe umuntu wengubo ongewokuthoma ukuthi abe liSekela likaMengameli, uMhlonitjhwa u-Lucia Witbooi, godu nekhabinethi yakhe inabomma ngobunengi. 1.2.    IinQhema zeSewula Afrika ngokusebenza ngokubuhle obubabazekako kuPhaliswano i-2025 Special Olympics World Winter Games e-Italy kunye ne-World Athletics Indoor Championship e-China. 1.2.1.     EmiDlalweni ye-Special Olympics World Winter Games, iSewula Afrika ithumbe irhawuda yinye, amasiliva amathathu namathusi amabili:a)    UNaledi Hlalele uthumbe irhawuda ku-Figure Skating;b)    U-Bianca Basson no-Kenneth Mokabo bathumbe isiliva ku-Figure Skating;c)    U-Shane Bentley uthumbe isiliva ku-Short Track Speed Skating; d)    U-Tyrell Sykes uthumbe ithusi ku-Figure Skating; no- e)    Shirnel Swarts othumbe ithusi ku-Short Track Speed Skating.
1.2.2.    Isiqhema seSewula Afrika ephaliswaneni i-World Athletics Indoor Championships e-China, sithumbe ngendlela elandelako: a)    U-Prudence Sekgodiso wenze umlando ngokuba mumuntu omsikazi wokuthoma ukuthumba imedali yerhawuda ephaliswaneni  i-World Athletics Indoor Championships nagade agijima ibelo le-800m.b)    U-Akani Simbine ngokuthumba imedali yethusi ebangeni elima-60m ephaliswaneni i-World Athletics Indoor Championships.c)    Imizamo emihle ka-Cheswill Johnson imphumelelise ephaliswaneni labaduna ku-long jump no-Chris van Niekerk ku-shot put.1.3.    Umgijimi obukwa khulu uBayanda Walaza, ophule isilinganiso i-sub-10 barrier, ngokuba mgijimi wesihlanu onebelo kwabatjha ebelweni i-100 meters nophethe irekhodi lemizuzwana eyi-9.99 leSewula Afrika labaneminyaka engaphasi kema-20 wathumba irhawuda ephaliswaneni i-Athletics Gauteng North Championships.1.4.    U-Rassie Erasmus ngokuba Mbanduli womNyaka wee-2024 kiboNongorwana ephaliswaneni i-SA Rugby Awards.1.5.    Umdlali wama-Springbok u-Cheslin Kolbe ngokuba mdlali wokuthoma odlala emva selokhu kwangomnyaka wee-2013 ukuthumba unongorwana i-2024 SA Rugby Men’s Player of the Year.1.6.    U-Nadine Roos ngokuhlonitjhwa njengomDlali osesiqongolweni ku- SA Rugby Women’s Player of the Year for 2024 ihlandla lesibili eminyakeni emithathu.1.7.    I-Bafana Bafana ngokuba sesiqongolweni se-Group C ePhaliswaneni lomNyaka wee-2026 wokuHlungela iBhigiri yePhasi ye-FIFA ngokubetha i-Lesotho ngamagondelo amabili elizeni e-Peter Mokaba Stadium.1.8.    Umbhini weSewula Afrika u-Tyla Laura Seethal, odume ngelika-Tyla, ngokuthumba uNongorwana womBbhini womNyaka ePhasiniloke kibonongorwana be-iHeartRadio Music Awards.
2.    Amezwi wokutjhiriyaIKhabinethi idlulisele amezwi wokutjhiriya kubangani nomndeni ka-:
2.1.    Kosazana Yolanda Nyembezi, odume ngo-Yallunder, gade ambhini omikhakhaminengi owakara ababukeli ngephimbo lakhe elinothileko nobukghwari.2.2.    UNom. Ashwin Trikamjee, uMengameli we-South African Hindu Maha Sabha nogade anguSihlalo weForamu yabaRholi bezeKolo yeliZweloke. IGcwetha lamaLungelo wobuNtu. Bekaziwa khulu  ekuthuthukisweni kwebholo erarhwako eSewula Afrika. Njengomtjhotjhozeli owaLwisana neBandlululo, wadosa phambili igatja le-Durban Central Natal Indian Congress. 2.3.    Abogadi bomphakathi abasithandathu ababuleweko begodu ifisela ukuphola msinyana abanye abasithandathu (6) abakhubeleko emikhukhwini i-Marry Me ese-Soshanguve. Abahlongakeleko ngu-Mpho Johannes Koko, u-Phelemon Seshoka, u-Katlego Motloutsi, u-Andries Moreteledi Tlhabane, u-Siliky Ngoeng, noyedwa ongakabukwaziwa. Abantu ababili abahlotjaniswa nobulelesobu babotjhiwe begodu bavele eKhotho ngeLesithathu, mhla ama-26 kuNtaka wee-2025. 2.4.    UNom. James O'Connell, umtjhayeli wesiphaphamtjhini ohlongakele lokha uflayi wakhe i-Impala Mark 1 iphahlazeka nagade enza umqaliso e-West Coast Air Show edoyelweni i-Saldanha Airfield eseTjingalanga Kapa.
IsiTatimende Sikhutjhwe: NgezokuThintana kukaRhulumende nokuNikela ngeLwazi (i-GCIS)Imibuzo inganqotjhiswa: kuMma uNomonde Mnukwa – (umJaphethe womKhulumeli weKhabinethi)Inomboro yomTato: 083 653 7485"
