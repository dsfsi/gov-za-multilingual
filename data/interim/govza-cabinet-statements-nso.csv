title,date,origin_url,url,text
Pego ya kopano ya Kabinete ya la 30 Moranang 2013,2 May 2013,https://www.gov.za/statement-cabinet-meeting-30-april-2013,https://www.gov.za/nso/pego-ya-kopano-ya-kabinete-ya-la-30-moranang-2013,"1. Maemo a Kabinete ka ga merero ye e lego ditabeng ka seemong sa bjale1.1. Kabinete e gopotša maAfrika Borwa ka moka gore molaotheo wa rena o fa tumelelo ya go ngala mošomo le go tsenela kgwabokaseboka ka gare ga ditlhagišo tša molao. Kabinete e tshwenywa ke tatelano ya go ngala mošomo ye e nago le dikgaruru le ye e sego ya šireletšega mo go ka fetogago tšhošetšo temokrasing ya rena. Maroga ao a bilego gona ka nako ya ge Mokgatlo wa Barutiši wa Temokrasi wa Afrika Borwa (Sadtu) o tsenetše ditšhopetšo ao a bego a lebišitšwe go Tona ya Thuto le go bontšhwa ga seaparo sa ka gare sa mosadi ge ba le gare ga dira ditšhupetšo go laetša lenyatšo ka botlalo go basadi gomme se ga se nyakege. MaAfrika Borwa a lwetše temokrasi ya rena lebaka le letelele le gaboima, gomme re swanetše go se ikamantšhe le maitshwaro ao a sa amogelegego setšhabeng ao a swantšhwago le go nyatša molao.Mo lebakeng le le sa fetšego pelo Afrika Borwa e tlo tsena nakong ya dipoledišano tša mabapi le meputso gomme Kabinete e rata go ipiletša go ditšhaba ka moka, bašomi le go mekgatlo ya bašomi go tlogela ditiro dife goba dife tše di nyatšago temokrasi ya rena. Kabinete e gatelelela gape gore ntwa ya rena ya go lwela tokologo le temokrasi e netefaditše gore melao ya naga ya rena e hlagiša gore go be le go ngala mošomo mo go bolokegilego le ga khutšo. Kabinete e bušeletša boipiletšo bja yona go bašomi gore ba šomiše mekgwa ye e lego gona ye e diretšwego melao go rarolla dipelaelo le dipoledišano tša mabapi le meputso ka moya wa temokrasi ya rena ye re e lwetšego gaboima.1.2. Kabinete e retile katlego ya melawana le mananeo ao a ikemišeditšego go tiiša maemo a Afrika Borwa bjalo ka lefelo le legolo la boditšhabatšhaba la boeti le bjalo ka lefelo la ditiragalo tša kgwebo. Se se tiišeditšwe ke Dipalopalo tša Boeti tša Ngwaga ka ngwana, tše di tsebagaditšwego semmušo ke Mopresidente Jacob Zuma. Dipalopalo di laetša gore ka 2012, palomoka ya baeti ba boditšhabatšhaba ba 9.2 milione ba etetše Afrika Borwa, e lego palo ye e ilego godimo go tloga go 8.3 milione ka 2011. Dipalopalo tša baeti bao ba etetšego Afrika Borwa di hlatlogile ka dipersente tše 10, 2 ka 2012 – e lego palo ya gabedi go feta palogare ya lefase ya 4%.Kgolo ye e makatšago ye ka boeting e tloga e le bohlatse bjo bo lego molaleng bja tlhago ya maAfrika Borwa ya mabobo le kamogelo le mehutahuta ya maitemogelo a tša boeti ao naga e a abago. Kopana ya tša Boeti ya 2013 ka Durban go tloga ka la 11 go fihla ka la 14 Mopitlo e fa sebaka sa go laetša gape Afrika Borwa le batho ba yona. 1.3. Afrika Borwa bjalo ka lefelo la boeti la dipeeletšo e amogetše maatlafatšo ye nngwe ka go thopa Sefoka sa Ngwaga wa 2013 sa Lefelo la Boeti la Moše wa mawatle la Mokgatlo wa Yuropa Dinagaeng tša ka Ntle (EOA). Se se dirilwe gore se kgonagale ka peeletšo ye e tšwelago pele go tšwa go basepediši ba lefaseng ka bophara. Sefoka se se lemoga mafelo a boeti le basepediši bao ba šomilego gabotse kudu ka go direla mebaraka ya ka ntle ya Yuropa. Sefoka se se lebišwa go yo a nago le bokgoni bja go tsenya peeletšo e mpsha ka 2013 le go feta.1.4. Kabinete e retile katlego ya Lenaneo la Afrika Borwa la Bodiredi bja Motšweletši wa Mohlagase wa go Mpshafatšega yo a Ikemego (REIPPP) leo le lemogilwego ke Foramo ya Lefase ka bophara ya Boetapele go Mananeokgoparara ge le thopa Sefoka sa Ngwaga sa Mananeokgoparara a Protšeke ya Mabapi le Pabalelo ya Tikologo.1.5. Kabinete e lemoga karolo ye e ralokilwego ke maAfrika Borwa ka moka ka go thušeng ga naga gore e boloke Dimekawate (MW) tše 3 586  tša mohlagase go tloga ka 2005, e lego mohlagase wo o lekanago le tšweletšo ya seteše sa mohlagase se tee.Ka moya wo, Kabinete e ipiletša go maitekelo a setšhaba mo maregeng a go tšwela pele go fokotša go šomiša mohlagase ka ge kabo ya mohlagase e tlo ba ka fase ga kgatelelo ya sehla sa marega gape. Mmogo, a re bolokeng mohlagase ka go tima didirišwa tše di sego bohlokwa. MaAfrika Borwa ka moka a na le maatla a go dira gore mabone a dule a laetilwe.Kabinete e bolela gore mo lebakeng le ga go na maano a go tima ga mohlagase. MaAfrika Borwa a tla tsebišwa e sa le nako ge go ka hlokagala gore go tingwe mohlagase, gore ka moka ga rena re beakanye ka mo go lekanego.Kabinete e bušeletša gore maemo a mohlagase ao a sa thabišego ke ka lebaka la bobedi tlhokomelo e bohlokwa gammogo le merero ye e sego ya emelwa ya sethekniki go akaretšwa go utswiwa ga mathale.Kabinete e netefaletša maAfrika Borwa gore mananeo a mehutahuta a tsentšwe tirišong go netefatša gore nyakego ya mohlagase e a fihlelelwa le gore tshepedišo ya mohlagase e a hlokomelwa dinakong ka moka. Lenaneo la tlhomo ya mananeokgoparara le ikemišeditše go netefatša gore ekonomi e thekgwa ke mananeokgoparara ao a nyakilwego mo mengwageng ye e tlago.1.6. Kabinete e lebiša ditebogišo go baamogedi ka moka ba Difoka tša Bosetšhaba ebile e lebiša ditebogo tša yona go seabe sa bona go tšwetšopele ya temokrasi ya rena le go kaonafatša maphelo a maAfrika Borwa.1.7. Kabinete e ipiletša go batswadi ka moka ba maAfrika Borwa le bahlokomedi ba bana bao ba nago le bana ba go tloga go dikgwedi tše 9 go fihla go mengwaga ye 5 go hlokomela maphelo a bona ka go šomiša lesolo la naga ka moka la tlhabelo ya pholio le mabora  baneng.Kgoro ya Maphelo e thomile lesolo le la yona la go hlabela bana ka la 29 Moranang 2013, go realo e le go fa bana ka moka bao ba nago le maswanedi selekanyo sa thušo, godimo ga tlhabelo ya ka mehla ye e tlwaelegilego.1.8. Kabinete e thekga ka botlalo Beke ya Polokego Mebileng ya Mokgatlo wa Dinagakopano (UN) ye e thomago ka la 6 go fihla ka la 12 Mopitlo 2013 ka fase ga morero wa “Polokego ya Basepelakamaoto”.Kabinete e ipiletša go maAfrika Borwa ka moka, kudukudu go boradifatanaga le basepelakamaoto, gore ba be le maikarabelo kudu, ba ntšhe mahlo dinameng le go ba le šedi mebileng ya rena. Kabinete e boletše gore basepelakamaoto ba bopa palo ya godimo ya mahu a mebileng ka Afrika Borwa.Kabinete e tšwela pele go ipiletša go maAfrika Borwa ka moka go ntšha mahlo dinameng mo nakong ye le go obamela melao ka moka ya tsela.1.9. Go latela ketelo ya mošomo ye e atlegilego ka Mopresidente Jacob Zuma nageng ya Bofeterale ya Rephabliki ya Nigeria gare ga Moranang 2013, Mopresidente wa Nigeria Goodluck Jonathan o tla etela Afrika Borwa ka Ketelo ya Naga go thoma ka la 6 go fihla ka la 7 Mopitlo 2013. Mo ketelong ye, dikamano tša dinaga ka bobedi di tla maatlafatšwa le go ahlaahlwa ka fase ga morero wa Khomišene ya Dinaga ka Bobedi tša Afrika Borwa le Nigeria.Kabinete e tiiša gape boikgabo bja Mmušo wa Afrika Borwa bja go maatlafatša dikamano tša ona le Nigeria go oketša kgwedišano ya dinaga ka bobedi le tirišano ye e tlišago Afrika Borwa e kaone.1.10. Kabinete e amogetše semmušo kgopelo ya tshwarelo go tšwa go Tonakgolo ya Central African Republic, Mna Nicholas Tiangaye, ka ga dilo tša maswabi tše di hlagilego tše di feleditšego ka mahu a maloko a Lebotho la Mašole a Tšhireletšo a Afrika Borwa (SANDF).Kabinete e bušeletša boikgabo bja yona bja go tliša Afrika ye e nago le khutšo, ye e atlegilego le ya go hloka dikgaruru ka ditsenogare le mananeo a mehutahuta, go akaretšwa masolo a go tliša khutšo.1.11. Kabinete, legatong la Mmušo le batho ba Afrika Borwa, e lebiša mahloko go Rephabliki ya China ka morago ga tšhikinyego ya lefase ye e bolailego batho ka phrofentsheng ya Sichuan ka nageng yeo ka la 20 Moranang 2013. Kabinete e lebiša gape kwelobohloko ya yona go batho ba Bangladesh bao ba ilego ba amega ka kotsing ya feme.1.12. Kabinete e amogela ketelo ya mokgatlo wo o bušago go Mopresidente wa peleng Nelson Mandela. Ketelo ye e be e sepelelana le ditlwaelo tše di amogelegago tša Botho le ka fao re bonago bohlokwa bja maloko a setšhaba ao a tšofetšego. Bašomi ba ka dikantorong bao ba amegago ba bontšhitše kgahlego ya naga ka seemong sa Mopresidente wa peleng le go šomiša sebaka se go tsebiša setšhaba, khonthinente le lefase ka ga seemo sa mopresidente wa rena wa peleng yo re mo ratago.2. Dipoledišano le diphetho tše bohlokwa tša Kabinete2.1. Kabinete e tsebišitšwe ka ga go kgatha tema ga Afrika Borwa le ka ga dilo tše di tlago pele tša Foramo ya Ekonomi ya Lefase (WEF) ka Afrika ya 2013 ye e tlogo swarwa ka Cape Town go thoma ka la 8 go fihla ka la 10 Mopitlo 2013, ka fase ga morero wa: “Re phethagatša tshephišo ya Africa”.WEF-Africa ke foramo ya ekomoni ye e lebeletšego selete kudu ye e fago dikgwebo tša ka nageng le tša ka seleteng sebaka le babeeletši bao ba nago le kgahlego ka seleteng go neelana le go utolla dilekane le mebušo.Go swara tiragalo ye go tla fa Afrika Borwa sebaka se se oketšegilego sa go rerišana ka mafolofolo le go goketša baetapele ba Afrika le dikgwebo tša boditšhabatšhaba le tša selete go kopanya le go maatlafatša kgolo ka Afrika Borwa le ka seleteng.2.2. Kabinete e dumeletše gore go gatišwe kgatišo ya botshela ya Dilaetšatlhabollo (ya 2012). Dilaetšatlhabollo di fetogile sengwalwa se se gatišwago ngwaga ka ngwaga gomme kgatišo ya 2012 e fa kakaretšo ya tshedimošo ka ga diphetogo tša lebaka le le fihlago gare ga ngwaga wa 2012. Dilaetši tše di thuša ka go kwešišeng ga seabe sa melawana ya mehutahuta ya mmušo le mananeo a kabo ya ditirelo.Tshekatsheko ya diphetogo ye e akareditšwego ka gare ga selaetši se sengwe le se sengwe e tiišetša kwešišo ya rena ya kgatelopele ya tlhabollo ya batho ye re e dirago bjalo ka setšhaba ka mafapheng a bohlokwa a melawana ebile e tšwela pele go šupa mafapha ao re swanetšego go dira ka mo go tletšego seatla go ona.  Phatlalatšo ya ditaba ye e kgethegilego e tla rulaganywa go bega ka ga pego ye.2.3. Kabinete e begile gore la 31 Phato 2013 ke letšatšikgwedi la phedišo ya bofaladi ka Rephabliking ya Afrika Borwa la bafaladi bao ba amegago ba Angola. Se se sepelelana le phedišo ya bofaladi ye e begilwego ke Mokhomišenaremogolo wa Bafaladi wa Mokgatlo wa Dinagakopano (UNHCR) ka Diphalane 2009, gomme se se fa masolo a go maatlafatša kopanyo ya ka seleteng.Diphetogo tše bohlokwa di hlagile go tloga mola ntwa ya bana ba thari e felago ka Angola. Go bonwa gore bafaladi ba Angola ba swanetše go kgona go nyaka go boela go ba badudi ba naga ya bona fao ba belegetšwego gona, ka gobane mabaka ao a bego a dira gore motho a tšewe bjalo ka mofaladi ga a sa le gona.Mmušo wa Afrika Borwa o tla netefatša gore modudi yo mongwe le yo mongwe wa Angola ka Afrika Borwa o tsebišwa ka ga tshepedišo ya phedišo ya bofaladi go ditšhaba tše di amegago le go hlohleletša badudi ba Angola bao ba amegago go dira gore ba be gona go boetšwa nageng ya gabobona.2.4. Kabinete e lemogile gore Meagokgolo ya Union Buildings e tla fetša mengwaga ye 100 ka Manthole. E tšwetše pele go dumelela gore mengwagakgolo e ketekwe ka diprotšeke tše mmalwa tša go swana le meletlo ka Letšatši la Poelano, ka la 16 Manthole 2013, ka fase ga morero wa go tšwetša pele tirišano ya setšhaba, botee bja setšhaba, kakaretšo ya mang le mang le poelanyo.2.5. Kabinete e dumeletše gore pego ka ga Mošomo wa Taolo ya Thuto le Tlhahlo tša Mafapha (di-SETA) ye e tšwago go Sehlophatšhomo sa Tona ka ga di-SETA e lokollwe gore setšhaba se tle se dire tshwaotshwao ka ga yona. Pego ye e fa ditšhišinyo ka ga ka fao mošomo wa di-SETA o ka kaonafatšwago ka gona ka tshekatsheko ye e lebišitšwego go mafapha a mehutahuta, a go swana le Go Beakanya le go Aba, Go Obamela le Pušo, le Kabo ya Ditšhelete le Taolo ya Ditšhelete.2.6. Kabinete e dumeletše Thulaganyo ya Dinyakišišo tša Theknolotši ya Kgokaganyo ya Tshedimošo (ICT), ya Tlhabollo le Boithomelo (RDI) bjalo ka peeletšo ya lebaka le letelele le leano la phethagatšo la ICT RDI ka Afrika Borwa go thekga tlhabollo ya ekonomi ya setšhaba.RDI ka lefapheng la Theknolotši ya Kgokaganyo ya Tshedimošo e bohlokwa go thuša go kgona ga diekonomi. Ka ge go laeditšwe ka gare ga Leanotlhabollo la Bosetšhaba la 2012, Afrika Borwa e lahlegetšwe ke maemo a yona bjalo ka moetapele wa khonthinente ka kgokaganyong ya Inthanete le ya protepente.Thulaganyo ye ke mokgwa wa maleba wa togamaano ya phethagatšo, ye e nago le mehutahuta ya maanotiro le ditlhako tša phethagatšo, go hlahla le go laola peeletšo ya Afrika Borwa ka ICT RDI mo mengwageng ye e latelago ye 10.Togamaano ya ICT RDI e šetše e thomile go tšweletša diphihlelelo tše bohlokwa tša go swana le protšeke ya taetšo ya theknolotši ya go hloka mathale, ye e thekgago kabo ye e seketšago ya kgokaganyo ya protepente go dikolo tše di fetago tše 200 ka Mpumalanga le ka Limpopo.2.7. Kabinete e lemogile go swarwa ga Khonkrese ya Lefase ya Mokgatlo wa Boditšhabatšhaba wa Bathadi ba Dipolane (UIA) ka Durban ke Sehlongwa sa Bathadi ba Dipolane ba Afrika Borwa (SAIA).SAIA e thopile phenkgišano ya go swara Khonkrese ya Lefase ya UIA ya 2008 ye e swerwego ka Turin, Italy. Khonkrese ya 2014 e tla raloka tema e bohlokwa go tšwetša pele bothadi bja dipolane ka khonthinenteng le gape go bea pepeneneng setšhaba sa lefase sa bathadi ba dipolane ka tikologong ye e fetogago le ye e farologanego.3. Bao ba thwetšwego mešomong3.1. Kabinete e dumeletše go thwala batho ba ba latelago mešomong:a) Mna Coceko Bambihlelo Johan Pakade mošomong wa Molaodipharephare ka Kgorong ya Tlhabollo ya Leago.b) Mna Fhumulani Peter Netshipale mošomong wa Motlatšamolaodipharephare: Tlhabollo ye e Kopantšwego ka Kgorong ya Tlhabollo ya Leago.c) Mna Harold Maloka ka mošomong wa Motlatšamohlankedimogolophethiši: Tshepedišo ya Tshedimošo le Phatlalatšo ka Tirelong ya Tshepedišo ya Dikgokagano le Tshedimošo tša Mmušo.d) Mdi Mogogodi Doris Dioka mošomong wa Molaodipharephare  (Motlatšamolaodipharephare) ka Lekaleng la Mešomo ya Kgatišo ya Mmušo.e) Mdi Constance Glerah Nxumalo mošomong wa Motlatšamolaodipharephare: Ditirelo tša Bobotlana ka Kgorong ya Tlhabollo ya Leago.3.2. Kabinete e amogetše go thwalwa ga Mna Asogan Moodley mošomong wa Mohlankedimogolophethiši ka Tirelong ya Molaodi wa Bosetšhaba wa Ditlhagišo tše di Tlamago (NRCS) go thoma ka la 01 Mosegamanye 2013 le go fihla ka lebaka la nako ye e šetšego ya kantoro leo le felago ka la 31 Manthole 2014.3.3. Kabinete e amogetše go thwalwa ga maloko ao a latelago go šoma Botong ya Molaodi wa Bosetšhaba wa Ditlhagišo tše di Tlamago (NRCS) go thoma ka la 1 Mosegamanye 2013 go fihla ka lebaka la nako ye e šetšego ya kantoro leo le felago ka la 23 Hlakola 2014.a) Mna Jeff Molobela (Modulasetulo)b) Mna Paul Kabelo Kgothatso Serote.3.4. Kabinete e dumelelane le go thwalwa ga Boto e mpsha ya Meetse ya Sedibeng, mo lebakeng la mengwaga ye 4 go thoma ka la 30 Moranang 2013.a) Moatbokheite Shami Kholongb) Derick Mbowenic) Maemili J Ramataboe (Modulasetulo)d) Goitse Griessel Ramakaranee) Eric Atlholang Gaboronef) Kgalalelo Gloria Serekog) Pulane Elsie Molokwaneh) Moses Mphahlele Mthombenii) Matshedisho David Dikoko (Motlatšamodulasetulo)j) Deon Daniel Madyo.3.5. Kabinete e amogetše gore Pankatlhabollo ya Afrika e tla swara dikgetho tša kakaretšo tša go kgetha Balaodibagolo ka Kopanongkakaretšo ya Ngwaga ka ngwaga ya 2013 ka Marrakech, Morocco ka la 31 Mopitlo 2013.a) Kabinete e thekga go kgwethwa ga Mna Shahid Khan go šoma lebaka la nako la bobedi bjalo ka Molaodimogolo yo a emetšego Afrika Borwa, Lesotho le Swaziland.3.6. Kabinete e dumelelane le go thwalwa ga Boto e mpsha ya Setheo sa Maithomelo a Theknolotši mo lebakeng la mengwaga ye mene go thoma ka la 1 Mopitlo 2013.a) Mdi Khungeka Njobe (Modulasetulo)b) Mdi Rosetta Xabac) Ngaka Bonakele Mehlomakulud) Mna Mohamed Moollae) Mdi Helen Brown (o thwetšwe gape)f) Moprofesara David Ellis Kaplang) Moatbokheite Motlatjo Josephine Ralefataneh) Ngaka Petro Terblanchei) Mna Fadl Hendricksj) Ngaka Steve Lennon.3.7. Kabinete e dumelelane le go thwalwa ga maloko ao a latelago mo lebakeng la nako le le šetšego la Boto ya bjale ya Setheo sa Bosetšhaba sa tša Lefaufaung sa Afrika Borwa, ye e felago ka la 31 Mopitlo 2014.a) Mdi Esther Khambuleb) Mna Marius Rezelmanc) Moprofesara ADM Walkerd) Ngaka Daphney Mayindie) Ngaka Jonas Mphepya.Dipotšišo: Phumla Williams (Seboleledi sa Kabinete sa Motšwaoswere)Mogala: 083 501 0139"
Pego ya kopano ya Kabinete ya la 15 Mopitlo 2013,16 May 2013,https://www.gov.za/statement-cabinet-meeting-15-may-2013,https://www.gov.za/nso/pego-ya-kopano-ya-kabinete-ya-la-15-mopitlo-2013,"1. Maemo a Kabinete ka ga merero ye e lego ditabeng ka seemong sa bjale1.1. Kabinete e laeditše go se kgotsofatšwe ke dikgwabokaseboka tše di sa tšwago go dirwa tša bašomi ka Moepong wa Lonmin ka Marikana tše di feleditšego ka go ngala mošomo le go šitišwa ga tšweletšo. Thulano go begilwe gore e mabapi le merero ya bontši bja kemedi ye e akaretšago Mokgatlo wa Bosetšhaba wa Bašomi ba Moepong (NUM) le Mokgatlo wa Bašomi ba Moepong le ba Kago (AMCU).Kabinete e ipiletša go baetapele ba mekgatlo ye ka bobedi (NUM le AMCU) go rarolla dithulano tša bona ka khutšo gomme ba beye dikgahlego tša naga le tša bašomi pele ga se sengwe le se sengwe. Bašomi ba swanetše go lemoga gore go ngala mošomo mo go sego gwa šireletšega go ka ba le ditlamorago tše di sa kgahlišego e sego fela go bona, eupša go bokamoso bja moepo le go mešomo ya bona.Kabinete e ipiletša gape go ba taolo ya Lonmin go dira se sengwe le se sengwe se se kgonagalago go netefatša gore mathata a rarollwa ka pela ka fao go kgonagalago ka ntle le tshenyo ye nngwe. Ke kgahlegong e kaone ya naga go mekgatlo ya bašomi ka bobedi le go ba taolo ya Lonmin go laetša maemo ao a nyakegago a boetapele le a taolo ya dikamano ka intastering.1.2. Kabinete e thekga ka botlalo dikutollo tša peleng go tšwa ka dinyakišišong tša mabapi le go ka kotama mo go sego gwa dumelelwa ga sefofane sa banamedi ka Boemafofaneng bja Mašole bja Waterkloof.Kabinete e gateletše gore polokego le maatla a pušo a Afrika Borwa a bohlokwa kudu. Go tshelwa ga melao le melawana ye e amanago le mafelo a go tsenela ka nageng le mafelo a togamaano a bohlokwa bja bosetšhaba go swanetše go kgalemelwa ntle le kwelobohloko le ka ntle ga go tšhoga le go rata yo mongwe. Bao go hwetšwago ba tshela le go se obamele melaotshepetšo ba swanetše go lebana le maatla ka botlalo a molao.1.3. Kabinete e amogela mošomo wo o dirilwego ke Dikgoro tša Mmušo wo go begilwego ka ona ke Ditona tše di fapafapanego ka nakong ya Dipolelo tša Ditekanyetšo. Kabinete e lemoga gore sebaka sa kgašo se se filwego Dipolelo tša Ditekanyetšo se thuša go maatlafatša badudi ka tshedimošo le go dira gore mmušo o be le boikarabelo go bona.1.4. Kabinete e amogela dipoledišano magareng ga Kgoro ya Thuto ya Motheo le Mokgatlo wa Barutiši wa Temokrasi wa Afrika Borwa (SADTU) tše di feleditšego ka go fegwa ga go tsenela kgwabokaseboka.Kabinete e ipiletša go bakgathatema ka moka ka lefapheng la thuto go rarolla dithulano tša bona gore thuto ya bana e se ke ya šitišwa.1.5. Kabinete e lemoga ka ga Dinyakišišo tša Kotara tša Bašomi (QLFS) tše di laetšago koketšego ka palong ya batho bao ba sa šomego go tloga go dipersente tše 24,9 go fihla go tše 25,2.Mmušo o akgofiša magato, a go swana le lesolo la mananeokgoparara le le etilwego pele ke mmušo, go oketša mešomo ka go tsenagare ga Lefapha la Mmušo.Mmušo gammogo le bašomi le dikgwebo di tsebagaditše semmušo Kwano ya Setšhaba ka ga Go thwala Bafsa Mešomong ka Moranang 2013. Se se tšwela pele go laetša boikgabo bja mmogo bja go rarolla bothata bja tlhokego ya mešomo. Se bontšha gabotse boikgafo bja lefapha le bja go tsenya letsogo ka twantšhong ya tlhokego ya mešomo go bafsa ka go bea dinepišo tše di bonagalago le dinako tša go phethagatša seo ka katlego, go hlokomela le go sekaseka mmogo ditsenogare tše di bonwego.Kabinete e tšwela pele go ba le boitshepo bja gore magato ao a šetšego a phethagatšwago a tla thuša naga go hloma mešomo e meswa le go fihlelela dinepišo tša yona tša go ba e hlomile mešomo ye dimilione tše hlano ka ngwaga wa 2020.1.6. Kabinete e amogela go saenelwa ga leanotiro la go phethagatša Memorantamo wa Kwešišano ka ga Pabalelo le Tšhireletšo ya Mehutahuta ya Diphedi magareng ga Afrika Borwa le Vietnam.Leanophethagatšo le le tla dirwa go fihla ka 2017 gomme le tla thuša masolo a go lwantšha bosenyi bjo bo amanago le diphoofolo tša naga, kudukudu go bolawa ga ditšhukudu. Kabinete e bušeletša gore mmušo o ikgafile go rarolla bothata bja go bolawa ga ditšhukudu le go tiišetša gape gore basenyi ba tla sekišwa.1.7. Kabinete e amogela tsebišo ye e dirilwego ke Kgoro ya Merero ya Selegae go thomiša go tsenya tirišong ga tshepedišo ya karata ya Boitsebišo, yeo e tiišetšago boitšhupo bja rena bja bosetšhaba le go maatlafatša tšhireletšo ya bosetšhaba.Metheo ye ye bohlokwa e na le bokgoni bja go akgofiša ditirelo tša mmušo, mola ka go le lengwe e fokotša bosenyi le bomenetša bja mabapi le dipukwana tša boitsebišo.Kabinete e ipiletša go maAfrika Borwa go thekga tshepedišo ye gore ka 2020 re be re amogetše Karata ya Boitsebišo ka moka ga rena bjalo ka mokgwa wa boitšhupo bja bosetšhaba.1.8. Kabinete e kgalema tlhaselo ya batseta ba Mokgatlo wa Dinagakopano tša Lefase ka Abyei, Sudan, ye e feleditšego ka mahu a kgoši ya setšhaba seo le ya motlišakhutšo wa ka Ethiopia. Tiragalo ye ya maswabi e tšhošetša seemo sa go hloka dikgaruru ka Abyei gammogo le kgatelopele ye e sa tšwago go fihlelelwa ke Sudan le Borwa bja South.1.9. Kabinete e sola tlhaselo ya Syria ka mašole a tšhireletšo a Israele. Kabinete e ipiletša go Mokgatlo wa Dinagakopano tša Lefase go ba le taolo go mebušo ya ka ntle go hlompha maatla a pušo a Syria le go dumelela badudi ba Syria go šoma mmogo go rarolla dithulano tša bona.1.10. Kabinete e amogetše go bewa semmušo ga Moatbokeite Lawrence Mushwana bjalo ka Moetapele yo moswa wa Komitikgokaganyo ya Boditšhabatšhaba (ICC) ya Dihlongwa tša Bosetšhaba tša Tšwetšopele le Tšhireletšo ya Ditokelo tša Botho. Se ke la mathomo Afrika e eta pele kantoro ya Moetapele wa ICC. Maemo a Moetapele wa ICC a hwetša šedi ye e oketšegilego ka ga dipego tša ditokelo tša botho tša naga yeo le go obamela ditlamego tša ditokelo tša botho.1.11. Kabinete e amogetše gore segopotšo sa bo 50 sa Mokgatlo wa Selekane sa Afrika (OAU) se tla ketekwa ka Letšatši la Afrika, ka la 25 Mopitlo 2013.Kabinete e boletše gore setee sa OAU ka go se akaretše mmušo wa kgethologanyo go ditho tša yona go hlatlošitše ntwa ya rena ya tokologo le go hwetša temokrasi.Afrika Borwa e tla ba gotee le khonthinente go keteka Segopotšo sa bo 50 sa Mokgatlokopano wa Afrika. Meketeko ye e akaretša taetšo ya go tšea kgwedi ka moka ya bokgabo bja go thalwa bja sebjalebjale ka seleteng sa Dinaga tše di Hlabologago tša Borwa bja Afrika (SADC) go thoma ka la 24 Mopitlo go fihla ka la 28 Phupu 2013. Sehlongwa sa Afrika ka Afrika Borwa le sona se tla bitša kopano ya dirutego le go phatlalala ga bona ka bophara bjalo ka karolo ya mekete ka la 19-21 Mopitlo 2013. Godimo ga fao, go tla ba le pontšho ka Musiamong wa Ditsong (ka City of Tshwane) go keteka Letšatši la Afrika ka la 21 Mopitlo 2013 ka fase ga morero wa “Mengwaga ye 50 ka morago ga go hloma OAU – Afrika e swanetše go kopana goba e Senyege”. Se se tla latelwa ke khonsarata ya mmino ya Letšatši la Afrika ka meagong ya Union Buildings ka la 25 Mopitlo 2013.1.12. Kabinete e amogetše phetolo ya ka pela ya Mopresidente Jacob Zuma ya taletšo ya maloko a setšhaba go etela batho ba Eldorado Park le Kliptown ya kgauswi, ka Labobedi la 14 Mopitlo 2013. Kgopelo ya setšhaba e be e le mabapi le go ahlaahla go rekišwa mo go sego molaong ga diokobatši mo go feteletšego le bothata bja tšhomišobošaedi ya diokobatši ka lefelong leo.Mmušo, gammogo le setšhaba, o ikgafile go akgofiša lenaneo la tsenogare go thibela leuba le le senyago bafsa ba rena.1.13. Kabinete e amogetše ketelo ya leboelela ka Motlatšamopresidente Motlanthe, a felegeditšwe ke baetapele ba mafapha a mararo a mmušo, ka De Doorns ka Kapa Bodikela ka Mokibelo wa la 11 Mopitlo 2013.  Ketelo ye go boledišana le setšhaba go akaretšwa bašomi ba dipolaseng go bakilwe ke ketelo ya peleng ya Motlatšamopresidente ka la 12 Dibokwane 2013. Kgatelopele ye e bonagalago e lemogilwe ka dikgorong tše mmalwa ka go kaonafatšeng ga ditirelo ka lefelong leo. Boikgafo bjo bo laeditšwego ke mafapha ka moka bo bea motheo wo o tiilego ka ditherišanong tše di tšwelago pele go fihleleleng ga lefapha la tša temo la go ya go ile.2. Dipoledišano le diphetho tše bohlokwa tša Kabinete2.1. Kabinete e begetšwe ka boripana ka ga ditokišetšo tša Beke ya Tšhireletšo ya Bana (CPW) magareng ga la 27 Mopitlo le la 2 Phupu 2013, ka fase ga morero wa: “Re šoma mmogo go šireletša bana.”Dipoledišano ka ga bana le bafsa di dirwa ka diprofenseng ka moka bjalo ka tshepedišo ye e lebilego go Beke ya Tšhireletšo ya Bana le Khonferentshe. Bjalo ka karolo ya go tliša temošo ya se, Beke ya Tšhireletšo ya Bana e tla tsebagatšwa semmušo le Ditheo tše dingwe, le Khonferentshe ya Ditšhiwana, bana bao ba lego Kotsing le ya Bafsa (OVCY) ka la 27 Mopitlo ka Lefelong la Dikopano la Boditšhabatšhaba la Inkosi Albert Luthuli ka KwaZulu Natal.Kabinete e ipiletša go maAfrika Borwa go tsenya letsogo ka tšhireletšong ya bana ba rena le go hloma tikologo ye e bolokegilego le ye e šireletšegilego. MaAfrika Borwa a kgona go laetša thekgo ya bona pepeneneng ka go apara lešelana le letalamorogo bjalo ka leswao la bophelo, kgolo, kholofelo, go hlokomela le go thekga baetapele ba rena ba ka moso.Nepišo ya Beke ya Tšhireletšo ya Bana le OVCY e mabapi le go kgatha tema ga bana ka setšhabeng le ka metseng gore bana ba theeletšwe mabapi le ditaba tše di ba amago.2.2.  Kabinete e dumeletše Tlhako ya Molawana wa Bosetšhaba wa Diphedi tša ka Meetseng (NAPF). Molawana wo o fa tlhako ye e swanago ya go hlongwa le go hlabolla ga intasteri ye e tsenyago letsogo ka go hlomeng ga mešomo ya go ya go ile le peeletšo ye e oketšegilego.NAPF e hlabollotšwe kgahlanong le go theogela fase ga lefapha la tša diphedi tša ka meetseng leo le bilego le nyakego ye e oketšegilego ya ditšweletšwa tša dihlapi. Ka Afrika Borwa, diphedi tša ka meetseng le bophelo bja diphedi tša ka meetseng ao a hlwekilego di fa sebaka se sekaone go farologanya tšweletšo ya dihlapi go kgotsofatša nyakego ya ka nageng, go tsenya letsogo ka tšweletšo ya go se hlaele ya dijo go batho, ka go hlomeng ga mešomo, ka tlhabollong ya ekonomi le ka tlhabollong ya dinagamagae, le dibaka ka lefapheng la diromelwantle.2.3.  Kabinete e dumeletše gore Afrika Borwa e tla swara Khonferentshe ya Boraro ya Lefase ka bophara ka ga tša Temo, Tšweletšo ya go se Hlaele Dijong le Phetogo ya Klaemete ka kotareng ya bone ya 2013, ye e etilwego pele ke Kgoro ya Temo, Kagodikgwa le Boreahlapi.Tšweletšo ya go se hlaele dijong e tšwela pele go ba tlhobaboroko e kgolo gomme Khonferentshe ye e tla ba le diabe tše kaone ka ga ka fao re tšweletšago, re laolago le go šomiša dijo.Go tloga go COP17/CMP7, Afrika Borwa e bile ye nngwe ya dinaga tše di etilego pele ka go tšwetšapeleng ga klaemete ye e loketšego temo, gomme e arabela ditlhohlo tša tšhireletšego dijong le phetogo ya klaemete. Khonferentshe ye ya Lefase ka bophara e ikemišeditše go tšweletša mekgwa ya kgolo yeo e tšwelago pele go ya go ile setšhabeng le tikologong.2.4.  Kabinete e dumeletše kgonthišo ya Afrika Borwa ya Tlaleletšo ya mabapi le Kelelatšhila le Maphelo a Dimela (SPS) go Tshepedišo ka ga Kgwebišano ya Dinaga tše di Hlabologago tša Borwa bja Afrika le gore se se tlišwe ka Palamenteng.Tshepedišo ka ga Kgwebišano ya SADC yeo Afrika Borwa e lego karolo ya yona e šoma go tšwetša pele tirišano ya dilete le kopanyo magareng ga dinagamaloko go gwebišana ka dithoto le ditirelo ka gare ga selete, go akaretšwa ditšweletšwa tša temo.Tlaleletšo ya SADC SPS go Tshepedišo ya Kgwebišano ya SADC e fa tlhako ye e kgontšhago ya tirišano ya SPS. E tšwetša pele gape tshwantšho ya magato a SPS ao a theilwego go maemo le ditlhahlo tša boditšhabatšhaba ka nepo ya go nolofatša kgwebišano ye e bolokegilego le ye e lekalekanyago ya ditšweletšwa tša temo ka seleteng.2.5.  Kabinete e filwe tshedimošo ya moragorago ka ga kgatelopele ya mabapi le Go swara ga dikopano tša Setlamo sa Tshepedišo ya Kabo ya Disetifikeiti ka Kimberly ka Afrika Borwa (KPCS) ka 2013, mo go akaretšago kopano ya mafapha ka mehutahuta ka Kimberley go thoma ka la 4 go fihla ka la 7 Phupu gomme gwa swara kopano ya Peakanyo ya KPCS ka Gauteng go thoma ka la 26 go fihla ka la 29 Dibatsela 2013. Go swarwa ga dikopano tša KPCS go tla tsenya letsogo ka tšwetšopeleng ya intasteri ya taamane le ya boeti.Maemo a Afrika Borwa bjalo ka moetapele wa KPCS a fa temogo ya tema ye bohlokwa yeo Afrika Borwa e e ralokago ka lefapheng la taamane la boditšhabatšhaba. Bjalo ka moetapele Afrika Borwa e ikemišeditše go maatlafatša dikamano tša kgwebišano ya boditšhabatšhaba, ka nepo ya go tiišetša le go oketša tema yeo Afrika e e kgathago ka gare ga KPCS le go tsenya letsogo ka tikologong ye e bolokegilego ya lefase ka bophara.3. Melaokakanywa3.1.  Kabinete e dumeletše go phatlalatšwa ga Molaokakanywaphetošo wa Pušetšo ya Ditokelo tša Naga wa 2013 le Memorantamo ka ga Maikemišetšo a Molaokakanywa wo, go tlo swayaswaya ke setšhaba.Se se phethagatša tsebišo ya Polelo ya Mopresidente ya Seemo sa Naga ya 2013 ka ga diphetošo tše di šišintšwego tša Molao wa Pušetšo ya Naga. Se se mabapi le go katološa letšatšikgwedi la go dira dikgopelo tša pušetšo ya naga, go kgontšha batho bao ba amegago bao ba sego ba romela dikgopelo ka letšatšikgwedi la go tswalelwa la 31 Manthole 1998 goba bao ba sego ba akaretšwa ka mo tshepedišong ye, go romela dikgopelo tšeo.Go bulwa gape ga go dirwa ga dikgopelo go hlahlwa ke nepo ya Leanotlhabollo la Bosetšhaba (NDP) gammogo le Lenaneokakaretšo la Tlhabollo ya Dinagamagae le maano a mangwe a kgolo ao a ikemišeditšego go tšwetša pele poelanyo ya bosetšhaba le tirišano ya setšhaba.3.2.  Kabinete e dumeletše go romelwa ga Molaokakanywaphetošo wa Dikgokagano tša Elektroniki ka Palamenteng.Phetošo ye e bakilwe ke go lokollwa ga lefapha la dikgokano tša elektroniki le kgatelopele ya lebelo ya theknolotši yeo e dirilego gore go ba gona ga ditlhagišo tše itšego ka Molaong di se hlwe di šoma. Diphetošo tše di nyaka go šoma ka mellwane ya tšwetšopele ya phadišano, go fihlelela mananeokgoparara a dikgokagano tša elektroniki, ditshenyegelo tša kgokaganyo gammogo le go kaonafatša nako ya phethagatšo ya tshepedišo ya go rerišana le setšhaba.Molaokakanywaphetošo wo o nyalelanya Molao wo le melao ya maatlafatšo ya kakaretšo ya bathobaso ekonoming; o fetoša ditaba tša go aba dilaesentshe; o kaonafatša ditlhagišo tša phadišano; o tloša mapheko a taolo le go hlagiša merero ye e amanago le se.3.3.  Kabinete e dumeletše go romelwa ga Molaokakanywaphetošo wa Setheo se se Ikemego sa Dikgokagano sa Afrika Borwa (ICASA) ka Palamenteng. Molaokakanywaphetošo wo o fetola ye mengwe ya merero ya NDP.Diphetošo tša Molao wa Setheo se se Ikemego sa Dikgokaganyo wa Nomoro ya 13 wa 2002 (Molao wa ICASA) di theilwe go nyakego ya dikaonafatšo tša sehlongwa go kaonafatša Setheo se se Ikemego. Se se tla ba ka go fa kwešišo ka ga merero ya maatla a sona; go nyalelanya Molao kudukudu le dinyakwa tša Molao wa Taolo ya Dišhelete tša Setšhaba le go kaonafatša go šoma gabotse ga ona. Se se mabapi le nepo ya go kaonafatša boikarabelo le go hloka sephiri e lego dilo tše di tlago tsenya letsogo ka ditirong tša pušo ye e kwagalago ka gare ga ICASA.Mmušo o swanetše go kgatha tema e kgolo go netefatša gore lefapha la dikgokagano tša elektroniki le a laolwa ka tsela ye e thekgago dinepo tša bosetšhaba. Se ga se sa swanelwa go naganwa o ka rego go šišinywa mellwane efe goba efe go boikemo bja ICASA.Bohlokwa bja molaodi yo a ikemego le yo a sa tšeego lehlakore wa lefapha la dikgokagano bo ka se gatelelwe go feta fa.4. Bao ba thwetšwego mešomong4.1.  Kabinete e dumeletše go thwalwa ga Morena Ebrahim Mohamed bjalo ka Mokhomišenare wa Khomišene ya Badiriši ya Bosetšhaba mo lebakeng la mengwaga ye mehlano (5).Dipotšišo:Phumla Williams (Seboleledi sa Kabinete sa Motšwaoswere)Mogala: 083 501 0139"
Pego ya kopano ya Kabinete ya la 29 Mopitlo 2013,30 May 2013,https://www.gov.za/statement-cabinet-meeting-29-may-2013,https://www.gov.za/nso/pego-ya-kopano-ya-kabinete-ya-la-29-mopitlo-2013,"1. Maemo a kabinete ka ga merero ye e lego ditabeng ka seemong sa bjale1.1. Kabinete e ipiletša go ditšhaba go ba kgahlanong le dikgaruru tša bosenyi ka ga kgonagalo ya go bonala gape ga dikgaruru tša bosenyi tše di lebišitšwego go batšwantle. Kabinete e hlokometše gore e se ke ya bona dikgaruru tše bjalo ka lehloyo la batšwantle ka gobane bohlatse bjo bo tšweletšego peleng bo laetša gore ditiro tše di ka be di bakwa ke bosenyi. Kabinete e retile dihlongwa tša phethagatšo ya molao ka ga kgato ya tšona ya ka pela le ya sephetho yeo di e tšerego.1.2. Kabinete e lebiša mahloko a yona go ba malapa le bagwera ba masogana ao a hlokofetšego ka lebaka la lebollo la dikoma leo le sego maleba. Kabinete e thekga boipiletšo bjo bo dirilwego ke Mopresidente Jacob Zuma gore go dirwe toka ya ka pela ebile e ipiletša go baetapele ba setšo le maloko a setšhaba go ba kgahlanong le tlaišo ye goba kgahlanong le go hloka šedi.Mmušo o thekga ka botlalo ditlwaedi le ditšo tša setšhaba sa rena se se farologanego gomme ebile o bolela gore dilo tše di swanetše go lekalekanywa le ditokelo tša molaotheo.1.3. Kabinete e amogetše go kgatha tema ga Afrika Borwa ka Samiting ye e sa tšwago go swarwa ya Mokgatlo wa Dinagakopano tša Afrika (AU), fao Afrika Borwa e beilego dilo tše mmalwa pele tše di bego di le lenaneotherong la Samiti. Tšona di akareditše Leanotšhomo la Khomišene ya AU la lebaka la nako la 2014-2017 le Ditekanyetšo tša AU tša 2014; seemo sa khutšo le tšhireletšego ka Afrika; methopo ye mengwe ya thekgo ya mašeleng go AU; Lenaneotlhabolo la ka morago ga 2015; kopano ya Dihlogo tša Dinaga tša Selekane se Seswa ka ga Tlhabollo ya Afrika le Komiti ya Tlwaetšo ya Mmušo, le Samiti ya Foramo ya Mokgwa wa Tekodišišo ya Sethaka wa Afrika.1.4. Kabinete e retile boetapele bja Mokgatlo wa Dinaga tše di Hlabollogago tša Borwa bja Afrika ge bo nolofaditše tshepedišo ye e feleditšego ka gore Zimbabwe e amogele Molaotheo o moswa. Molatheo wa Zimbabwe o bopa kgatelopele e bohlokwa ka katlegong ya phethagatšo ya Tumelelano ya Khutšo Lefaseng ka bophara.1.5.  Ge Kgwedi ya Bafsa e batametše Kabinete e ipiletša go makala ka moka a setšhaba go hlatloša maemo a mananeo go lwantšha tšhomišobošaedi ya diokobatši. Morero wa Kgwedi ya Bafsa ke: “Re šoma mmogo go tliša Tlhabollo ya Bafsa le Afrika Borwa ye e hlokago mathata a tšhomišobošaedi ya diokobatši.”Kgato ya sephetho sa mmušo sa go rarolla bothata bja tšhomišobošaedi ya diokobatši ka Eldorado Park, ka Gauteng, e tliša batho mo lefelong le kgauswi le go fihlelela go ba setšhaba se se sa šomišego diokobatši. Kabinete e lemoga le go amogela kgatelopele ye e dirilwego ke maphodisa, baetapele ba setšhaba le makala a mangwe ka Eldorado Park ka fase ga boetapele bja Mmušo wa Profense wa Gauteng. Mmogo di dirile kgatelopele e kgolo ka go lwantšha leuba la tšhomišobošaedi ya diokobatši. Kabinete e a tseba gore seemo ka Eldorado Park se swana le mathata ao ditšhaba tše ntši di lebanego le ona nageng ka bophara gomme e ipiletša go ditšhaba nageng ka bophara go eta pele ntwa ya go lwelwa Afrika Borwa “ye e hlokago mathata a tšhomišobošaedi ya diokobatši” ka mafelong a tšona.Ka kgwedi ya Bafsa, a re ikgafeng leswa go lwa ntwa kgahlanong le tšhomišobošaedi ya diokobatši le botagwa ka mafelong ka moka a ka nageng.1.6. Kabinete e amogela go tsebagatšwa mo go oketšegilego ga go rutwa ga dipolelo tša Afrika ka go Kreiti ya R le ka go Kreiti ya 1 fao e lego gore dipolelo tše ga se tša hlwa di rutwa.Kabinete e reta gape go tsebagatša ga Yunibesithi ya KwaZulu-Natal gore e dira gore Sezulu e be thuto ye e gapeletšwago go rutwa go baithuti bao ba ithutelago dithuto tša kgrata go bao ba sa tsebego Sezulu, go ingwadišetša thuto ya Sezulu gore ba be le bokgoni bja go e bolela.Kabinete e hlohleletša maAfrika Borwa ka moka go ithuta polelo ya setlogo ya seAfrika ka ge se se tšwetša pele gore batho ba bolele dipolelo tše ntši le go aga setšhaba.1.7. Kabinete e hlagišitše gore go thoma ka la 1 go fihla ka la 3 Phupu 2013 Mopresidente Jacob Zuma o tla ya Japane ka ketelo ya semmušo gomme a tsenela Khonferentshe ya Bodišhabatšhaba ya Tokyo ya bo 5 ka ga Tlhabollo ya Afrika (TICAD V). Morero wa TICAD V ka Yokohama, Japane, ke: “Re Dirišana mmogo le Afrika ye e Gatelago pele.”1.8. Kabinete e nyamišwa ke go hlokofala ga mogaši wa ditaba yo a nago le maitemogelo Vuyo Mbuli gomme e lebiša mahloko go ba lapa la Mbuli, go bagwera le go bašomimmogo ba gagwe ka intastering ya kgašo. Morena Mbuli o tšwetše pele kudu ka go otlolla therišano ya bosetšhaba ya mabapi le merero e bohlokwa gomme go rata ga gagwe ga mošomo wa gagwe go amile dipelo tša maAfrika Borwa.1.9. Kabinete e lebišitše mahloko a yona a magolo go badudi ba Bangladesh le go ba malapa le bagwera ba bašomi ba go feta ba 1 000 ba feme ya go dira diaparo bao ba hlokofetšego ge moago o phuhlama. Dikgopolo le dithapelo tša rena di lebišitšwe go batho ba Bangladesh.1.10. Kabinete e nyamišitšwe kudu ke tahlegelo ya maphelo le dikgobalo ka lebaka la mafula a magolo ka borwa bja China.1.11. Kabinete e laeditše gape mahloko a magolo ka ga go hlokofala ga baithuti ba bahlano go tšwa ka Motseng wa Lwandile ka Ngqeleni, ka Kapa Bohlabela, bao ba hlokofetšego ka kotsing ya pese. Baithuti ba 30 le bona ba gobetše ka mo kotsing ye šoro ye. Mmušo o lebiša mahloko a ona go ba malapa, go bagwera, go baithuti ka bona le go barutiši ba batšwasehlabelo.  Ke seemo se se swabišago ge Afrika Borwa e lahlegelwa ke baetapele ba ka moso.2. Dipoledišano le diphetho tše bohlokwa tša Kabinete2.1. Kabinete e dumetše gore Sengwalo sa Ditšhišinyo sa Mmušo ka ga Bophodisa e phatlalatšwe ka Kuranteng ya Mmušo gore setšhaba se tle se dire ditshwaotshwao.Go tloga mola go hlongwago Tirelo ya Maphodisa ya Afrika Borwa (SAPS) ka 1994, go bile le diphetogo tše ntši ka seemong sa ka gare le sa ka ntle tšeo di amilego kwešišo ya Tirelo ya Maphodisa ya go arebela mathata a bosenyi le polokego.Ka morago ga 1994, mmušo o ile wa lebana le go rarolla maikemišetšo a mabedi a go hloma mmuošo wa tlhabollo mola ka go le lengwe gape o fetošetša tirelo ya maphodisa go ba sehlongwa sa pušo.Sengwalo sa Ditšhišinyo sa Mmušo se arabela mathata ao a bonwego ka morago ga tshekatsheko ya go ba maleba ga Leano la Thibelo ya Bosenyi (NCPS) la 1996 le Sengwalwatemošo sa Mmušo sa 1998 ka ga Polokego le Tšhireletšego. Ka mo melawaneng ye go tsentšwe kwešišo ya go rarolla seemo sa polokego le tšhireletšego ka mokgwa wo o akaretšago tšohle ka go hlabolla le go phethagatša mananeo ao a kopantšwego a mafapha ka mehutahuta. Mmogo a be a ikemišeditše go tsenya tirišong tlhako ya kakaretšo ya go rarolla mathata ka bophara a mabapi le polokego le tšhireletšego go fihla ka ngwaga wa 2004.Sengwalo sa Ditšhišinyo sa Mmušo se šoma ka “Go lwantšha Bosenyi ka go Afrika Borwa ya Temokrasi, Bophodisa ka Afrika Borwa, Go tsenya tirišong Bophrofešenale bja Maphodisa le Dipeakanyo tša Sehlongwa”. Se se ikemišeditše gore mafelelong go dirwe gore SAPS e arabele seemo sa bosenyi se se tšwelelago ka maatla mola ka yona nako yeo go fihlelelwa dinyakwa tša Mmušo wa tlhabollo.2.2. Kabinete e amogetše Leanotiro la Bosetšhaba la Bana la 2012-2017 bjalo ka leanokakaretšo leo le fago tlhahlo le taetšo go dikgoro tša mmušo, go setšhaba sa badudi le go badirišani ba bangwe ka lefapheng la bana go fihleleleng ga ditokelo tša bana.Leano le le akaretša Molaotheo, dikwano tša boditšhabatšhaba le tša dilete, melao ye e tšwelelago ka ga bana ka Afrika Borwa, Maikemišetšo a Tlhabollo a Ngwagakete le Nepo ya NDP la 2030.L eano le le na le merero ye megolo e mehlano: go phologa ga bana (go fa mohlala, go fokotša mahu a bana); go godišwa ga bana (go fa mohlala, ditirelo tša mabapi le go godišwa ga bana ba mengwaga ya ka fase); tšhireletšo ya bana (go fa mohlala, tšhireletšo go dikgaruru le go tlaišo ya thobalano); maemo a bophelo bja bana (go fa mohlala, maemo a madulo a bana) le go kgatha tema ga bana (go fa mohlala, bana bao ba rwalago maikarabelo gomme ka go le lengwe ba dutše ba ipshina ka ditokelo tša bona).Leanotiro le la Bosetšhaba la Bana la 2012-2017 le tla hlathollwa go tšwela pele ka pegong ya kgašo ye e aroganego le ye.2.3.  Kabinete a dumetše gore Tšhata ya Tsošološo ya Ditšo tša SeAfrika e romelwe Palamenteng go yo amogelwa gore e dumelelwe go ya ka Karolo ya 231 (92) ya Molaotheo wa Rephabliki ya Afrika Borwa.Tumelelo ya Tšhata ye ka mmušo ke go arabela Tumelelano ka ga tsošološo ya tša Setšo le Ditlwaedi tša Bohle ya Kopano ye e Tlwaelegilego ya bo 16 ya Dihlogo tša Dinaga le tša Mebušo tša Mokgatlo wa Dinagakopano tša Afrika (AU) le ye e swerwego ka Equatorial Guinea, ka Pherekgong 2011, le go Tsebagatšwa semmušo ga lesolo la AU ka ga Tšhata ya Tsošološo ya Ditšo tša SeAfrika le le swerwego mafelelong a 2011 ka Afrika Borwa.Go dumelela ga Tšhata ye go maatlafatša tšhireletšo ya ditlwaedi tša ditšo tša seAfrika le bohwa bja setšo ebile go tšwetša pele moya wa Setee sa Afrika.Tšhata e tšwetša pele go kopanywa ga ditšo, bokgabo, ditumelo tša setšo, polelo, bohwa gammogo le diintasteri tša setšo le tša boitlhamelo bjalo ka dilo tše bohlokwa ka tlhabollong ya go ya go ile. Se se na le bokgoni bja go tsenya letsogo ka kgolong ya ekonomi le ka kopanyong ya setšhaba. Tšhata e sepelelana le Mokgwa wa Kgolo o Moswa, le Leanotlhabollo la Bosetšhaba (NDP), le Sengwalwatemošo sa Mmušo ka ga Bokgabo, Setšo le Bohwa le Leano la Ekonomi ye e Akaretšago Bohle la Mzansi. Tona ya Kgoro ya Bokgabo le Setšo o tla bitša ba kgašo go tlo ba sedimoša mabapi le se.2.4. Kabinete e lemogile go swarwa ga Samiti ya mathomo ya tša Mahlale, Theknolotši le Boithomelo go thoma ka la 20 go fihla ka la 21 Mosegamanye 2013.Dingangišano tše di rulagantšwego ka Samiting di fa sefala sa go utolla mekgwa ya go maatlafatša tirišano magareng ga mmušo le lefapha la phraebete.Samiti e tla kgontšha bakgathatema go utolla mekgwa yeo ka yona mahlale, theknolotši le boithomelo (STI) di ka ralokago tema e bohlokwa ka leetong le le lebilego go ekonomi ye e theilwego go tsebo le go fihlelela Nepo ya ngwaga wa 2030.3. Melaokakanywa3.1. Kabinete e dumeletše diphetošo tše di šišintšwego tša Molaokakanywa wo o Thadilwego wa Taolo ya Tshepedišo ya Setšhaba (PAM) wo bjale o tlago phatlalatšwa gore setšhaba se fe ditshwaotshwao ka ga ona.Molaokakanywa wo o thadilwego o nyaka go hlama tlhako ya semolao ye e swanago ya merero ya bašomi le merero ye mengwe ya dihlongwa le ya pušo ka tshepedišong ya bosetšhaba, ya diprofense le ya mebasepala. Se se ikemišeditše go maatlafatša kabo ya ditirelo ka go diriša tshepetšo ye e swanago ya tshepedišo ya merero ya mmušo, tšhomišo ya bašomi ye e kaonafaditšwego le go hloma ga ditirelo tša setšhaba tše di lebišitšwego go badudi tše di swanago.3.2. Kabinete e dumeletše gore Molaokakanywaphetošo wa Khomišene ya Ditirelo tša Setšhaba o yo fiwa ditshwaotshwao ke setšhaba le go tsebagatšwa ga Molaokakanywaphetošo wo ka Palamenteng.Maikemišetšo a Molaokakanywaphetošo wo ke go nyalantšha Molao wa Khomišene ya Ditirelo tša Setšhaba wa 1997 le Molaotheo. O tšwela pele go maatlafatša Khomišene ya Ditielo tša Setšhaba go fa ditlhahlo ka ga melawana ye e laolago tshepedišo ya merero ya setšhaba.Se se sepelelana le tema ye e maatlafaditšwego ye e ukangwego ke NDP ya Khomišene.3.3. Kabinete e dumetše gore Molaokakanywaphetošo wa Tirelo ya tša Boso ya Afrika Borwa wa 2013 o phatlalatšwe gore setšhaba se fe ditshwaotshwao ka ga ona.Molaokakanywaphetošo wo o nyaka go fetoša Molao wa Tirelo ya tša Boso ya Afrika Borwa, wa 2001 (Molao wa Nomoro ya 08 wa 2001) wo o hlagišago go hlongwa, maikemišetšo, maatla le mešomo ya Tirelo ya tša Boso ya Afrika Borwa.Kudukudu, diphetošo tše di tla fa Tirelo ya tša Boso ya Afrika Borwa thomelo ya semolao ya go phethagatša mošomo wa taolo ya tshedimošo ka ga boleng bja moya, le go šoma bjalo ka mohlokomedi wa Tshepedišo ya Tshedimošo ka ga Boleng bja Moya ya Afrika Borwa.Se se tsenya letsogo ka go šireletša le go maatlafatša dithoto tša rena tša tikologong le methopo ya rena ya tlhago.3.4. Kabinete e dumetše gore Sethalwa sa Molaokakanywaphetošo wa Tlhabollo ya Methopo ya Diminerale le Phetroliamo, wa 2012 o romelwe Palamenteng.Sethalwa sa Molaokakanywaphetošo wa Tlhabollo ya Methopo ya Diminerale le Phetroliamo wa 2012 (Sethalwa sa Molaokakanywa) se nyaka go fetoša Molao wa Tlhabollo ya Methopo ya Diminerale le Phetroliamo wa 2012 (Molao wa nomoro ya 28 wa 2002) ka ge o fetošitšwe ke Molao wa Tlhabollo ya Methopo ya Diminerale le Phetroliamo wa 2008 (Molao wa nomoro ya 49 wa 2008).Maikemišetšomagolo a Sethalwa sa Molaokakanywaphetošo wo ke, magareng ga tše dingwe, go maatlafatša kabo ya go hlwekišwa ga diminerale ka nepo ya go tšwetša pele go hlongwa ga diintasteri le go tsenya letsogo ka go maikemišetšo a setšhaba a go hloma mešomo le go tliša kgolo ya ekonomi go ya ka ge go boletšwe ka gare ga NDP. Tshedimošo ya ga kgašo ye e aroganego le se e tla bolela fela ka ga se.4. Bao ba thwetšwego mešomongKabinete e dumeletše go thwalwa ga batho bao ba latelago mešomong:4.1. Morena Sithembiso Freeman Nomvalo bjalo ka Mohlankedimogolophethiši wa Setheo sa Theknolotši ya Tshedimošo ya Mmušo le bjalo ka leloko la khuduthamaga ya Boto ya Balaodi ba sona mo lebakeng la ngwaga o tee.4.2. Morena Trevor Gordon bjalo ka Motlatšamolaodipharephare: Dikhemikhale le Taolo ya Ditlakala ka Kgorong ya Merero ya Tikologo.4.3. Mohumagadi Yoliswa Makhasi bjalo ka Motlatšamolaodipharephare: Taolo ya Pušo ka Kgorong ya Dikgwebo tša Mmušo.4.4. Mohumagadi Rose Mbono bjalo ka Motlatšamolaodipharephare: Seabe ka Ekonoming le Go nyalantšha Melawana ka Kgorong ya Dikgwebo tša Mmušo.4.5. Kabinete e dumeletše go thwalwa ga batho bao ba latelago mešomong ka Setheong sa Tšhireletšo ya Leago sa Afrika Borwa (SASSA):a) Mohumagadi Emmarentia Dianne Dunkerley mošomong wa Molaodimogolo: Tshepedišo ya Thušo ya Mašeleng,b) Morena Frank Earl mošomong wa Molaodimogolo: Phetišetšo ya Dikholego tša Thušo ya Mašeleng.4.6. Kabinete e hlagišitše go katološwa ga lebaka la mošomo, ka lebaka la nako ya dikgwedi tše tshela, ya maloko a 20 a Lekgotla la bjale la Lekgotla la Afrika Borwa la Diphrofešenale la Dithutamahlale tša Tlhago go fihla ka la 30 Lewedi 2013.E abilwe ke Tirelo ya Tshepedišo ya Dikgokagano tša Mmušo (GCIS)Dipotšišo di lebišwe go:Phumla Williams (Seboleledi sa Kabinete sa Motšwaoswere)Mogala wa boikgokaganyo: 083 501 0139"
Pego ya kopano ya Kabinete ya la 12 Phupu 2013,13 Jun 2013,https://www.gov.za/statement-cabinet-meeting-12-june-2013,https://www.gov.za/nso/pego-ya-kopano-ya-kabinete-ya-la-12-phupu-2013,"1. Maemo a kabinete ka ga merero ye e lego ditabeng ka seemong sa bjale1.1. Kabinete e lakaletša Mopresidente wa peleng Nelson Mandela gore a fole ka pela ebile e netefaletša setšhaba gore o hwetša tlhokomelo e kaone kudu ya maphelo. Kabinete e thabišwa ke gore o alafša gabotse ke dihlare ebile e bušeletša kgopelo ya yona go ba kgašo le setšhaba go hlompha sekgoba sa Mopresidente wa peleng le ba lapa la gagwe mo nakong ye.1.2. Kabinete e reta mošomo wo o dirilwego ke Sehlophatšhomo sa Twantšho ya Bomenetša (ACTT) sa Lefapha la Toka, Bosenyi, Thibelo le Tšhireletšo se se hlomilwego ke Mopresidente Jacob Zuma ka 2010. Ke la mathomo ka historing ya temokrasi ya rena, fa e lego gore basenyi bao ba šomišitšego bošaedi tshepo ya setšhaba le methopo ya sona ba ilego ba tsebagatšwa gomme ba pharwa ka maikarabelo go ditiro tša bona phatlalatša. Go se kgotlelele ga Afrika Borwa gwa bomenetša go re iša kgauswi le nepo ya rena ya 2030 fao e lego gore setšhaba sa Afrika Borwa se tla tsebja ka maemo a maitshwaro a godimo le seriti.Kgato ye maatla ye e ikemišeditše go thibela batho ba ka mafapheng a phraebete le a mmušo go tlogela go dira ditiro tša bomenetša le tša bosenyi gomme e hlohleletšwa ke boikgafo bja rena bja go netefatša gore badudi ka moka ba bolokegile ebile ba ikwa ba bolokegile.1.3. Kabinete e kgalema ka bogale ditiro tša semorafe tše di sa tšwago go hlaga ka dikarolong tše dingwe tša naga ya rena. Ga go na fao semorafe se beilwego gona ka nageng ya rena le ka temokrasing, le ge e ka ba le ka dikolong tša rena, fao e lego gore ditlhologelo tša Molaotheo wa rena di swanetšego go tšwetšwa pele le go šireletšwa.Kabinete e reta Kgoro ya Thuto ya Motheo ge e dirile se sengwe ka pela go rarolla ditiro tša semorafe ka dikolong tša rena ebile e hlohleletša batswadi ka moka, baithuti, le barutiši go bega ditiro tša semorafe le tlaišo ka dikolong. Kabinete e ipiletša go maAfrika Borwa ka moka go šoma mmogo le mmušo go rarolla ditiro tša semorafe nako le nako ge di hlaga ka setšhabeng sa rena.1.4. Kabinete e amogela ge Mopresidente wa Amerika, Barack Obama a etela Rephabliki ya Afrika Borwa e lego karolo ya ketelo ya dinaga tše tharo ka Senegal, Tanzania le ka Afrika Borwa magareng ga la 26 Phupu le la 3 Mosegamanye 2013. Poledišano ya rena ya togamaano ya sepolotiki le Amerika e tšwela pele go ama bokaone dikamano tša rena tša dinaga ka bobedi. Amerika e tšwela pele go ba molekane yo bohlokwa wa tša kgwebišano, wa dipeeletšo, boeti le theknolotši.1.5. Kabinete e retile kopano e bohlokwa ka ga Setlamo sa Tshepedišo ya Kabo ya Disetifikeiti ka Kimberly (KPCS) ye e swerwego magareng ga la 4 le la 7 Phupu 2013 ka Kimberley. Samiti e ahlaahlile magareng ga tše dingwe ditsela tša go maatlafatša go šoma gabotse ga setlamo sa setifikeiti sa mabapi le taamane ye tala. Se ke go netefatša gore kgwebišano ya taamane ga e thuše dikgaruru tše di dirwago ke dihlopha tša magogelathoko le badirišani ba yona ka ditšheletele tšeo di nyakago go nyatša mebušo ye e lego molaong. Ditšhišinyo tše di dirwago ka mo kopanong ye di tla lebeledišišwa ka kopanong ya ditokišetšo ya KPCS ye e tlogo swarwa moragonyana mo ngwageng wo.1.6. Kabinete e tsebišitšwe gore go ketekwa ga Letšatši la Bafsa ka 2013 leo le dirago segopotšo sa bo 37 sa Dikgaruru tša ka Soweto tša la 16 le tla ketekwa ka fase ga morero wa “Re šoma mmogo go hlabolla bafsa le Afrika Borwa ye e sa šomišego diokobatši bošaedi.” Kabinete e lemogile boikgafo bjo bo dirilwego ke bafsa ba 1976 ge ba fetošitše histori ya naga le go bea Afrika Borwa thwii tseleng ye e lebilego go temokrasi. Kabinete e bušeleditše gore, le ge bafsa ba 1976 ba lwetše tokologo le go hloma mmušo wa temokrasi, go šoma ka mafolofolo ga bafsa ba lehono go lebišitšwe go go rarolla ditlhohlo tša go lwantšha bohloki ka katlego, go hloka mešomo, HIV le AIDS, tlhabollo ya batho; le tšhomišobošaedi ya diokobatši. Kabinete e hlohleletša maAfrika Borwa ka moka le mekgatlo go šoma mmogo go kaonafatša maphelo a bafsa le go lwela go tloša batho bao ba gwebago ka diokobatši setšhabeng. Go keteka ga Letšatši la Bafsa la bosetšhaba go tla swarwa ka Lamorena, la 16 Phupu 2013 ka Newcastle, ka KwaZulu-Natal.1.7. Kabinete e lebogiša Konkrese ya Baithuti ba Afrika Borwa (Cosas) ka ga segopotšo sa bo 34 sa go hlongwa ga yona, yeo e tšwago ka ntweng ya go lwela thuto ya mahala, ya boleng bja godimo le ya maleba ka Soweto ka 1976. Naga e ba le Cosas ge e keteka diphihlelelo tša yona tše di makatšago ge e tšweleditše pele thuto ya boleng bja godimo go bohle. Kabinete e lebogiša gape baetapele ba Cosas ge ba dirile lesolo la go hlohleletša bafsa go lwantšha tšhomišobošaedi ya diokobatši.1.8. Kabinete e kgalema ditiro tša go tšholla matšwantle a batho phatlalatša go la Kapa Bodikela tšeo di dirilwego ke batho bao ba bego ba dira ditšhupetšo kgahlanong le dintlwana tša boithomelo tša go thetha. Le ge Mmušo o hlompha tokelo ya badudi ya go dira ditšhupetšo, mohuta wo wa go dira ditšhupetšo ga se wa hlomphega ebile o tliša kotsi ya tša maphelo go ditšhaba le go batho bao ba dirago ditšhupetšo ka bobona. Kabinete e ipiletša go badudi go tšweletša dingongorego tša bona ka maleba le go swara dihlongwa tša setšhaba ka tlhompho e kgolo go sa lebelelwe dingongorego tša bona. Kabinete e tšwela pele go ipiletša go ba taolo go rarolla mathata ka pela ka tsela ye e sepelelanago le Molaotheo.1.9 Mmušo, ka fase ga boetapele bja Motlatšamopresidente Kgalema Motlanthe, o kopane le baetapele ba sedumedi bao ba bego ba emetše Lekgotla la Dikereke tša Afrika Borwa le Khonferentshe ya Dipišopo tša Khatoliki tša Afrika Borwa go ahlaahla dingongorego tša bona tša gore Protšeke ya Kaonafatšo ya Ditsela tša Maphefo ya Gauteng e tla ama bahloki gampe le gore mmušo ga o hlokomele dinyakwa tša bahloki.Kabinete e bušeletša gore mmušo o lokollotše dinamelwa tša bohle (tše di šomišwago kudu ke bahloki) tše di ngwadišitšwego gore di se ke tša lefa ka ditseleng tša maphefo tša ka Gauteng. Gape, go rarolla dingongorego tša boradifatanaga ba bangwe, mmušo o fokoditše ditefelo gomme wa tsebagatša ditšhelete tše mpsha tše di fokoditšwego tša magoro ka moka a difatanaga.Kabinete e hlohleletša boradifatanaga ka Gauteng go ingwadišetša di-e-tags le gore ba bone protšeke ye bjale ka karolo ya lesolo la ka nageng la go aga mananeokgoparara a setšhaba.1.10. Kabinete e lebogiša Dihlopha tša Kgwele ya maoto tša Bafana Bafana le Banyana Banyana le Sehlopha sa Khrikhete sa Diphrothea ka ge di sa tšwa go fenya ka dipapading tša kgwele ya maoto le ya khrikhete. Kabinete e lebogiša dihlopha tše tša bosetšhaba ge di fentše ka ntweng ye di e lwetšego gaboima mo bekeng ye e fetilego gomme e hlohleletša maAfrika Borwa ka moka go thekga dihlopha tša rena tša Bosetšhaba.1.11. Kabinete e amogetše go tsebagatšwa semmušo ga Power FM, seteše sa radio se seswa sa poledišano, bjalo ka mokgathatema o moswa ka intastering ye. Kabinete e tsebišitšwe gore seteše se se tla gaša ka dipolotiki, merero ya setšhaba le dipapadi bjalo ka mananeo a magolo gomme se tsenela ditsela tša radio tše di ka šomišwago go sedimoša maAfrika Borwa.1.12. Kabinete e lebogiša Molaodipharephare wa Kgoro ya Maphelo, Ngaka Malebona Precious Matsoso, ge a thwetšwe bjalo ka leloko le bjalo ka yo mongwe wa Batlatšamodulasetulo wa Boto ya Balaodi ba Lekgotla la Maphelo la Lefase mo lebakeng la mengwageng ye 3.2. Dipoledišano le diphetho tše bohlokwa tša Kabinete2.1. Kabinete e tsebišitšwe gore Senthara ya Bohlodi bja Ditšhelete ya Afrika Borwa e tla swara Dikopano tša Ngwaga ka Ngwaga tša 2013 tša Tokišetšo le tša Dihlophatšhomo tša Sehlopha sa Egmont sa makala a bohlodi bja ditšhelete.Sehlopha sa Egmont ke mokgatlo wa makala a bohlodi bja ditšhelete go tšwa ka dinageng tše 131.  Ba kopana kgafetšakgafetša go kgontšha tirišano ya boditšhabatšhaba go tseba ditshepedišo tša bosenyi, go lwantšha go sepediša tšhelete mo go sego molaong le go lwantšha go thuša botšhošetši ka ditšhelete ka maikemišetšo a go šireletša seriti sa tshepedišo ya ditšhelete.2.2. Kabinete e tsebišitšwe ka ga go kgethwa ga Afrika Borwa go šoma ka Lekgotleng la tša Ekonomi le tša Leago la Mokgatlo wa Dinagakopano (ECOSOC) mo lebakeng la mengwaga ya 2013 - 2015. Se se tliša sebaka sa go bea boetapele bja Afrika Borwa ka maano ka mererong ya tlhabollo le go maatlafatša leswa tema ye e kgathwago ke naga bjalo ka mokgathatema yo a šomago ka go swana le yo a šomago gabotse ka mananeong a dinaga tše ntši.Afrika Borwa e tla netefatša gape gore ECOSOC e maatlafatšwa go tšwela pele le go beakanywa leswa gore e kgone go fihlelela ditlhohlo le dinyakwa tša dinaga tše di hlabologago bokaone.2.3. Kabinete e tsebišitšwe ka ga pego ya mabapi le Boleloko bja Afrika Borwa bjo e Sego bja sa ruri ka Lekgotleng la Tšhireletšo la Mokgatlo wa Dinagakopano (UNSC) go thoma ka la 1 Pherekgong 2011 go fihla ka la 31 Manthole 2012.Pego ye e hlaloša khuetšo ya Afrika Borwa ka tshepedišong ya pušo ya lefase ka bophara ka tšwetšopeleng ya khutšo le tšhireletšo ya boditšhabatšhaba.Go ya ka ditlhologelo tša yona le dikgahlego tša yona tša bosetšhaba, Afrika Borwa ka UNSC e ile ya bea pele tharollo ya dithulano le khutšo le šebešebe ka Khontinenteng ya Afrika. Boleloko bja UNSC le bjona bo file Afrika Borwa sebaka sa go maatlafatša dikamano le balekane ba bohlokwa ba dinaga tše di hlabollogago – e lego Brazil, India, Nigeria le China - tšeo di bilego maloko a Lekgotla le gammogo le Afrika Borwa.3. Melaokakanywa3.1. Kabinete e dumeletše gore Molaokakanywaphetošo wa Taolo ya Masetlapelo o phatlalatšwe gore setšhaba se fe ditshwaotshwao ka ga ona.Molaokakanywa wo o ikemišeditše go rarolla ditlhohlo tše go itemogelwago tšona ka mafapheng a mmušo ka morago ga go thoma go šoma ga Molao wa Taolo ya Masetlapelo wa 2002. Phetošo ye e tla tiišetša leswa go šoma ga mebasepala ya dilete mabapi le maikarabelo a go hloma bokgoni bja go dira le go kgokaganya leanotaolo la masetlapelo. Se se akaretša go phethagatša mošomo wa taolo ya masetlapelo ka lefelong la mmasepala woo.Molao wa Taolo wa Masetlapelo wa 2002 o nepišitše dilo tše nne: O hloma tlhako ya dihlongwa ye e kwagalago ya taolo ya masetlapelo; o akaretša tlhabollo ya dintlha ka botlalo tša tlhabollo ya melaotshepetšo le tlhako ya peakanyo ya maano ya taolo ya masetlapelo. Molaokakanywa o tšwela pele go hlagiša go hlopha le go bega phatlalatša ka ga masetlapelo; ebile o šoma lebakanyana ka ga go thuša mananeo a kimollo le a phološo ka morago ga masetlapelo. O hlagiša ka ga baithaopi ba taolo ya masetlapelo le ditaba tše dingwe tše mmalwa tša tlaleletšo.3.2. Kabinete e dumeletše go romelwa ga Molaokakanywaphetošo wa Ditšhelete tše di lefišwago dithoto tša Mebasepala ya Mebušo ya selegae Palamenteng.Mmušo wa selegae: Molao wa Ditšhelete tše di lefišwago dithoto tša Masepala o thomile go šoma ka la 2 Mosegamanye 2005. O fetišitšwe gabedi ka 2008 le ka 2009. Diphetošo tše di nyaka go tloša go se kwešišege le go aba bonnete bjo bogolo bja semolao.Phetošo ye e tla dumelela go hloka sephiri ka go beyeng ga ditšhelete tše di lefšago dithoto tša magoro ao a fapafapanego, go realo e le go maatlafatša beng ba dithoto go kwešiša tefišo ye. Phetošo ye e ka se akaretše mananeokgoparara a mangwe a tirelo ya setšhaba (PSI) a go swana le ditsela, diporo, mabala a maemafofane le ditsela tša go tloga ga difofane, matamo le mapheko ao a direlwago meetse a lewatle gore a se šwahle. Dilo tše di laolwa ke mmušo gomme di ka se hlokiše mafapha a phraebete menyetla. Se se tla maatlafatša mošomo wa ekonomi ka mellwaneng ka bophara ya mebasepala. Gape se tla tsenya letsogo ka temeng ya tlhabollo ya Dikgwebo tša Mmušo ka go fokotša ditshenyegelo tša tšona tše di sa fetogego.3.3. Kabinete e dumeletše molokolo wa Melao ya Go romela Direkišwa ka Dikepe ye e tlogo ahlaahlwa ka Palamenteng. Melaokakanywa ye e bopa karolo ya sehlopha sa magato ao a hlametšwego go tsenya tirišong ga ditlamego tša Afrika Borwa ka fase ga Phrothokhole ya 1992 ya tša Lewatle ya Mokgatlo wa Boditšhabatšhaba.3.3.1 Maikemišetšo a Molaokakanywa wa Go romela Direkišwa ka Dikepe (Kwano ya Maikarabelo a Tefo ya Tshenyo) ke go: tsenya tirišong Phrothokhole ya 1992 ya tša Lewatle ya Mokgatlo wa Boditšhabatšhaba, le go fetiša ga Kwano ya 1969 ye e Fetošitšwego ya Boditšhabatšhaba ka ga Tefo ya Tshenyo ya Tšhilafatšo ka Oli go ba molao. Kwano ya Tefo ya Tshenyo e a hloma le go laola maikarabelo a go lefa a mong wa sekepe yo a ngwadišitšwego.3.3.2 Maikemišetšo a Molaokakanywa wa Go romela Direkišwa ka Dikepe (Sekhwama sa Boditšhabatšhaba sa Tefo ya Tšhilafatšo ka Oli) ke go: phethagatša Phrothokhole ya 1992 ya Kwano ya Boditšhabatšhaba ya Go hloma Sekhwama sa Boditšhabatšhaba sa Tefo ya Tshenyo ya Tšhilafatšo ka Oli, ya 1971 (Kwano ka ga Sekhwama).Kwano ka ga Sekhwama e hloma Sekhwama sa boditšhabatšhaba, se se bitšwago Sekhwama sa Boditšhabatšhaba sa Tefo ya Tšhilafatšo ka Oli (IOPC). Maikemišetšo a Sekhwama se ke go lefa tefeo ya batšwasehlabelo ba tshenyo ya tšhilafatšo (ka gare ga tlhalošo ya Kwano ya Maikarabelo a go Lefa Tshenyo) fao ba paletšwego ke go hwetša tefo, goba go lefša ka botlalo, ka fase ga ditlhagišo tša Kwano ya go Lefa Tshenyo. Sekhwama sa IOPC se hwetša ditšhelete tša sona go tšwa go beng ba dikepe.Melaokakanywa ya Maikarabelo a go Lefa Tshenyo le Dikwano tša Sekhwama di ahlaahla dipotšišo tša maikarabelo le tefo ya tahlegelo goba tshenyo ye  ebakilwego ke go senya mo go bakilwego ke go tšwa goba go tšhollwa ga oli ye e ganelelago go tšhologa go tšwa ka ditankeng tša dikepe.3.3.3 Molaokakanywa wa Tefelo ya Go romela Direkišwa ka Dikepe (Sekhwama sa Boditšhabatšhaba sa Tefo ya Tšhilafatšo ka Oli) le Molaokakanywa wa Tshepedišo ya Go romela Direkišwa ka Dikepe (Sekhwama sa Boditšhabatšhaba sa Tefo ya Tšhilafatšo ka Oli) e hlagiša phethagatšo ya Phrothokhole ya 1992 ya tša Lewatle le Mokgatlo a Boditšhabatšhaba go fetoša Kwano ya Boditšhabatšhaba ka ga Go hloma Sekhwama sa Boditšhabatšhaba sa Ditshenyo tša Tšhilafatšo ya Oli, ka Afrika Borwa.Molaokakanywa wa Tshepedišo o tla fa taolo ya maleba ya melao go kgontšha ba Tirelo ya Metšhelo ya Afrika Borwa (SARS) go sepediša kgoboketšo ya tefišo ya Ditefelo tša Boditšhabatšhaba tša Sekhwama sa Tefo ya Tšhilafatšo ka Oli. Molaokakanywa wa Ditefelo ke Molaokakanywa wa tšhelete wo o hlagišago kgapeletšo ya go kgoboketša ditefišo tše di swanetšego go lefša ka Sekhwameng.4. Bao ba thwetšwego mešomong4.1. Kabinete e dumeletše go thwalwa ga maloko a šupa (7) mo lebakeng la mengwaga ye mehlano (5) go thoma ka la 12 Phupu 2013, go šoma ka Setheong sa Phatlalatšo ya Ditšhelete tša Thušo ya Dipapadi le Boitapološo, go latela Molao wa Llotho (wa nomoro ya 57 wa 1997).a. Ngaka Vukile Charles Mehana;b. Morena Thandisenzo Aleck Skhosana;c. Mohumagadi Muditambi Ravele;d. Mohumagadi Annamarie Louise van Wieringen;e. Mohumagadi Krubavathi Jaram;f. Mohumagadi Ado Moloabi; leg. Morena Goliath Munro.4.2. Kabinete e dumeletše go thwalwa ga maloko a mararo (3) mo lebakeng la mengwaga ye mehlano (5) go thoma ka la 12 Phupu 2013, go Setheo sa Phatlalatšo ya Ditšhelete tša Thušo ya tša Bokgabo, Setšo le Bohwa bja Bosetšhaba go latela Molao wa Llotho (wa nomoro ya 57 wa 1997).a. Mohumagadi Hellen Kentse Makgaeb. Mohumagadi Violet Tyamzashe; lec. Mohumagadi Brenda Sesane.4.3. Kabinete e dumeletše go thwalwa gape ga Balaodi ba babedi bao e sego ba Kantorong ka Botong ya Pankatlhabollo ya Dinaga tša Borwa bja Afrika (DBSA) go latela karolo ya 7 ya DBSA , (Molao wa 13 wa 1997).a. Mohumagadi Thembisa Dingaanb. Mophrofesara Omar Latiff.4.4 Kabinete e dumeletše go thwalwa ga Balaodipharephare bao ba latelago:a. Mohumagadi Maseapo Kganedi Motlatšamolaodipharephare: Ditirelo tša Khamphani ka Kgorong ya Bokgabo le Setšob.  Morena Mpho Joseph Mofokeng: Mohlankedimogolo wa Ditšhelete: Akhaonte ya Kgwebišano ka Meetse ka Kgorong ya Merero ya Meetse.Dipotšišo di lebišwe go:Phumla Williams (Seboleledi sa Kabinete sa Motšwaoswere)Mogala wa boikgokaganyo: 083 501 0139"
Pego ya kopano ya Kabinete ya la 26 Phupu 2013,2 Jul 2013,https://www.gov.za/statement-cabinet-meeting-26-june-2013,https://www.gov.za/nso/pego-ya-kopano-ya-kabinete-ya-la-26-phupu-2013,"1. Maemo a Kabinete ka ga merero ye e lego ditabeng ka seemong sa bjale1.1. Kabinete e ba le setšhaba sa boditšhabatšhaba ge ba rapelela tate wa setšhaba, Mopresidente wa peleng Nelson Mandela. Mo lebakeng le, a re bontšheng lerato le kwelobohloko gomme re dire gore Madiba a ikgantšhe.1.2. Kabinete e lemogile ka ga go fetša ga mengwaga ye 58 go tloga mola go saenelwa Lengwalo la Tokologo leo le saennwego ka la 26 Phupu 1955 e lego motheo wa temokrasi le Molaotheo. Kabinete e ipiletša go maAfrika Borwa ka moka go ‘Raloka Tema ya Gago’ go iša naga kgauswi le nepo ya Afrika Borwa ye e kopanego, ya go hloka semorafe, ya go hloka kgethologanyo ya bong, ya temokrasi le ye e atlegilego.1.3. Kabinete e amogela boikgafo bjo bo mpshafaditšwego ka Kgoro ya Maphelo, gotee le banyakišiši go lwantšha dilo tše di tlišago mathata go masolo a mohlakanelwa ka ntweng kgahlanong le HIV. Kabinete e amogela gape ditokišetšo tše di dirilwego ke Kgoro ya Maphelo go tsebagatša ditsenogare tše mpsha ka mananeong ao a lego gona ao a akaretšago temošo ye e oketšegilego ka ga HIV le AIDS, le magato a go fokotša kotsi ya phetetšo ya HIV.1.4. Kabinete e lebiša mahloko go latela go hlaselwa go gošoro ga Lefelo la Bohle la Mokgatlo wa Dinagakopano (UN) ka Mogadishu, ka Somalia ka la 19 Phupu 2013 yeo e feleditšego ka go hlokofala ga batho ba 15 go akaretšwa maAfrika Borwa a mabedi. Re ipiletša go mekgatlo ka moka ya dipolotiki ka ntle ga tshepedišo ya sepolotiki ka Somalia go emiša dikgaruru gomme di lebiše dingongorego tša tšona go Mmušo wa Bofeterale wa Somali ka mokgwa wo o kwagalago le wo o nago le poelano.1.5. Kabinete e ipiletša go maAfrika Borwa ka moka go ithaopa metsotso ye 67 ya nako ya bona go Letšatši la Nelson Mandela (ka la 18 Mosegamanye) go thuša go fetoša ditšhaba tša bona le sa Afrika Borwa go ba tše kaone. Tiragalo ya ngwaga wo e tla dirwa ka fase ga morero wa “Dira se sengwe; hlohleletša phetogo; dira gore letšatši le lengwe le le lengwe le be Letšatši la Mandela” go lebeletšwe kudu tšweletšo e sa hlaelego ya dijo, madulo le tsebo ya go bala le go ngwala.1.6. Kabinete e lemogile gore bjalo ka karolo ya Letšatši la Nelson Mandela, go phethagatšwa ga go tsenya tirišong ga karata ya Boitsebišo go tla tsebagatšwa semmušo. Go tsebagatšwa semmušo fa ke selo se bohlokwa sa go tlogela le go fediša lebaka la nako ya pukwana ya rena ya pasa ka Afrika Borwa. Karata ye ya Boitsebišo ke karata ye kgonago go rwala tshedimošo go hlaga bakgathatemeng bao ba fapafapanego ba mo lebakeng la bjale le la ka moso. Tona ya Kgoro ya Merero ya Selegae o tla fa dintlha ka botlalo ka mananeong a go sedimoša setšhaba ao a rulagantšwego ge nako e dutše e tšwela pele.1.7. Kabinete e amogela go tsebagatšwa semmušo ga lesolo la Kgoro ya Thuto ya Motheo leo le bitšwago 94+ Projects la Madiba go keteka letšatši la matswalo la Nelson Mandela le bohwa bja gagwe. Lesolo le le ikemišeditše go kaonafatša mananeokgoparara mo dikolong tše di fetago tše 94 gore di be dihlongwa tša thuto tša maemo a godimo tša thuto ya boleng bja godimo. Lesolo le le fa dikolo go ralala le naga kholofelo le seriti. Ka kgwedi ya Mandela go thoma ka Mosegamanye 2013, kgoro e tlo eta pele go aba dikolo tše mpsha tše di feditšwego beke ye nngwe le ye nngwe bjalo ka karolo ya boikgafo bja go kaonafatša thuto ya motheo ya boleng bja godimo.1.8. Kabinete e amogela le go aba ga Leporogo la bohwa la Nkosi Dalibhunga Mandela go setšhaba sa Mvezo seo se etilwego pele ke Kgoši Mandla Mandela, e lego setlogolo sa Mopresidente wa peleng Nelson Mandela, ka la 18 Mosegamanye 2013. Go aba ga leporogo le go tla sepelelana le letšatši la matswalo la Mopresidente wa Peleng Morena Nelson Mandela, yo a tlago fetša mengwaga ye 95 ka letšatši le.1.9. Kabinete e tsebišitšwe ka ga go keteka ga Afrika Borwa ga Letšatši la Boditšhabatšhaba la Mokgatlo wa Dinagakopano la kgahlanong le Tšhomišobošaedi ya Diokobatši le Go Gweba ka Tšona mo go Sego Molaong ka la 26 Phupu 2013, ka Kimberley. Letšatši le le šomišitšwe go gatelela bohlokwa bja go rarolla mathata ao lefase le lebanego le ona, go akaretšwa bosenyi, HIV le AIDS, go phuhlama ga maitshwaro a batho, dikgaruru tša ka malapeng le boimana bja basetsana ba mahlalagading.1.10. Kabinete e amogelwa go swarwa ga Samiti ya Mahlale, Theknolotši le Boithomelo ye e tlogo swarwa go thoma ka la 20 go fihla ka la 21 Mosegamanye. Samiti ye e tla ahlaahla ditšhišinyo tše di dirilwego ke pego ya Komiti ya Tekodišišo ya Ditona, kgokagano ye e kaonafaditšwego le kopanyo ka gare ga Lenaneo la Bosetšhaba la Boithomelo le poledišano ye e maatlafaditšwego magareng ga mmušo, diintasteri le dihlongwa tša thuto ya godingwana.1.11. Kabinete e amogela pego ka ga kgatelopele ye e dirilwego ka motseng wa Muyexe ka Giyani, ka Profenseng ya Limpopo ka phethagatšong ya boikgafo bjo bo dirilwego ke mmušo bja go kaonafatša maphelo a batho. Kabinete e tšwela pele go goeletša dipelaelo tša Mopresidente tša gore dikgato ka moka tša mmušo di swanetše go akgofiša kabo ya ditirelo go ya ka maano ao go dumelelwanego ka ona.1.12. Kabinete e amogelwa go tsebagatšwa semmušo ga Protšeke ya Mananeokgoparara a Togamaano-18 ka Mokibelo, wa la 29 Phupu 2013 ye e amanago le merero ya mananeokgoparara lebakeng la go aba meetse le kelelatšhila. Protšeke ye e tla netefatša gore go abja kabo ya meetse ya go ya go ile go fihlelela dinyakwa tša setšhaba le go thekga kgolo ya ekonomi.1.13. Kabinete e amogela tshedimošo ye e e amogetšego ka ga ditiro tša manyofonyofo ka lekaleng la kago. Kabinete e amogela dipoelo ka ga dinyakišišo tše di tlilego ka bohlatse bja go beakanya ditheko mo go sego molaong, go kwana ka ditheko le bomenetša ka intastering ya kago ya phraebete. Ka fao go kwana ka ditheko go lego godimo ka gona go nyaka gore go tšewe magato a boima ke makgotla a taolo ya phenkgišano. Kabinete e emetše dipoelo tša tshepedišo ya Lekgotlatsheko la Phadišano gomme e lemoga gore bohlatse bo laetša tshenyo e kgolo go kgahlego ya setšhaba ka ditheko tše di hlatlošitšwego kudu tšeo Mmušo o di lefilego ka lebaka la go kwana ka ditheko.""2. Dipoledišano le diphetho tše bohlokwa tša Kabinete2.1. Kabinete e dumeletše Leanokgolo la Bosetšhaba la Diokobatši (2013-2017) le phethagatšo ya lona mo mengwageng ye e fetilego ye mehlano. Leano le le šoma bjalo ka selo se bohlokwa sa go thibela le go fokotša bjala le tšhomišobošaedi ya diokobatši le ditlamorago tše di amanago le yona ka setšhabeng le ka ekonoming ka setšhabeng sa Afrika Borwa.2.2. Kabinete e dumeletše go Swarwa ga Samiti ya Maatlafatšo ya Bathobaso Ekonoming ye e Akaretšago Mang le Mang ka Diphalane 2013. Samiti ye ya Bosetšhaba e tla laetša dikanegelo tša katlego le go laetša ditsenogare tša Mmušo go thekga go kgatha tema ka ekonoming fao go atlegilego le fao go tšwelago pele go ya go ile le gore bathobaso ba kgone go kgatha tema ka ekonoming ya bohle, ka tsela ye e tlago ba le seabe ka kgolong ya mang le mang.2.3. Kabinete e dumeletše gore Afrika Borwa e sware mmogo Khonferentshe ya “Re eta pele Phetogo ka Toropongkgolo” le lenaneo la Madulo a Batho la Mokgatlo wa Dinagakopano (UN-HABITAT) ka la 5 le la 6 Lewedi 2013. Kgatelelo ya khonferentshe ye e go go kgatha tema ga basadi ka bophelong bja metseseteropo ka Afrika. Khonferentshe ye e tla fa Afrika sefala sa go rarolla gabotse mathata a go hudugela ga batho ditoropong le go nyalelanya go hudugela ga batho ditoropong le tlhabollo ya batho.2.4. Kabinete e dumeletše Pampiri e Tšhweu ye e Thadilwego ka ga Malapa le Leano la Phethagatšo. Pampiri e Tšhweu ye e Thadilwego ka ga Malapa e tla kgontšha Mmušo le bakgathatema ba bangwe go šomiša lapa bjalo ka motheo wa go fihlelela go phela gabotse ga setšhaba. Pampiri ye ye Tšhweu e šišinya dilo tše bohlokwa tše di tlago pele tša togamaano, e lego, Tšwetšopele ya bophelo bjo bokaone bja ka lapeng, go maatlafatša Malapa le go lota Malapa.2.5. Kabinete e dumeletše go phethwa le go phatlhalatšeng semmušo ga Togamaano ya bobedi ya Bosetšhaba ya Mothopo wa Meetse. Togamaano ye e agwa godimo ga Togamaano ya Bosetšhaba ya Mothopo wa Meetse ya 2004. Togamaano ya bo 2 ya Bosetšhaba ya Mothopo wa Meetse e fa tshekatsheko ya mošomo wa meetse ka ekonoming ebile e šupa mathata a itšego, dibaka tša tlhabollo le ditiro tše di laetšago motheo wo go dumelelwanego ka ona wa makala ao a tlago pele a ka nageng. Togamaano ya bo 2 gape e nyaka go netefatša gore go ba le meetse a go ya go ile, ao a lekanago bohle le ao a bolokegilego go tliša bophelo bjo bokaone le tikologo go bohle le gore meetse a laolwe gabotse le bokaone go tliša kgolo le tlhabollo tše di lekalekanego le tše di tšwelago pele go ya go ile.2.6. Kabinete e dumeletše pego ka ga Dipoelo tša kopano ya bo 16 ya Khonferentshe ya Mekgatlo ya Kwano ka ga Kgwebišano ya Boditšhabatšhaba ka Mehuteng ye e lego Kotsing ya Diphoofolo le Dimela tša Lešoka (CITES CoP 16), ye e swerwego ka Bangkok, Thailand go thoma ka la 3 – 14 Hlakola 2013. Kabinete e tšwetše pele go dumelela gore Afrika Borwa e lokiše le go romela tšhišinyo ya kgwebišano go yo amogelwa ka CITES CoP 17 ka 2016 ka Afrika Borwa.2.7. Kabinete e dumetše taletšo ye e tšwago go Pankatlhabollo ya Afrika Borwa go ba leloko Khamphanikgolong ya Mananeokgoparara ya Afrika (ICA) ye e tsebagaditšwego semmušo ka Samiting ya G8 Gleneagles ka 2005. Peeletšo e kgolo ya Afrika Borwa ka go mananeokgoparara mo lebakeng la nako ya magareng e tla maatlafatšwa ka bolelokong bja yona ka go ICA kudukudu ka tšweletšong ya tshedimošokgolo le ka ditšweletšweng tša tsebo le kgokaganyo ya melaotshepetšo ya tlhabollo magareng ga G20 le dinaga tša Afrika.2.8. Kabinete e dumeletše go tlišwa ga Tshepetšo ka ga Kgwebišano ya Ditirelo ya Dinaga tše di Hlabologago tša Borwa bja Afrika ka Palamenteng go yo dumelelwa, go latela karolo ya 231 ya Molaotheo. Maikemišetšo a Tshepetšo ye ke go lokolla kgwebišano ya magareng ga dilete ka ditirelo go lebeletšwe tekano, tekanelo le kholego ya bohle. Tshepetšo ye e bea gape motheo wa tokollo ya kgwebišano ya ditirelo magareng ga dinagamaloko tša Dinaga tše di Hlabologago tša Borwa bja Afrika ebile e šoma bjalo ka motheo wa ditherišano.2.9. Kabinete e tsebišitšwe ka ga go tsebagatšwa semmušo ga Kgrata ya Tlhabollo ya Madulo a Batho (BHSD) ka tirišano le Kgoro ya Thuto le Tlhahlo ya Godimo le Yunibesithi ya Nelson Mandela Metro. Kgrata ye ya BHSD e ikemišeditše go hlabolla balaodi le bašomi ba ka lefapheng la Madulo a Batho bao ba tlago ba le tsebo le mabokgoni tša maleba go hlama, go kaonafatša le go akgofiša tlhabollo ya madulo a batho a go ya go ile ka Afrika Borwa.2.10. Kabinete e ipiletša go dikgoro tša Mmušo ka moka, go mebasepala le dikhamphani tša mmušo tše di šomago ka Gauteng go ngwadiša difatanaga tša mmušo ka moka go e-tags.2.11. Kabinete e dumeletše dikgato tša phethagatšo tše di šišintšwego go hloma ga Setheo sa Taolo ya Mellwane (BMA). BMA e tla laola go huduga ga batho, metšhelo ya dikhamphani le ditirelo tša taolo ya mellwane ya naga le go kgokaganya gabotse ditirelo tša dikgoro ka moka tše di lego ka mafelong a botseno. Kgoro ya Merero ya Selegae e tla ba Kgoro ye e etilego pele go hloma ga BMA.3. Kabinete e dumeletše Melaokakanywa ye e latelago go yo romelwa ka Palamenteng:3.1. Molaokakanywa wa Taolo ya Metšhelo ya Dikhamphani, Molaokakanywa wa Makgetho a Dikhamphani, wa 2013 le Molaophetošo wa Metšhelo le Makgetho a Dikhamphani, wa 2013  – Melaokakanywa ye e fa motheo wa go nolofatša kgwebišano ya boditšhabatšhaba le tšhireletšo ya ekonomi le setšhaba, go realo e le go hlama tekatekano magareng ga taolo ya metšhelo le go nolofatša kgwebišano3.2. Molaokakanywaphetošo wa Dinyakišišo tša Meetse – Phetošo ye e ikemišeditše gore e sepelelane le diphetogo tše kgolo ka dihlongweng, ka melaotshepetšong, ka mahlaleng a tša meetse le ka tikologong ya semolao le gape go oketša seabe sa Khomišene ya Dinyakišišo tša Meetse ka go dinyakwa tša dinyakišišo tša meetse tša Afrika Borwa le go netefatša gore naga e beilwe gabotse ka maano go arabela dinyakwa le mathata a naga ya go hloka meetse ya go swana le Afrika Borwa.3.3. Molaokakanywaphetošo wa Bosetšhaba wa Melao ya Taolo ya Tikologo, wa 2013 – Molaokakanywa wo o šišinya diphetošo go ditlhagišo tše itšego ka fase ga Molao wa Bosetšhaba wa Taolo ya Tikologo, wa 1998 (Molao wa Nomoro ya 107 wa 1998) ebile o tšwela pele go netefatša gore methopo ya tlhago ya naga e šireleditšwe go šomišwa ke moloko wa mo lebakeng le le wa mo lebakeng la ka moso go ya ka fao go beilwego ke Leanotlhabollo la Bosetšhaba.3.4. Molaokakanywaphetošo wa Bosetšhaba wo o Thadilwego wa Taolo ya Tikologo: wa Boleng bja Moya, wa 2013 – Molaokakanywa wo o fetoša ditlhagišo tše dingwe ka fase ga Molao wa Bosetšhaba wa Taolo ya Tikologo: wa Boleng bja Moya, wa 2004 wo o laolago boleng bja moya ka nageng go šireletša tikologo ka go fa magato ao a kwagalago a go thibela tšhilafatšo le go phuhlama ga phedišano ya diphedi mola ka go le lengwe o tšwetša pele tlhabollo ye e kwagalago ya ekonomi le ya setšhaba.3.5. Molaokakanywaphetošo wa Bosetšhaba wa Taolo ya Tikologo: wa Ditlakala, wa 2013 – Molaokakanywa wo o fetoša Molao wa Bosetšhaba wa Taolo ya Tikologo: wa Ditlakala, wa 2008 (Molao wa Nomoro ya 59 wa 2008) wo o laolago taolo ya ditlakala ka nepo ya go šireletša maphelo le tikologo.3.6. Molaokakanywaphetošo wa Bosetšhaba wa Taolo ya Tikologo: wa Mafelo ao a Šireleditšwego, wa 2013 – Molaokakanywa wo o fetoša Molao wa Bosetšhaba wa Taolo ya Tikologo: wa Mafelo ao a Šireleditšwego, wa 2003 (Molao wa Nomoro ya 57 wa 2003). Diphetošo di akaretša taolo ya Mafelo a Mawatleng ao a Šireleditšwego ka lenaneong la taolo ya Mafelo a mangwe ao a Šireleditšwego gammogo le go phethagatša Dikgoeletšo tša Mopresidente tša go aroganya mešomo magareng ga borei bja dihlapi le taolo ya tikologo.3.7. Molaokakanywaphetošo wa Pankaposo ya Afrika Borwa – Maikemišetšomagolo a Molao wa Pankaposo ya Afrika Borwa, wa 2010 (Molao wa Nomoro ya 9 wa 2010) ke go hloma sehlongwa sa ditšhelete seo se tlogo hlohleletša batho ka bontši go boloka ditšhelete le go beeletša ditšhelete le go hloma panka ye e tlago kgethwa ke batho bjalo ka ya mathomo go bona go bao ba hwetšago letseno la fase.3.8. Kabinete e dumeletše Molaokakanywaphetošo wa Inšorentshe ya bao ba Tšwelego Mešomong wa 2012 go yo swayaswaya ke setšhaba le go rerišanwa le Badirišani ba Setšhabeng ba Lekgotla la Bosetšhaba la Tlhabollo ya Ekonomi la Bašomi. Molaokakanywa wo o fetoša Molao wa Inšorentshe ya bao ba Tšwelego Mošomong, wa Nomoro ya 63 wa 2001. Phetošo ye e rarolla taba ya bašomi bao mo lebakeng le ba sego ba akaretšwa ka Molaong wo le go kaonafatša go lefša ga dikholego tša bao ba lefilego ditšhelete mo inšorentsheng ye, go oketša nako ya tefo ya dikholego go yo a lefilego inšorentshe go tloga go dikgwedi tše seswai go ya go tše lesomepedi ebile o hlagiša gore go kgethwe baholegi sebakeng sa ge go ka ba le dikholego ge mong wa inšorentshe a hlokofetše.3.9. Kabinete e dumeletše go romelwa ga Molaokakanywaphetošo wa Dikgetho, wa 2013 ka Palamenteng. Molaokakanywaphetošo wo o nyaka go hlagiša gore go be le dikgetho tše di kgethegilego ka dikgethong tša Kopanokgothekgothe ya Maloko a Palamente, gammogo le go hlagiša go ngwadiša ga bakgethi bao e lego badudi bao ba tlwaelegilego ka ntle ga Rephabliki ya Afrika Borwa go ba kgontšha go kgatha tema ka dikgethong tše di kgethegilego.4. Bao ba thwetšwego mešomong4.1. Kabinete e kwana le go thwalwa ga Morena Romeo Adams mošomong wa Motlatšamolaodipharephare: Ditirelo tša Sehlongwa ka Kgorong ya Toka le Tlhabollo ya Molaotheo.4.2. Kabinete e kwana le go thwalwa ga Mohumagadi Irene Rofhiwa Singo mošomong wa Mohlankedimogolo wa Ditšhelete ka Kgorong ya Methopo ya Diminerale.4.3. Kabinete e kwana le go thwalwa ga Mohumagadi Kalayvani Pillay mošomong wa Motlatšamolaodipharephare: Tlhabollo ya Melao ka Kgorong ya Toka le Tlhabollo ya Molaotheo.4.4. Kabinete e kwana le go thwalwa ga Ngaka Bismark Tyobeka mošomong wa Mohlankedimogolophethiši wa Kantoro ya Bolaodi bja Bosetšhaba bja Nyutleleara ya Afrika Borwa.4.5. Kabinete e kwana le go thwalwa ga Morena Tsietsi Mokhele bjalo ka Mohlankedimogolophethiši wa Tirelotaolo ya Polokego ya Mawatle ya Afrika Borwa mo lebakeng la mengwaga ye mehlano go thoma ka la 1 Moranang 2013.4.6. Kabinete e kwana le go thwalwa gape ga Malokotaolo ao a latelago ao a sa šomelego ka kantorong a Lekgotla la Lenaneo la Tumelelo la Bosetšhaba la Afrika Borwa, bao nako ya bona ya go šoma e tlago fela ka la 30 Dibatsela 2013, go šoma nako ya bobedi go thoma ka la 1 Manthole 2013 go fihla ka la 30 Dibatsela 2018.• Morena Vernon Roderick Seymour• Morena Phakamisa Zonke4.7. Kabinete e tsebišitšwe ka ga go thwalwa gape ga maloko a lesometharo ka Khanseleng ya Merero ya Lefaufaung ya Afrika Borwa go tloga ka la 24 Phupu 2013 go fihla ka la 24 Phupu 2015. Kabinete e tsebišitšwe gape ka ga go thwalwa ga baemedi go tšwa ka Kgorong ya Tšhireletšo, ka Lekgotleng la Dinyakišišo tša Mahlale le tša Diintasteri (CSIR) le ka Kgorong ya Dikamano le Tirišano ya Boditšhabatšhaba go tloga ka la 24 Phupu 2013 go fihla ka la 24 Phupu  2015.a. Ngaka Peter Martinezb. Mohumagadi Nomfuneko Majajac. Morena Kim Victor Gorringed. Ngaka Sandile Bethuel Malingae. Mohumagadi Pontsho Marupingf. Mohumagadi Andiswa Mlisag. Ngaka Valanathan Munsamih. Morena Tenza Thembai. Mohumagadi Ron Olivierj. Morena Linden Petzerk. Mohumagadi Hendrik Rheederl. Moatbokheiti Phetole Patrick Sekhulem. Ngaka Jo-Ansie Karina van Wykn. Tšhišinyo ya leina go tša ka Kgorong ya Tšhireletšoo. Tšhišinyo ya leina go tšwa ka CSIRp. Tšhišinyo ya leina go tšwa ka Kgorong ya Dikamano le Tirišano ya Boditšhabatšhaba.4.8. Kabinete e tsebišitšwe ka ga go thwalwa ga Morena. Kutoane Obed Kutoane bjalo ka Mohlankedimogolophethiši wa Koporase ya Inšorentshe ya Dikoloto tša Diromelwantle ya Afrika Borwa mo lebakeng la mengwaga ye meraro go tloga ka la 1 Phato 2013 go fihla ka la 31 Mosegamanye 2016.4.9. Kabinete e tsebišitšwe ka ga go thwalwa gape ga Mophrofesara Linda De Vries bjalo ka Modulasetulo wa Khuduthamaga wa go se šomele ka kantorong wa Lekgotla la merero ya go Betša la Bosetšhaba mo nakong ya bobedi ya go šoma go tloga ka la 1 Manthole 2013 go fihla ka la 30 Dibatsela 2018.4.10. Kabinete e tsebišitšwe ka ga go thwalwa ga Morena. Ndwakhulu Samuel Mukhufhi bjalo ka Mohlankedimogolophethiši wa Sehlongwa sa Bosetšhaba sa Dikelo sa Afrika Borwa mo lebakeng la mengwaga ye mehlano go tloga ka la 1 Phato 2013 go fihla ka la 31 Mosegamanye 2018.4.11. Kabinete e tsebišitšwe ka ga go thwalwa ga Mohumagadi Agnes Tsele-Maseloanyane bjalo ka leloko la go šoma dinako ka moka la Lekgotlatsheko la Dikhamphani mo lebakeng la mengwaga ye mehlano go tloga ka la 1 Mosegamanye 2013 go fihla ka la 30 Phupu 2018.Dipotšišo di lebišwe go:Phumla Williams (Seboleledi sa Kabinete sa Motšwaoswere)Mogala wa boikgokaganyo: 083 501 0139"
Pego ya kopano ya Kabinete ya la 07 Phato 2013,12 Aug 2013,https://www.gov.za/statement-cabinet-meeting-7-august-2013,https://www.gov.za/nso/pego-ya-kopano-ya-kabinete-ya-la-07-phato-2013,"1. Maemo a Kabinete ka ga merero ye e lego ditabeng ka seemong sa bjale1.1. Kabinete e lebogišištse badudi ba Zimbabwe le mekgatlo ya dipolotiki ge ba sware dikgetho tša palamente le tša naga ka khutšo le katlego.Kabinete e tumišitše maiteko a Mopresidente Jacob Zuma bjalo ka Mosepediši wa Dinaga tše di Hlabologago tša Borwa bja AfrikaDipoledišanong tša Zimbabwe ka go kgonthišiša gore mekgatlo ka moka ya dipolotiki e ikemišetše dikgetho tša khutšo.1.2.  Kabinete e sotše tlhaselo ya pomo moagong wa bašomedi ba Botseta bja Turkey go la Mogadishu, Somalia, gomme e rometše mantšu a hlobošo go Mebušo le badudi ba Somalia le ba Turkey.1.3.  Letšatši pele ga mengwaga ye 20 ya Tokologo ya rena, kabinete e keteka gotee le setšhaba Kgwedi ya Basadi ka fase ga tabakgoloye “Ngwagakgolo wa Tšhomišano  Matlafatšong ya Basadi ya go Swarelela le Tekanong ya Bong”.Ngwagakgolo o hlompha dintwa tše basadi ba di lwetšego go tloga mola molwelatokologo wa go hlomphega, Charlotte Maxeke, a etilego pele sehlopha sa basadi mogwantong go la Bloemfontein kgahlanong le melao ya dipukwana tša boitsebišo ka 1913.Karolo ye e bapetšwego ke basadi ka go lwantšha melao ya dipukwana tša boitsebišo le ka mahlakoreng a mangwe a ntwa ya tokologo ke karolo ya bohlokwa ya go dira gore go be le Karata ya Boitsebišo ye e sa tšwago go tsebišwa malobanyana.Ge setšhaba se hlompha basadi, Kabinete gape e ipiletša go maAfrika Borwa go tšea boemo kgahlanong le tlaišo ya basadi le bana le go hlompha ditokelo tša basadi bjalo ka ge di laeditšwe ka gare ga Molaotheo wa rena.1.4.   Kabinete e boeleditše tebogo ya peleng ya Mopresidente Jacob Zuma setšhabeng le baduding ba boditšhabatšhaba ge ba dirile Letšatši la Boditšhabatšhaba la Mandela moketeko wo mogolo wa letšatši la matswalo la Madiba ka se sebaka. Ka la Mosegamanye 18, diketekete tša badudi ba Afrika Borwa le ba lefase ka bophara di iphile nako ya go šoma le go thuša bahloki.Kabinete e ipileditše go maAfrika Borwa go thekga thakgolo ya Letšatši la Setšo le Dipapadi la Nelson Mandela ka Setediamong sa FNB, Johannesburg, ka la 17 Phato. Sehlopha sa Springboks se tla bapala le Argentina, Bafana Bafana ba tla bapala le Burkina Faso gomme Sehlopha sa Dibapadi tša Kgale tša Kgwele ya Maoto ya Afrika Borwa se tla bapala le Italy, ya latelwa ke khonsate ka diopedi tša go tuma tša mmino mantšiboa.Tšhelete ka moka ye e tlogo kgoboketšwa e tla ya go protšeke ya sepetlele sa bana sa Nelson Mandela.Kabinete e ipileditše gape go maAfrika Borwa go “Tšea Kgato; Hlohleletša Phetogo (le) go Dira Letšatši le Lengwe le le Lengwe go ba Letšatši la Mandela”. Kabinete e tšwela pele go ipiletša go maAfrika Borwa ka moka go tšwela pele go gopola Mopresidente wa peleng Nelson Mandela ka dikgopolong le dithapelong tša bona ge a ntše a amogela kalafo.1.5. Kabinete e swabišitšwe ke lehu la Moahlodimogolo wa maloba Pius Langa yoo a bolokilwego ka la 3 Phato 2013 nakong ya Poloko ya Semmušo ya go Ikgetha. Kabinete e romela mantšu a hlobošo go lapa la gagwe, bagwera le badirišanemmogo.Moahlodimogolo wa maloba Pius Langa o tla gopolwa ka seabe sa gagwe Ntweng ya tokologo, ka tšhireletšo ya gagwe ya temokrasi ya rena ya molaotheo, le ka mošomo wa gagwe ka Khomišeneng ya Tokologo ya Bobegaditaba malobanyana mo.1.6. Kabinete e lemoga kgatelolopele ye botse ka lekaleng la thuto, kudu tiišetšong ya Ditatamente tša Pholisi ya Lenaneothuto le Kelole thekgong ye e tšwelago pele go tšwa go barutiši phethagatšong ya yona. Kabinete e amogetše go hlongwaga Sehlophatšhomo se se filwego mošomo wa go laola phethagatšo ya kharikhulamo ya Polelo ya Diatla ya Afrika Borwa (SASL) ka 2014 go thoma go Kreiti R go ya go Kreiti 12, go ya ka boipiletšo bja Mopresidente bja gore polelo ya diatla e tsebišwe bjalo ka ya semmušo.Kharikhulamo ye mpsha e tla fa menyetla ya thuto go bohle katlego ye kgolo.1.7. Kabinete e ipiletša go baithuti ba marematlou ba 2013 go ingwadišetša 2014 e sa le bjale diinstitšhušeng tša thuto ya godimo go ya ka lesolo la Khetha la Dira Kgopelo e sa le Bjale! la Kgoro ya Thuto le Tlhahlo tša Godingwana.Baithuti ba hlohleletšwa go gopodišiša ka hlokomelo kgetho ya bona ya mešomo le go sekaseka dinyakwa tša bona tša ditšhelete. Baithuti ba gopotšwa ka Setlamo sa Bosetšhaba sa Thušo ya Mašeleng a Baithuti seo se thekgago baithuti bao ba hlokago tšhelete ebile ba kgotsofatša dinyakwa tša thuto.1.8. Kabinete e lebogiša thakgolo ya tšhanele ya ditaba tša thelebišene ya diiri tše 24 ka Lekgotlakgašo la Afrika Borwa yeo e latelago nyakego ye e oketšegago ka mehla ya kgašo ya ditaba tša bjalebjale tša ditiragalo tša bosetšhaba le tša boditšhabatšhaba tša bohlokwa ebile e boela e fa maAfrika Borwa ka moka lentšu le sebaka.1.9. Kabinete e lebogiša baruthi Cameron van der Burgh, Chad le Clos le Giulio Zorzi bao ba beilego naga maemong a makaone ka go thopa dimedale Diphadišanong tša Lefase tša Mokgatlo wa Boruthi wa Boditšhabatšhaba tša bo15go la Barcelona.1.10. Kabinete e rometše mantšu a yona atakaletšo ye botsego Mamoslemo a Afrika Borwa ge ba keteka Eid. Kabinete gape e lakaletša Setšhaba sa Majuda sa Afrika Borwa kgwedi ya lethabo ya Elul.2. Dipoledišano le diphetho tša bohlokwa tša Kabinete2.1. Kabinete e amogetše go thongwa ga tshepetšo ya dipoledišano tša Maemo a Pholisi ya Meetse a Bosetšhaba ka Kgoro ya Merero ya Meetse.Nepo ya tshekatsheko ya pholisi ye ke go laetša le go lokiša dipoelo dife le dife tše di sego tša letelwa le dikgoba ka dipholising tša meetse tša bjale.Maikemišetšo a se ke go fihlelela maikemišetšo a Mmušo a phihlelelo ya meetse ka go swarelela le go lekana.Maemo a pholisi ye e lokišitšwego a tla thuša kabong leswa ya meetse magareng ga ba bangwe go badiriši ba meetse ba ba bego ba sa fiwe dibaka peleng. Gape e tla kgonthišiša gore ga go na lenaneokgoparara la meetse le le tlago hlakiša ditšhaba, kudu metsemagae ye e senago methopo ya meetse.2.2. Kabinete e amogetše kgatišo ya Pholisi ya Thoto ya Kelelo ya Bosetšhaba, gore setšhaba se dire ditshwayotshwayo lebakeng la matšatši a 30.Maikemišetšo a pholisi ke go tsepanya le go ahlaahla ka botlalo dibatana tša go fapafapana tša go amana le thoto ya kelelo, yeo e kgabaganyago makala a go fapafapana, go akaretšwa: kgwebo, saense, temo le maphelo. Ka go realo, go na le nyakego ya mokgwa wa pholisi e tee maemong a bosetšhaba le a boditšhabatšhaba go tšwa go Mmušo.2.3.  Kabinete e amogetše foreimiweke ya pholisi ya tekolo ya badudi ya go bitšwa“Foreimiweke ya Tiišetšo ya Tšhomišano ya Mmušo le Badudi ya Tekolo Kabo ye Bohlokwa ya Ditirelo”.Dikgoro tša mmušo tše di amegago kabong ya ditirelo ka gare ga setšhaba, di letetšwe go fetola diforeimiweke tša tšona tša tekolo le tshekatsheko go akaretša mekgwa ya go akaretša dikgopolo le maitemogelo a badudi kabong ya ditirelo. Se se bea motheo wa go akaretša tekolo ya go thewa go badudi ka gare ga mokgwa wa tekolo wa mmušo.Ka gare ga foreimiweke ye, tekolo ya go thewa go badudi e hlalosa mokgwa wa go lekola mošomo wa mmušo woo o šeditšego kudu maitemogelong a badudi ba kakaretšo gore go tiišetšwe maikarabelo a setšhaba le go phethagatša dikaonafatšo tša kabo ya ditirelo.2.4. Kabinete e amogetšeMelao ya Tshepedišo ya Setšhaba le Dikgato tša Taolo ya Matlotlo.Melao e fa tlhahlo ka ga ka fao maatla a Bolaodiphethiši a fiwago Mohlankedi wa Matlotlo gomme go ya pele go dibopego tša fase bjalo ka ge di hlalositšwe ka gare ga Molao wa Tirelo ya Setšhabale Molao wa Taolo ya Matlotlo a Setšhaba.Melao e nolofatša tshepetšo ya kabo ya maatla, yeo e tlago go godiša kabo ya ditirelo gabotse le ka tshwanelo le go feta.Tona ya Tirelo le Taolo ya Mmušo o tla tšwela pele go hlalosa Melao le dipoelo tša yona moragonyana.2.5.  Kabinete e amogetše dikwano tše di latelago tše di tlago amogelwa ke Palamente go ya ka Karoloya 231 ya Molaotheo wa Repabliki ya Afrika Borwa: Ya mathomo, kamogelo ya Kwano ka Afrika Borwa ya Tlhomo ya Khomišene ya Tšhuna ya Lewatle la India (IOTC);ya bobedi, Kwano ya Pabalelo ya Tšhuna ya Bluefin ya ka Borwa (CCSBT) le; ya boraro, Kwano ya Dikgato tša Boemakepe bja Mmušo ya Mokgatlo wa Temo le Dijo (FAO) wa Ditšhabakopanogo Thibela, go Thiba le go Fokotša Boreahlapi bja go se be Molaong, bja go se Begwe le go Laolwa (IUU).Tona ya Temo, Dikgwa le Boreahlapi le yona e tsenetše kopano ye go hlalosa boleng bjo botlogo tlišwa bobedi ke intasteri ya boreahlapi le seabe sa yona go ekonomi ya rena ye e golago.2.6. Kabinete e tsebišitše gore Afrika Borwa e tla ba monggae wa Khonferentshe ya  Maloko (COP) a Kopano ya Abidjan ya bo11 go la Motsekapa go thoma ka 24-28 Hlakola 2014.Kopano ya Abidjan ke ye nngwe ya Dikopano tša Mawatle a Selete a 18 fao mananeo a dikgato a thomilwego ke Lenaneo la Tikologo la Ditšhabakopano bjalo ka karolo ya phethagathašo yaLenanethero la Stockholm la 1972.Kopano e fa foreimiweke ya semolao bakeng sa tšhomišano ya selete magareng ga Mebušo ye e ratago go tšea dikgato tša tšhomišano go rarolla mathata ao a kopantšwego a tikologo ya lewatle le mabopo yeo di e abelanago.Lekala la godimodimo la tšeodiphetho la Kopano ya Abidjan ke COP, kopano ya go swarwa gabedi ka ngwaga yeo e kopantšhago Ditona tša Tikologo le ditsebi tša theknikale go tšwa go maloko ao a tsenelago kwano, le yona mebušo ya bohlokomedi, makala a mangwe a Ditšhabakopano le mekgatlo ye e sego ya mmušo.2.7. Kabinete e tsebišitšwe ka pego ya botšeakarolo bja baemedi ba Afrika Borwa Tulong ya bo57 ya Khomišene ya Ditšhabakopano ka ga Maemo a Basadi, ya go swarwa go thoma ka 4 - 15 Hlakola 2013.Tulo ya bo57 e be e swerwe Motsemošate wa Ditšhabakopano go la New York, gommetabakgolo e be e le “Phokotšo ya Dikgaruru kgahlanong le Basadi le Basetsana.”Maitlamo a mmalwa a dirilwe le go amogelwa bjalo ka ditharollo ke batšeakarolo ka ga phokotšo ya dikgaruru kgahlanong le basadi le basetsana. Kabinete e ipileditše go dikgoro ka moka tša mmušo go tšea karolo phethagatšong ya maitlamo a.2.8. Kabinete e amogetše pego ya kgatelopele ya Tshekatsheko ya AIDS ya Lefase ya Paka ya Magareng ya Afrika Borwa go Kopano Kakaretšo ya Ditšhabakopano. Pego e latelaTsebišosemmušo ya Sepolotiki ka gadithakete tše 10 tša HIV/AIDS tša go tšwa go sehlopha sa ditaetši tša motheo. Kabinete e tumišitše kgoro ya Maphelo bakeng sa pego yeo e laetšago gore Afrika Borwa e tseleng ya go fihlelela bontši bja ditaetši tša bohlokwa pele ga nako ya mafelelo ye e beilwego ka 2015.2.9. Kabinete e tsebišitšwe ka ga kgato ya phethagatšo ya Karoloya 100 (1) (b) ya dikgatokakanywa Profenseng ya Limpopo. Ba tsebišitšwe ka ga dikutullo tša bohlokwa ka ga pego ya dikutullo, dikgatokakanywa tše di dirilwego le kgatelopele ye e dirilwego go fihla gabjale. Ba tsebišitšwe gape le ka ditaba tše di šaletšego morago tše di swanetšego go feleletšwa.Go tloga ka 31 Mosegamanye 2013 e na le seemo sa go reka ka sekoloto sa R3.3 bilione ge go bapetšwa le seemo sa go reka ka sekoloto sa R1, 7 bilione nakong ya ge Profense e bewa ka fase ga taolo ka Manthole 2011.Ka go kgahlwa ke dikgato tša tokišo tše di beilwego ka dikgorong tše hlano tšeo di beilwego ka fase ga taolo, Kabinete e amogetše gore Komiti ya Ditona e ka thoma ka tshepedišo ya phetogo ya dikgwedi tše tshela tša go neela Tonakgolo le Malokophethiši a maswa taolo ya pušo ya Limpopo.Kabinete e kwane gore dinyakišišo tše dingwe di swanetše go tšwela pele ka ga ditaba tšeo di nyakago go utulla tshepedišo ya bošaedi le fao batho ba hwetšwago ba sa latele melawana ya ditheko gomme tshepetšo ya kgalemo e tla dirwa. Tsebišo ya go felelela ka Komiti ya Ditona e tla ba gona ka nako ya maleba.3. Melaokakanywa3.1. Kabinete e amogetše tsebišo ya Molaokakanywa wa Metrolotši ya Semolao go Palamente.Maikemišetšo a molaokakanywa ke go hlahla dikelo ka moka tše di dirilwego ke intasteri ge go gwebišanwa ka go šomiša dikala, dimetara le didirišwa tše dingwe tša go ela tša maleba.Maikemišetšo a molaokakanywa ke go godiša kgwebo ya go hloka bošaedi, le go šireletša polokego le maphelo a setšhaba le tikologo. Molaokakanywa wo gape o tla šogana le diphapano tša Molao wa Metrolotši ya Kgwebo wa bjale (1973).Molaokakanywa ke šedi ya bohlokwa kaonafatšong ya Lenaneokgoparara la Theknikale la Afrika Borwa la go ba le Mokgwa wa Ditekanyo, Tiišetšo ya Boleng, Tumelelo le Metrolotši (SQAM).3.2. Kabinete e amogetše tsebišo ya Molaokakanywaphetošwa wa go Amana le Dihlare le Diokobatši, 2012 go Palamente.Molaokakanywa o fetola Molao wa go Amana le Dihlare le Diokobatši, 1965 (Molaowa 101 wa1965) bjalo kage o fetotšwe ka Molaowa 72 wa 2008. Molao o nyaka go hloma lekala la dihlare la go tia, la go šoma botse le ka tshwanelo.4. Bao ba thwetšwego mešomongKabinete e amogetše dithwalo tše di latelago:4.1. Profesa Edith Veronica Vries o thwetšwe bjalo ka Molaodipharephare (DG) ka Kgorong ya Temo, Dikgwa le Boreahlapi.4.2. Mohumagadi Duduzile Charity Baby Mbongwa o thwetšwe bjalo ka Motlatšamolaodipharephare (DDG): Togamaano le Tshepedišo ka Ofising ya Mopresitente.4.3. Mohumagadi Loraine Elzabe Rossouw o thwetšwe bjalo ka Mohlankedimogoo wa Matlotlo (CFO) ka Kgorong ya Toka le Tlhabollo ya Molaotheo.4.4. Kabinete e kwana le tšhišinyo ya Mopresidente ya go thwale Profesa Fiona Tregenna bjalo ka leloko la nakwana la Lekgotla la Diphadišano lebaka la mengwaga ye mehlano go thoma ka la 1 Mosegamanye 2013.4.5. Kabinete e amogetše dithwalo tše di latelago tša go šomela Etšentshi ya Tlhabollo ya Dikgwebopotlana lebaka la mengwaga ye meraro go thoma ka la 1 Lewedi 2013 go fihla ka 31 Phato 2016.a) NgakaIvor Zwane (thwalo ya bobedi)b) Ngaka Marius Venter (thwalo ya bobedi)c) Morena Mojalefa Mohoto (moemedi wa DTI).4.6. Kabinete e amogetše thwalo ya Mohumagadi Thabang Sophie (Peppy) Kekana bjalo ka leloko la Boto ya Dilotari ya Bosetšhaba lebaka la mengwaga ye mehlano go thoma ka la 1 Lewedi 2013 go fihla ka 30 Phato 2018.E abilwe ke ba Dikgokagano tša Mmušo (GCIS)|Dipotšišo di lebišwe go: Phumla Williams (Seboleledi sa Kabinete sa Motšwaoswere)Mogala wa boikgokaganyo: 083 501 0139"
Pego ya kopano ya Kabinete ya la 21 Phato 2013,22 Aug 2013,https://www.gov.za/statement-cabinet-meeting-21-august-2013,https://www.gov.za/nso/pego-ya-kopano-ya-kabinete-ya-la-21-phato-2013,"1. Maemo a Kabinete ka ga merero ye e lego ditabeng ka seemong sa bjale1.1. Kabinete e amogetše thakgolo ya setšhaba ya kgatišo ya botshelela ya Ditaetši tša Tlhabollo ka Tona ya Tlhokomelo le Tekolo ya Phethotiro ka Kantorong ya Bopresidente.Ge setšhaba se itokišetša go keteka Mengwaga ye 20 ya Tokologo, maAfrika Borwa a swanela go ikgantšha ka gore bophelo bo kaonafetše go tloga ka 1994.Ditaetši di laetša kaonafalo ka makaleng a bohlokwa gomme sammaletee di šupa mošomo wo boima wo sa nyakegago go šogana le tše dingwe tša ditlhohlo tša rena tše di tšwelago pele le go feta. Mme ditaetši di hlohleletša poledišano ka ga ditlhohlo tše naga ya rena e lebanego natšo ebile di šoma bjalo ka dikago bapa le leeto la rena la kgatelopele ya ekonomi le leago.1.2. Kabinete e lebogile 41% (115) ya mebasepala yeo e amogetšego dipego tša go kgotsofatša tša matlotlo go ditekolo tša dipuku tša matlotlo tša 2011/2012. Gape go dumelwa gore go bile le kaonafalo mebasepaleng ye 21 yeo peleng e amogetšego dipego tsa go se kgotsofatšemo ngwageng wa go feta.Kabinete e leboga mošomo wa go dirwa ke Kantoro ya Mohlakišipharephare ka go thuša mebasepla go kaonafala go dinyakwa tša kobamelo ya pušo. Gape e dumetše gore go bile le boineelo bjo bo dirilwego ke boetapele bja mebasepala bja go tšwela pele go le go kaonafatša dintlhatšeodi hlaotšwego ke Kantoro ya Mohlakišipharephare.1.3  Kabinete e lebogile maAfrika Borwa ka moka ka thekgo ya bona ya Letšatši la Setšo le Dipapadi la Nelson Mandela leo le ketekilwego go thuša protšeke ya Sepetlela sa Bana sa Nelson Mandela. MaAfrika Borwa a hlohleletšwa go tšwela pele go šomela ditšhaba le go šomišana le mmušo go kaonafatša maphelo a badudi le go phethagatša dikgopolo tše Madiba a gafetšego bophelo bja gagwe go tšona.1.4  Kabinete e tsebišitšwe ka ketelo ye e tlago ya Mopresidente Jacob Zuma go ya Repabliki ya Rašia. O tla be a tsenetše Samiti ya Sehlopha sa 20 (G20) go la St Petersburg ka la 5 le 6 Lewedi 2013 bjalo ka karolo ya go godiša dikgahlego tša Afrika Borwa tša ekonomi le tša dipolotiki.Afrika Borwa e tšwela pele go thekgalenanethero la tlhabollo la G20 leo le tšwetšago pele go šoma botse ga ekonomi lefaseng ka bophara le kgolo ya go swarelela ya paka ye telele le tlholo ya mešomo.1.5  Kabinete e tumišitše kopano ya mathomo yaLekgotla la Kgwebo la Brazil, Russia, India, China le Afrika Borwa (BRICS),le le dirilego gore baetapele ba kgwebo go tšwa dinageng tše gore ba kopane mo Afrika Borwa. Kopano gape e be e tsenetšwe ke baetapele ba kgwebo ba ba atlegilego go tšwa dinageng tše dingwe tše 19 tša Afrika.1.6  Kabinete e amogetše tiišeletšoye e filwego go Foramo ya bo12 ya ngwaga ka ngwaga ya Kgolo ya Afrika le Kgato ya Monyetla (AGOA) go mpshafatša AGOA pele e fihla bofelong ka2015. AGOA e tšwetše bobedi kontinente ya Amerika le ya Afrika mohola gomme e gateletše tšhomišano ya kgwebo ye e lekantšwego ya kamano ebile e gola gare ga Afrika Borwa le Amerika.Afrika Borwa e dumela gore AGOA e aba tlhako ya maleba go aga tšhomišano ya kgwebo ya kholo ka tšhomišano le dikamano tša peeletšo le go tiišetša tšhomišano gare ga Amerika le kontinente ya Afrika ka bophara.1.7 Bjalo ka karolo ya moketeko wa naga ka bophara wa Kgwedi ya Basadi, MotlatšamopresidenteKgalema Motlanthe ka Labohlano, 23 Phato 2013 o tla etela motse wa Gombani ka Masepaleng waMutale, Limpopo, go fa setšhaba dintlo.Basadi ba Gombani ba kgathile tema ka mafolofolo kagong ya dintlo tše.1.8  Tona ya Boeti le yena o tla thakgola Kgwedi ya Boeti ka la 28 Phato 2013  go la Amanzingwe Lodge, Hartebeespoort, ka fase gahlogotaba ye: “Meetseke lethabo.”Bjalo ka karolo ya mediro ya kgwedi, Pontšho ya Mešomo ya Bosetšhaba ya Boeti e tla swarelwa Senthareng ya Dikhonferentshe ya Boditšhabatšhaba go la East London gare ga 19 le 21 Lewedi 2013 go laetša dibaka tša mešomo ka lekaleng le le golago leo le šetšego le thwala maAfrika Borwa a go feta seripa sa milione.1.9 Kabinete e tsebišitšwe gore Tona ya Tlhabollo ya Dinagamagae le Peakanyoleswa ya Nagao tla fa bengdintlo ba District Six dintlo tše 70 semmušo, ka Mokibelo, 24 Phato 2013. Se ke karolo ya maiteko a go lokiša diphosotša Molao wa Naga ya Bathobaso wa 1913 woo o tlogetšego diketekete tša bathobaso ba se na magae le naga.1.10 Kabinete gape e boledišane ka ditaba tša go tšwa go Lekgotla la Kabinete leo le swerwego ka la 13-15 Phato, 2013. Tona Rob Davies o gona mo go bega ka ga diphetho tša Kabinete mabapi le se.Dipotšišo:Phumla Williams (Seboleledi sa Kabinete sa Motšwaoswere)Mogala: 0835010139"
Pego ya kopano ya Kabinete ya la 04 Lewedi 2013,5 Sep 2013,https://www.gov.za/statement-cabinet-meeting-4-september-2013,https://www.gov.za/nso/pego-ya-kopano-ya-kabinete-ya-la-04-lewedi-2013,"05 Sep 20131. Maemo a kabinete ka ga merero ye e lego ditabeng ka seemong sa bjale1.1. Kabinete e amogela thakgolo ya Tšhatha ya Tirelo ya Setšhaba ebile e lebogišamakgotlakemedi a bašomi a tirelo ya setšhaba le mmušo bjalo ka mongmošomo go boineelo bjo bo dirilwego ka Tšhatha ye.Tšhatha e tsebiša ditekanetšo tša tirelo ka gare ga tirelo ya setšhaba le makgotlakemedi a bašomi ba tirelo ya setšhaba a go ikana ka boineelo bja ona go thekga ditekanetšo tša tirelo.1.2. Kabinete e laetša gore makala a mantši ka se sebaka goba a thomile go boledišana ka dikoketšo tša megolo. Kabinete e amogela dikwano tša dikoketšo tša megolo tše di šetšego di fihleletšwe ka makaleng a mangwe gomme e tseba ka ga dipoledišano tše di tšwelago pele ka makaleng a mangwe. Kabinete e amogela gore ka gare ga temokrasi, bašomi ba na le tokelo ya go teraeka.Kabinete e gatelela gore tokelo ye bjalo e swanetše go phethagatšwa ntle le dikgaruru le ka go latela molao ka botlalo.Baetapele ba makgotlakemedi a bašomi, bengmošomo le ditirelo tša mmušo tša tšhireletšo ba na le maikarabelo a go kgonthišiša gore molao o a latelwa, le gore ditirotša go hlohleletša dikgaruru di ka efogwa le gomme go teraeka gwa dirwa ka khutšo.Kabinete e dira boipiletšo go batšeakarolo ka moka go šomiša leka ka maatla go fetša ka dipoledišano tša dikoketšo tša megolo ka pela ka mo go kgonegago le go efoga go se kwane gwa go tšea sebaka se se telele. Dikwano tše bjalo tša ka pela di tla thuša go fokotša ditshenyegelo ekonoming le go godiša phihlelelo ya mešomo ya naga le kgolo ya diphegello.1.3. Kabinete e amogetšeLekgotla la tša Meepo la Ngwaga ka Ngwaga la bobedi leo le bego le swerwe beke ya go feta. Lekgotla le file batšeakarolo ba ba bagolo ba intasteri ya meepomonyetla wo mongwe wa go tšwela pele ka go boledišana go hwetša ditharollo tša go ya go ile ditlhohlong tšeo di tshwenyago lekala le.Ka fase ga boetapele bja Motlatšamopresidente Kgalema Motlanthe mmušo o tšwela pele gape go thekga kwano ya tlhamo le phethagatšo ya yona ya lekala la meepo le le nago le khutšo le kgatelopele.1.4. Ge go lebilwe go mengwaga ye 20 ya Tokologo ka la 27 Moranang 2014, Kabinete e dira boipiletšo go maAfrika Borwa ka moka go gopola histori yarena le go keteka phapano ya ditšo tša rena lebakeng la Kgwedi ya Bohwa. Meketeko ya ngwaga wo e tla dirwa ka fase ga kgwekgwe ye: “Go mpšhafatša, Go lota le go Keteka Bohwa bja Rena bjo bo Phelago.”Meketeko ya Letšatši la Bohwa e tla swarelwa Lebaleng la Dipapadi la Sisa Dukashe go la Mdantsane, Mmasepaleng wa Toropokgolo ya Buffalo, Profenseng ya Kapa Bohlabela ka la 24 Lewedi 2013.Bjalo ka karolo ya lesolo la Mengwaga ye 20 ya Tokologo, tšhomišano ya kgokagano ya bosetšhaba e tla thakgola ‘Labohlano la Tokologo’ka la 20 Lewedi 2013, leo le tlago fa maAfrika Borwa sebaka sa go thabela tokologo ya rena ye e lwetšwego boima go kgonthišiša gore meloko ya ka moso e kgona go holega go tšwa temokrasing ya rena ya go gatela pele.Ka Lewedi, go thekga maiteko a rena a boeti bja ka gare ga naga, Kabinete e hlohleletša maAfrika Borwa go etela mafelo a bohwa gore re ikgopotše ka leeto la rena la tokologo. Gape, le go thekga bohwa bja rena bja tlhago ka go etela dirapa tša diphoofolotsa bosetšhaba ntle le tefo go tloga ka la 9 go fihla ka la 13 Lewedi 2013 bjalo ka karolo ya Beke ya Dirapa tša Diphoofolo tša Afrika Borwa (SANParks) ya bo8 ya ngwaga ka ngwaga.1.5. Kabinete e hlohleletša batswadi le bafepi ka moka ba bana go thekga bana ba bona ge ba dira ditokišetšo tša Diteko tša Bosetšhaba tša Ngwaga ka Ngwaga (ANA) tše di tlago ka ga bokgoni bja go bala le go ngwala, le dipalotšeo di tlago ngwalwa gare ga 10 le 13 Lewedi 2013.Batswadi le bafepi ba swanetše go kgonthišiša gore ba sekasekadipoelo tša ANA tša 2013 gobane se se bjalo ka sedirišwa se bohlokwa sa go lemoga bokgoni le mafokodi a bana.Ge go dirwa ditokišetšo tša ANA ye e tlago batswadi le bafepi le baithuti ba hlohleletšwa go šomiša didirišwa tša go abja ke Kgoro ya Thuto ya Motheo. Tšona di ka hwetšwa wepsaeteng ya Kgoro (www.education.gov.za).1.6. Kabinete e romela molaetša wa thekgo go mašole a Sešole sa Tšhireletšo sa Bosetšhaba sa Afrika Borwaseo se rometšwego Bohlabela bja Repabliki ya Temokrasi ya Congo lebaka la 13 Phupu 2013 go fihla ka 31 Hlakola 2014. MaAfrika Borwa a kgopelwa go thekga le go hlompha mašole a a laeditšego boineelo bja Afrika Borwa go khutšo, peo ya marumo fase le matlafatšo ya temokrasi ka kontinenteng ya Afrika.1.7. Kabinete e lebogiša go thwalwa ke Mopresidente ga Morena Mxolisi Sandile Oliver Nxasana bjalo ka Molaodimogolo wa Bosetšhaba wa Botšhotšhiši bja Setšhaba le Vasantrai Soni (SC) bjalo ka Hlogo ya Lekala la Dinyakišišo la go Ikgetha.1.8. Kabinete e lakaletša setšhaba sa Majuda sa Afrika Borwa Rosh Hashanah (5-6 Lewedi 2013) ya lethabo. Rosh Hashanah e bohlokwa kudu go Setšhaba sa Majuda gobane ke seka sa mathomo sa tshepetšo ya boitekolo le boikgopolo ye e fihlago mafelelong ka Yom Kippur, Letšatši la Poelano.1.9. Kabinete e romela mantšu a yona a khomotšo go Tona Mthethwa le lapa la gagwe ka lebaka la go hlokafalelwa ke mmagwe Mme Nurse Gumbika la 03 Lewedi 2013.2. Dipoledišano le diphetho tša bohlokwa tša Kabinete2.1.  Kabinete e amogetše pego ka ga dipoelo tša Sedirišwa sa Dikelo tša Tiro ya Bolaodi (MPAT) sa dikgoro tša bosetšhaba letša diprofense ngwageng wa ditšhelete wa 2012/13. Pego ye ke sedirišwa se sengwe seo se nyakago go kaonafatša boleng bja ditirelo tšeo di abjago ke dikgoro. E sekaseka makala a mane a bolaodi ka bophara, e legotaolo ya theko ya dithoto; taolo ya methopo ya batho; togamaano le kaonafatšo yakabo ya ditirelo. Tshekatsheko e dirwa ka dikgato tše tharo, boitekolo; morago tshepetšo ye e lekanetšwago ke bolekodi bja ka gare bja dipuku gomme mafelelong e lekanetšwa ke sehlopha sa balekanyetši sa go ikemela.Pego ye e tla hlathollwa go ya pele ke Kgoro yaTlhokomelo le Tekolo ya Phethotiroka nako ya thakgolo ye e beakantšwego ya MPATbeke ye e tlago go la Motsekapa.2.2. Kabinete e amogetše le go dumelela dipego tša kotara ya mathomo ya 2013/14 ka ga phethagatšo ya Dikwano tša Kabo go Dipoelo. Dipego tše di tla hlathollwa ka nako ya lenaneo le le beakantšwego la dipoledišano tša bobegaditaba tša ye nngwe le ye nngwe ya Dipoelo tše 12.2.3. Kabinete e amogetše pego ya go tšwa go‘Protšeke ya Phumulo ya Tshedimošo ya Dikoloto tša go Fapana’ebile e amogetše le dikakanyo tša Komiti ya Lebakanyana ya Kgwebišano le Dikamano tša Boditšhabatšhaba.Se se nyaka go šogana le taba ya phihlelelo ya sekoloto go maAfrika Borwa ao a ka kgonago go lefela sekoloto. Ba ke badiriši bao ba kago ba ba šetše ba lefetše dikoloto tša bona ka botlalo ebile ba le maemong a go lefela sekoloto eupša bao phihlelelo ya bona ka se sebaka e thibelwago ke tshedimošo ya sekoloto ye e sego botse rekoteng ya bona.Se ke se bohlokwa ka ga go kgonthišiša gore Molao wa Dikoloto wa Bosetšhaba (Molao 34 wa 2005) o šoma go ya ka maikemišetšo a go kgonthišiša gore badiriši bao ba ka kgonago go lefela sekoloto ba kgone go se fihlelela. Sekoloto sa go se fihlelelege goba sa go bitša tšhelete ya godimo se thibela kgolo. Phihlelelo ya mmaraka wa dikoloto wa go gatela pele e bohlokwa go diphegello ka moka tša kgatelopele.2.4. Kabinete e dumeletše Pego ya Tšhišinyoka ga Tetelo ya Tshekole tsebišo ya yona Palamenteng.Pego ya Tšhišinyo ye eakantšwego e nyaka go kaonafatša taolo ya mokgwa wa tetelo ya tsheko ka kgolegong ka dikgolegong tša Afrika Borwa. Pego e hlaloša dikokwane tšeo di tlago laola taolo ya tetelo ya tsheko ka kgolegong. Pego e tla lokollwa ka tshepetšo ya Palamente.2.5. Kabinete e dumetše Kwano ya Dibetša tša methuthupoe romelwe Palamenteng go tiišetšwa. Kabinete e thekga tshenyo yathoto ya dibetša tša methuthupogo latela Kwano ye.Ka Dibatsela 2006 khonferentshe ya Ditšhabakopano (UN) ga se e kgone go fihlelela kwano ka gaka fao khuetšo ya go fapana ya karolo ya dibetša tše e swanetšego go sepetšwa. Se se hlotše sehlopha sa dinaga tše 40, go akaretšwa Afrika Borwa,go thoma tshepetšo ntle le UN, ye e bitšwagoTšhepetšo ya Oslo, go iletšadibetša tša methuthupo.Afrika Borwa gotee le Mebušo ye mengwe ye 93 e saenetše Kwano ka Manthole 2008.Kwano e thomile gošoma ka la 1 Phato 2010.Kwano e iletša tšhomišo, tšweletšo, kgoboketšo le thomelo ya dibetša tša methuthupo tša legoro le itšeng.Tiišetšo ya Kwano e sepetšana le boineelo bja Afrika Borwa bja go thekga ditokelo tša botho le molao wa setho ge go lwewa.2.6. Kabinete e dumetše go tlišwa ga pego ka ga Tekolo ya Dipuku ya Mabu ye e Ngwadišitšwego ya Mmušo le tshekatsheko ya khomphutha ya Bong bja Mabu bja Poraebete mo Afrika Borwa, ka Molekanyetšimogolopharephare, go Palamente.Tshedimošo ya Mabu e bohlokwa go katlego ya ditlhabollo ka moka tša mabu ka mo nageng. Maikemišetšo a tlhakišo ya naga a mmušo ao a ngwadišitšwego ke go laetša gore naga ke ye kaakang yeoe lego ka fase ga mmušo, ešomišetšwa eng le gore ke mangyo a dulago go yona/a e šomišago.Se se tla šomišwa go godiša seriti sa retšistara ya naga, yeo e tlago šoma bjalo ka motheo wa peakanyo ya mabu ye e matlafaditšwego le tshepedišo, go akaretšwa mediro ye mengwe ya go amana le taolo ya potfolio ya thoto le kabo ye e kaonafetšego ya ditirelo.2.7. Kabinte e amogetše meakanyetšo ya Khamphani ya Minti ya Afrika Borwa ya R2 ya 2013 (1/4 oz) ya mohuta wa tšhelete ya tšhipi ya gauta ya 24 ct ya segopotšole ya R1 ya 2013 (1/10 oz) ya mohuta wa tšhelete ya tšhipi ya gauta ya 24 ct ya segopotšo.Moakanyetšo watšhelete ya tšhipi ya gauta ya R2 ya 2013 o tla laetša leleme la maKhoi-San gomme moakanyetšo wa tšhelete ya tšhipi ya R1 ya 2013 o tla ba wa “setulafatši sa boraro” – Mmankgagane wa Dikenywa. Meakanyetšo ya tšhelete ya tšhipi gotee le Tsebišo ya tšona di tla gatišwa ka gare ga Kuranta ya Melawana ya Mmušo. Morago ga fao di tla tšweletšwa le go rekišwa ka mekgwa ya tlwaelo.2.8. Kabinete e amogetše go tlišwa go Komiti ya Ditšhabakopano ka ga Ditokelo tša Bana le  Komiti ya Ditsebi ya Kopano ya Afrika ya dipego tše tharo tša go amana le kgatelopele ye e dirilwego kgatong ya go šireletša ditokelo le boiketlo bja bana. Dipego di aba monyetla wa go ba pepeneneng ebile e le wa bohlokwa go Afrika Borwa go sekaseka kgatelopele ye e e dirilego mo makaleng a:a) Pego ya nagaka ga Mekgwatshepetšo ya Boikgethelo go Thekišo ya Bana, Bootswa bja Bana le Diswantšho tša Maponapona tša Bana.b)  pego ye e kopantšwego ya bobedi, ya boraro le ya bone ka ga Kwano ya Ditšhabakopano ka ga Ditokelo tša Bana.c) Tšhatha ya Afrika ka ga Ditokelo le Boiketlo bja Bana: Pego ya Naga ya mathomo go Komiti ya Ditsebi ya Kopano ya Afrika ka ga Ditokelo le Boiketlo bja Bana.Kabinete e leboga bontši bja mekgatlo ya setšhaba ye e ineetšego le bašomišani ba boditšhabatšhaba bao ba šomišanago le mmušo ka go phethagatša boineelo bjo bo dirilwego baneng ka Molaotheong wa rena.3. Melaokakanywa3.1. Kabinete e amogetše go tlišwa ga Molaokakanywa wa Phetošo ya Ditokelo Tša Pušetšo ya Mabu.Molaokakanywa o fetoša Molao wa Pušetšo go šutišetša letšatši la go dira kgopelo ya go bušetšwa naga go31 Manthole 2018; go dira gore kgopelo ya pušetšo ya Mabu ya bofora e be bosenyi; nolofatšo ya tshepedišo ya thwalo ya Baahlodi go Kgorotsheko ya Dikgopelo tša Mabu; le phetošo ya mabaka a itšeng ao maikemišetšo a ona e lego go godiša phethagatšo ye botse ya Molao. Go bulwa gape ga go dira dikgopelo go laolwa ke ponelopele ya Leanotlhabollo la Bosetšhaba (NDP) le Lenaneo la Tlhabollo ya Metsemagae laKakaretšole maano a mangwe a magolo a maikemišetšo a ona e lego go godiša poelano ya bosetšhaba le kamano ya leago.3.2. Kabinete e amogetše tsebišo ya Molaokakanywa wa Phetošo wa Saense le Melao ya Theknolotši, 2013 go Palamente.Molaokakanywa wa Phetošo o bolela ka diphetošo go Sehlopha sa Melao yeo e laolago ditshepedišo tša ditheo (makgotla a saense) ao a hlomilwego go ya ka Melao ye e laeditšwego. Molaokakanywa o nyaka go nolofatša tshepetšo ya kgetho le thwalo ya maloko le go tlatša dikgoba tša mešomo ka Dibotong goba Makgotleng a ditheo. Molaokakanywa o matlafatša bokgoni le kgotlelelo tshepedišong le pušong ya ditheo tša setšhaba tše di lego ka fase ga taolo ya Tona ya Saense le Theknolotši.Go matlafatša karolo ya Palamente ya bolekodi, Molaokakanywa o nyaka go lokolla Palamente go tšwa go maikarabelo a mangwe a bohlokwa a go amana le go thwala maloko le go tlatša dikgoba tša mešomo ka Dibotong le Makgotleng a bjalo. Se se kwana le molao wa molaotheo wa karoganyo ya maatla.3.3. Kabinete e amogetše kgatišo ya Molaokakanywa wa Merero ya Setšo ka gare ga Kuranta ya Melawana ya Mmušo gore setšhaba se dire tshwayotshwayo.Molaokakanywa o fa mabaka a semolao a kamogelo ya maKhoi-Sangape le go šogana le mapheko ao a lego gona a molao mabapi le boetapele le pušo tša setšo.Go tloga ka 1994 mmušo o lebelelane kudu le ditlhohlo tša go amamaKhoi-San gomme kudu, kamogelo ya ditšhaba le baetapele ba maKhoi-San.Molaokakanywa o tla ba le seabe go tekanetšo ye kgolo ya NDP ya go ama koketšo ya kamano ya leago le kopano mola o šogana le tlhokego ya tekatekano maloba ka nako ya kgatelelo.3.4. Kabinete e amogetše Tlhamo ya Tshekatsheko ya Molawana wa Molao wa Dikoloto wa Bosetšhaba le Molaokakanywa wa Phetošo wa Dikoloto wa Bosetšhaba gore o tsebišwe ka Palamenteng.Molao wa Dikoloto wa Bosetšhaba, 2005 (Molao 34 wa 2005) o thomile go šoma ka botlalo ka 1 Phupu 2007 o tsebiša sebaka se seswa sa melawana ya dikoloto ka go mokgwa wa semolao wa Afrika Borwa.Maikemišetšo a molaokakanywa ke go matlafatša bokgoni bja Mosepediši wa Dikoloto wa Bosetšhaba go šogana le ditlhohlo tše itšeng kudu malebana le tshepetšo ya dikgorotsheko le go matlafatša tiišetšo le phethagatšo ya mabaka a Molao wa Dikoloto wa Bosetšhaba wa 34 wa 2005.Kgoro ya Bogwebi le Intaseteri (dti) gape e tšeere sephetho sa gore tlhamo ya molawana ka ga Dikoloto tša Badiriši, woo Molao wa Dikoloto wa Bosetšhaba wa 34 wa 2005 o theilwego godimo ga wona, o tiile ebile ke wa maleba. Se se latela tshekatsheko ya kakaretšo ka 2012, ke dti.3.5.  Kabinete e amogetše go tlišwa ga Molaokakanywa wa Phetošo ya Merero ya Diinstitšhušene ya Tshekatsheko ya Ditefo, 2013.Maikemišetšo a molaokakanywa ke go dira gore go be le tshwano ya tshekatsheko ya ditefo, diputseletšo le mabaka le dipeelano tše dingwe tša mošomo tša maloko go tšwa go Diinstitšhušene tša Kgaolo ya 9, ka gona go matlafatšwa bokgoni le kgotlelelo tshepedišong le pušong ya diinstitšhušene tše tše bohlokwa.4. Bao ba thwetšwego mešomong4.1. Kabinete e amogetše go thwalwa ga Morena Mokutule Joseph Kgobokoe mošomong wa Motlatšamolaodipharephare: Tšweletšong e sa Hlaelego ya Dijole Pušetšo ya Dipolase ka Kgorong ya Temo, Kagodikgwa le Boreadihlapi.4.2. Kabinete e amogetse go thwala ga Mohumagadi Zandile Yvonne Mathe mošomong wa Motlatšamolaodipharephare: Mananeokgoparara a Methopo ya Meetse a Bosetšhabaka Kgorong ya Merero ya Meetse.4.3. Kabinete amogetše go thwalwa ga batho ba ba latelago bjalo ka maloko a boto ka go Etšentshi ya Tlhabollo ya Dipanka tša Kgwebo:a) Sethe Patricia Makhesha (Modulasetulo)b) Peter Koch (o thwetšwe gape maemong a Motlatša Modulasetulo)c) Venete Jarlene Kleind) Lufuno Nevondwee) Thabo Vaughan Shenxanef) Samuel Senalor Akrongg) David Ginsburgh) Renganayagee Kisten.4.4. Kabinete e amogetše go thwalwa ga maloko a a latelago go Lekgotla la Dinyakišišo la Temo go ya ka karolo 9(1) ya Molao wa Dinyakišišo tša Temo, 1990 Molao wa 86 wa 1990 lebaka la go se fete mengwaga ye meraro.a) Morena Jonathan Winston Alexander Godden (o thwetšwe gape)b) Profesa Michael Jeffrey Kahn (o thwetšwe gape)c) Profesa Sibusiso Vil-Nkomo (o thwetšwe gape)d) Ngaka Joyce Chitja (o thwetšwe gape)e) Mohumagadi Wilna Jansen Van Rijssen (o thwetšwe gape)f) Mohumagadi Dudu Msomi (o thwetšwe gape)g) Morena Mzolisi Dyasi (o thwetšwe gape)h) Profesa Frans J.C Swanepoel (o thwetšwe gape)i) Morena Gerard John Martinj) Mohumagadi Dora Ndabak) Morena Ismail Cassim Motalal) Mohumagadi Muhle Joyce Mashitengm) Mohumagadi  Rowen Graham Nicholisn) Morena Clive Douglas Knealeo) Profesa Louw C. Hoffmanp) Morena Allen Henry Bishop.4.5. Kabinete e kwane le go thwalwa ga batho ba ba latelago go Lekgotla la Lekala la Taolo la Intasteri ya Tšhireletšo ya Poraebete, lebaka la go se fete mengwaga ye meraro:a) Morena Daniel Claude Mojalefa Rathebe (Motlatša-Modulasetulo)b) Brikadiri Cynthia Lindiwe Philison (mokhanselara)c) Morena Benjamin Somangamane Ntuli (mokhanselara)d) Mohumagadi Nontokoza Mthembu (mokhanselara).4.6. Kabinete e amogetše katološo ya konteraka ya mošomo ya Ngaka Vuyelwa Nhlapo bjalo ka Mohlankedimogolo wa Phethiši wa Etšentshi ya Tlhabollo ya Bosetšhaba, lebaka la mengwaga ye mebedi go thoma ka la 1 Lewedi 2013 go fihla ka 31 Phato 2015.4.7. Kabinete e amogetše go thwalwa ga Morena Mokadi Max Mathye bjalo ka Mohlankedimogolo wa Phethiši wa Lekala la Thuto le Tlhahlo la Legoro la Dijo le Dino.4.8. Kabinete e amogetše go thwalwa gape ga maloko ao a kgonthišišitšego gore a tla ba gona go tšwela pele ka go šomela Lekgotla la Tlhabollo ya Methopo ya Batho la Afrika Borwa go thoma ka Lewedi 2013 go fihla kaPhato 2018.Lekgotlakeletši le la makalantši le etwa pele ke Motlatšamopresidente Kgalema Motlanthe gomme le bopša ke Ditona tše 13 tšeo e lego maloko a go ya go ile ebile di emetše mmušo. Lekgotla gape le bopša ke dikemedi go tšwa mekgatlong ya kgwebo le ya bašomi, bafahloši, setšhaba le maloko ao a laleditšwegofela. (Maina a akareditšwe go Kgomaretšo 1)Kabinete e amogetše gape maloko a a latelago amaswa a:a) Morena Mugwena John Maluleke (mokgatlo wa bašomi)b) Morena Thero Micarios Lesego Setiloane (mokgatlo wa borakgwebo)c) Morena Seeraj Mohamed (bofahloši)d) Ngaka Octavia Khabelani Mkhabela (leloko la go laletšwa)e) Ngaka Raymond Patel (leloko la go laletšwa)f) Ngaka Duduzile Rosemary Mkhize (leloko la go laletšwa)g) Mohumagadi Happy Mavis Sibande (leloko la go laletšwa).Dipotšišo di lebišwe go: Phumla Williams (Seboleledi sa Kabinete sa Motšwaoswere)Mogala wa boikgokaganyo: 083 501 0139 KGOMARETSO IKabinete e amogetše go thwalwa gape ga batho ba ba latelago go šomela Lekgotla la Tlhabollo ya Methopo ya Batho la Afrika Borwago thoma ka Lewedi 2013 go fihla kaPhato 2018, go tlaleletša maloko a maswa a 7ao a laeditšwego ka godimo.a) Morena Dennis George (FEDUSA)b) Morena Narius Moloto (NACTU)c) Mohumagadi Nolitha Fakude (SASOL)d) Mohumagadi Lulama Nare (SADTU)e) M\dis Fezeka Loliwe (SADTU)f) Morena JJ Mbana (Kholetšhe ya Nagagare ya Kapabohlabela)g) Ngaka Jeffrey Mabelebele (Thuto ya Godingwana ya Afrika Borwa)h) Ngaka Rob Adam (Sehlopha sa AVENG)i) Morena Bheki Ntshalintshali (COSATU)j) Morena Nape Maepa (Akatemi ya Boentšenere ya Afrika Borwa)k) Morena Brian Whittaker (VUMELANA)l) Ngaka Allyson Lawless (Institšhute ya Boentšenere bja Kago ya Afrika Borwa)m) Morena Ravi Naidoo (ILekala la Boeletši la Tlhabollo le Mananeokgoparara)n) Profesa Cheryl de la Rey (Yunibesithi ya Pretoria)o) Profesa Vuyiswa Mazwi-Tanga (Yunibesithi ya Theknolotši ya Cape Peninsula )p) Mohumagadi Buelah Mosupye (Setheo sa Boeletši sa BLH)q) MorenaSizwe Nxasana (First Rand Bank)r) Mohumagadi Mzolisi Toni (Kgoro ya Basadi, Bana le Bagolofadi)s) Profesa Peliwe Lolwana (Yunibesithi ya Witwatersrand)t) Morena Brian Angus (Boetapele bja Kgwebo bja Afrika Borwa)u) Ngaka Florus Prinsloo (Kgoro ya Thuto ya Godingwana le Tlhahlo)v) Mohumagadi Janet Lopes (Mokgatlo wa Afrika Borwa wa Diintasetere tša Boentšenere bja Mabokgoni)w) Ramolao Rams Ramashia (Setheo sa Bohlwekišetšo bja Ranteng)x) Ngaka Xolani Mkhwanazi (BHP Billiton)y) Profesa Edward Webster (Yunibesithi ya Witwatersrand)z) Morena Edward Majadibodu (Lekala la Mabokgoni la Bosetšhaba)aa) Morena Elija Litheko (Institšhute ya Taolo ya Bathobb) Profesa  Lekoa Solly Mollo (Akatemi ya Taolo le Boetapele bja Tshepedišo ya Setshaba)cc) Mohumagadi Jenny Cargill (Mmušo wa Profense ya Kapa Bodikela)dd) Morena Yershen Pillay (Etšentshi ya Tlhabollo ya Baswa ya Bosetšhaba)ee) Mohumagadi Jenna Ferreirinha (Foramo ya Sepotokisi)."
Pego ya kopano ya Kabinete ya la 18 Lewedi 2013 2013,23 Sep 2013,https://www.gov.za/statement-cabinet-meeting-18-september-2013,https://www.gov.za/nso/pego-ya-kopano-ya-kabinete-ya-la-18-lewedi-2013-2013,"23 Sep 20131. Maemo a Kabinete ka ga merero ye e lego ditabeng ka seemong sa bjale1.1 Ka fase ga boetapele bja Mopresidente Jacob Zuma, mmušo o phethagatša lenaneo la mananeokgoparara a setšhaba la ditrilionetrilione tša diranta ka maikemišetšo a go hlola dibaka tša mešomo le go tliša ditirelo go maAfrika Borwa ka moka.Ka mananeo a mmušo o phethagatša boineelo bja wona bja go hlola mešomo ye mentši. Ka ge kamogelo ya phethagatšo ya Mokgwa wo Moswa wa Kgolo ya Ekonomi e oketšegile ka 750 000, ka seripa fela sa mešomo ye, ye e hlotšwego ka tirelong ya setšhaba, kudu magareng a maemo a bašomedi ba maphelo, barutiši le maphodisa.Mananeo a a bea pele tlhabollo ya dikgwebopotlana yeo e lego karolo ya bohlokwa go hlola dibaka tša ekonomi.Kabinete e leboga makala ao a dirilego segwera le mmušo go phethagatša lesolo le legolo la tlhabollo ya mananeokgoparara gomme e dira boipiletšo bja tšhomišano ye nngwe maitekong a go akgofiša tlholo ya mešomo le phetolo ya ekonomi le setšhaba sa rena.Bjalo ka karolo ya thakgolo ya mananeokgoparara a setšhaba Mopresidente Jacob Zuma o tla bula Setiši sa Mohlagase sa Grootvlei ka la 20 Lewedi 2013 le go lekola lefelo la kago ya seporo go la Mpumalanga.Kabinete e amogetše kago ya Yunibesithi ye mpsha ya Sol Plaatje go la Kimberley, Kapa Leboa yeo go letetšwego gore e tla thoma pele ga mafelelelo a Lewedi 2013.Se ke phihlelelo kgodišong le tlhabollong ya lekala la thuto ya godimo ya Afrika Borwa. Modiro wa go ribolla lekwate e bile sešupo sa semmušo sa thomo ya kago ya khamphase.Go agwa ga yunibesithi ye mpsha go hlaotšwe le go fiwa šedi ya pele ka gare ga Diprotšeke tše di Kopantšwego tša Maano (SIP14) ka Khomišene ya Kantoro ya Mopresidente ya Dikgokaganyo tša Mananeokgoparara (PICC).1.2 Presidente Jacob Zuma gotee le Kabinete ya gagwe ba tla hlompha batšofadi ba Afrika Borwa kua Ntlong ya Baeng ya Bopresidente ya Sefako M. Makgatho, Pretoria ka la 29 Lewedi 2013. Se se bopa karolo ya go keteka seabe sa batšofadi ba rena go tlhabollo ya ditšhaba le naga tša gaborena. Se e tla ba sešupo sa go thoma Beke ya Batšofadi, ye e felago ka la 6 Diphalane, yeo e lego Letšatši la Batšofadi.1.3   Mopresidente Jacob Zuma o tla fa polelo go Poledišano ya Kakaretšo ya Kopano ya bo68 ya Kopanokakaretšo ya Ditšhabakopano (UNGA68) go la New York ka la 24 Lewedi 2013.Kgwekgwe ya ngwaga wo ke: “Lenanethero la Tlhabollo ya Morago ga 2015: Go bea Mohlala!” le go šetša letšatšikgwedi la la 2015 ka ga Maikemišetšo a Tlhabollo ya Ngwagakete (di-MDG), le Lenaneothero la Tlhabollo go tšwela pele.UNGA68 e fa Afrika Borwa sebaka ya go tšwetša pele mokgwa wa rena wa maano go fihlelela di-MDG le Lenanethero la Tlhabollo ya Morago ga 2015. Go kgatha tema ga rena gape go tla laolwa ke kgahlego le dintlhakgolo tša bosetšhaba tša Afrika Borwa, le boineelo bja rena bja kontinente le bja selete.1.4 Kabinete e kgala ka bogale tshenyo ya boomo kgahlanong le kgaolo ya mohlagase ka badiraditšhupetšo tšeo di sego molaong ye e feleleditšego ka tlhokego ya mohlagase dikarolong tše dingwe tša Johannesurg. Dikgato tše bjalo ka nako yeo naga e lebilego maemong a go tiiša kabo ya yona ya mohlagase di ka se hlokomologwe gomme di swanetše go kgalwa go ya ka molao.1.5  Tokollo ya Dipalopalo tša Bosenyi tša Bosetšhaba tša Ngwaga ka Ngwaga 2012/13 tša Afrika Borwa e tiišetša gape kgopolo ya rena ya gore tšhomišano e re kgontšha go fihlelela tumo ya rena ya setšhaba sa go hloka bosenyi, seo se goketšago peeletšo yeo e kgonthišišago gore ka ditšhabeng tša rena go ba le khutšo le tlhokego ya dintwa.Kabinete e ipiletša go batšeakarolo ka moka go sekaseka dikutullo. Mmušo o lokolla dipalopalo tše gatee ka ngwaga gagolo go fa setšhaba tshedimošo ye mpsha ka ga ntwa kgahlanong le bosenyi ka mo nageng, le go sekaseka leswa a mangwe a maano a bjale twatšhong ya bosenyi. Dipalopalo tša bosenyi gape di šomišwa letšatši le letšatši bjalo ka sedirišwa sa taolo go hlahla dipeakanyo tša tshepedišo tša Tirelo ya Sephodisa ya Afrika Borwa (SAPS).Kabinete e leboga boineelo bja go se kgaotše bja SAPS le mekgatlo ya setšhaba le dihlopha ka moka tšeo di šomišanago le mmušo twantšhong ya bosenyi. Kabinete e ipiletša go maAfrika Borwa ka moka go kgatha tema twantšhong ya bosenyi. Ge re šomišana re tla kgonthišiša gore go ba le Afrika Borwa yeo ka go yona moAfrika Borwa a kwago a bolokegile ebile a šireletšegile.1.6 Kabinete e laeditše hlobaelo ya yona ye kgolo go leuba la bjale la dikotsi tša dikoloi tša ditseleng. Dikotsi tše bjalo di tlogetše malapa a mangwe bohloking gape di na le khuetšo ye mpe kudu ekonoming. Kabinete e ipiletša go baotledi ka moka go kgonthišiša gore dikoloi tša bona di loketše tsela le go rwala maikarabelo ge ba otlela. Go sa le bjalo, Kabinete e ipiletša go balaodi ba sephethephethe ditseleng go tšwela pele go se nyake dikoloi tše di sa lokelago tsela le go otlela ka fase ga taolo ya dinotagi. Gape Kabinete e ipeletša go basepela-ka-maoto go hlompha melao ya tsela.1.7 Kabinete e ipiletša go maAfrika Borwa ka moka go keteka Letšatši la Bohwa, 24 Lewedi 2013 ka go etela mafelo a go fapana a bohwa bja rena bja go huma le go fapana go kgabaganya naga ketekong ya Mengwaga ye 20 ya Tokologo ya rena. MaAfrika Borwa, dikolo, dikgwebo le ditšhaba ka moka ba kgopelwa go phagamišetša folaga ya rena godimo bjalo ka sešupo sa moketeko wa rena wa Mengwaga ye 20 ya Tokologo le go thekga lesolo la ‘Labohlano la Tokologo’ le le thakgolwago ka la 20 Lewedi 2013.1.8 Kabinete e lebogiša Lucas Sithole ge a fentše thaetlele ya mmapalanoši wa khwate ya setulothethi sa bagolofadi Phadišanong ya go Thoma ya Thenese ya Amerika go la New York. Maemo a Sithole a hlahlogile ka kgato e tee go ya maemong a bobedi lefaseng ka lebaka la phenyo, yeo e lego thaetlele ya Mokgatlo wa Thenese wa Boditšhabatšhaba ye kgolo ya mathomo ya moAfrika ebile e le moAfrika Borwa.Kabinete e kgopela maAfrika Borwa go thekga baatletiki ba rena ba bagolofadi bao ba tšwelago pele go godiša naga ya rena ka mošomo wo mobotse go fetiša le go re tutuetša ka moka ga rena gore re fihlelele maemo a godimo. 1.9 Kabinete e amogela Kopano ya Matlafatšo ya Ekonomi ya Bontši bja Bathobaso ya Bosetšhaba yeo e swarago go thoma ka 3 go fihla ka 5 Diphalane 2013 ka fase ga kgwekgwe: “Ngwagasome wa Matlafatšo ya Ekonomi”.Sedirišwa sa pholisi ya Matlafatšo ya Ekonomi ya Bontši bja Bathobaso gabotse ke leano la kgolo ye e ikemišeditšego go oketša motheo wa ekonomi wa naga ka go  lokiša go se lekane woo o tšwelago pele go ba ntlha ya go fokola ya ekonomi ya Afrika Borwa.Kopano e tla sekaseka kgatelopele ya phethagatšo ya BBBEE go latela anibesari ya mengwaga ye 10 go tloga mola Molao wa BBEEE o thomilego go šoma ka 2003. Batšeakarolo ba koporase, baemedi ba mekgatlo ya bašomi, mekgatlo ya dipolotiki le mekgatlo ya setšhaba e tla kgatha tema tlhalosong ya poeletšo ya boraro ya Afrika Borwa ya matlafatšo ya ekonomi ya bathobaso ka phetošo ya Molao wa BBEEE le Dikhouto tša BBEEE tša Maitshwaro a Mabotse tšeo di beakantšwego botse.1.10 Kabinete e lebogiša Kgoro ya Tlhabollo ya Leago ka leano la yona le leswa la kaonafatšo ya kabo ya ditirelo la go bitšwa Protšeke ya Mikondzo yeo e tlogo oketša phihlelelo ya ditirelo tša leago go bahloki le baamogedi ba letseno la fase khutlong ye nngwe le ye nngwe ya Afrika Borwa.Lebakeng la Kgwedi ya Tlhabollo ya Leago, Kgoro ya Tlhabollo ya Leago gotee le makala a yona, Etšentshi ya Tšhireletšo ya Leago ya Afrika Borwa le Etšentshi ya Tlhabollo ya Bosetšhaba, di tla tšwela pele go thakgola Protšeke ya Mikondzo ka diwateng tša go hloka kudukudu tše 1 300 ka Mebasepaleng ya Selete ye 23 bjalo ka ge e hlaotšwe le go fiwa šedi ya pele ke Kabinete.1.11  Kabinete e hlohleletša maAfrika Borwa go kgatha tema go Beke ya Tebantšho ya Imbizo ye e tlago gare ga 7 le 13 Diphalane 2013.Go latela katlego ya Beke ya Tebantšho ya Imbizo Phupu 2013, Beke ye ya Bobedi ya Tebantšho e tla fa Baetapele ba Dipolotiki sebaka sa go tšwela pele go boledišana le setšhaba.Nako ye e fa badudi sebaka se sengwe sa go boledišana thwii le Malokophethiši, go keteka dikatlego le go šogana le ditlhohlo ka ga phethagatšo ya mananeo a mmušo. Mafelo le lenaneo la Beke di tla tsebišwa ge nako e batamela.2 Dipoledišano le diphetho tša bohlokwa tša Kabinete2.1 Kabinete e amogetše kgato ya Pholisi ya Bosetšhaba ka ga Polokego ya Dijo le Phepo, Leano la Tšhireletšo ya Phepo le Dijo le Tšweletšo ya Dijo ya Fetsa Tlala.Pholisi ya Bosetšhaba e nyaka go araba ditlhohlo tše ntši tša go amana le go hloka tšhireletšo ya dijo mo Afrika Borwa. E thekgwa ke maano a kgato ye itšeng go šogana le ditlhohlo tša tlhokego ya dijo ka malapeng le go oketša tšweletšo ya dijo, go fediša tlala ka 2030. Leano le tšweletšo ya Dijo tša Fetsa Tlala ke mananeo a go akaretša Dikgoro tša go fapafapana tšeo di thekgago pholisi.Thakgolo e tla dirwa go hlalosa Pholisi le Mananeo.2.2 Kabinete e amogetše Mohlako wa poledišano ya Afrika Borwa le Mokgatlo wa Tšhomišano ya Ekonomi le Tlhabollo (OECD) ya lebaka la 2013/14-2016/17.Afrika Borwa e nyaka go šomiša kamano ye go fihlelela merero ye megolo ye meraro:i) kgolo ya ekonomi ya go akaretša, ya godimo, tshwanelo ya go šogana le tlhokego ya mešomo, bohloki le go se lekane;ii) bašomi ba go ba le tsebo le bokgoni, go thekga kabo ya ditebantšho tša tlhabollo ya bosetšhaba; leiii) go tšwetša pele morero wa Afrika, fao Afrika Borwa e tlago nyaka go khuetša kudu kgolo ya morero wa lefase ka bophara leo diekonomi tša Afrika di ka kgonago go holega ka lona.Dinaga tša OECD di tšwela pele go ba bašomišani ba bagolo peeletšong le kgwebišanong ba Afrika Borwa. Go akanywa gore dinaga tša OECD di kgathile tema ya go feta 65% ya GDP ya lefase ka bophara ka 2011.Mokgwa o fa dikgoro tša mmušo mohlako go laola dipoledišano tša bona tša go fapanafapana le OECD. Thulaganyo ye e kaonafaditšwego ka mmušong e tla dira gore go be le dikholo tše ntši go tšwa tšhomišanong.3 Melaokakanywa3.1 Kabinete e amogetše Molaokakanywa wa Putseletšo ya Lekgetho la Mešomo ye e lokolletšwego setšhaba gore se dire ditshwayotshwayo.Molaokakanywa o tsebiša putseletšo ye maikemišetšo a yona a magolo e lego go hlohleletša bengmešomo go thwala baswa ba ba se nago maitemogelo a mošomo. Putseletšo ke ye nngwe gare tše ntši tšeo di tla welago ka fase ga leano la mešomo ya baswa la taolo ya Mmušo gomme e tla tlaleletša mananeo a mmušo ao a lego gona.Putseletšo ya lekgetho la mešomo ya baswa e lebantše baswa ba ba thomago go šoma ebile ba amogela mogolo wa ka fase ga magomo ya lekgetho la letseno la motho. Ka go dira bjalo, e lebantšwe go batho ba go ba le bokgoni bja fase, le ba megolo ya fase bao ba nago le kgonagalo ya gore ba se hwetše mošomo. Putseletšo e hlola mabaka a go lokela tlholo ya mešomo le go kaonafatša dikgonagalo tša go hwetša mošomo ka bašomi ba go se akaretšwe.Go tla ba le kopano ye e beakantšwego ya go hlalosa Molaokakanywa.3.2 Kabinete e amogetše Sengwalwa sa Molaokakanywa wa Khomišene ya Taolo ya Naga.Magareng ga tše dingwe Molaokakanywa wa Khomišene ya Taolo ya Naga, 2013 e nyaka go hloma Khomišene ya Taolo ya Naga. Khomišene ya Taolo ya Naga e tla šoma go rarolla dikgakgano tša bong bja naga tšeo di ka bago di filwe mangwalo a bohlatse bja bongnaga tše pedi goba go feta godimo ga karolo e tee ya naga.Khomišene gape e tla swanela go hloma le go hlokomela tshedimošohlopša ya go naba ya naga ya mmušo ka ao a ngwadišitšwego ka leina la kgoro go akaretšwa naga ya mmušo yeo e sego ya ngwadišwa ebile e lekotšwe.3.3 Kabinete e amogetše go romelwa ga Molaokakanywa wa Thušo ya Semolao, 2013 Palamenteng.Maikemišetšo a Molaokakanywa ke go fediša Molao wa Thušo ya Semolao, 1969 (Molao wa Nomoro. 22 wa 1969) go ya ka maemo a a lego gona, kudu mokgwa wo moswa wa semolao, le go nolofatša phethagatšo ya wona.Maikemišetšo a Molaokakanywa ke go kaonafatša bokgoni le katlego ya Lekala la Thušo ya Semolao la Afrika Borwa, leo, ka lehlakoreng le lengwe le tlago ba le khuetšo ye botse setšhabeng ka moka. Le ka amantšhwa le ditebantšho tša bohlokwa tša go hloma mokgwa wa go šireletša leago ka tšhireletšo ya leago go bahloki le dihlopha tše dingwe tše di hlokago, le temogo ya mmušo wa tšwelopele, bokgoni le maitshwaro woo o swarago badudi ba wona ka seriti.3.4 Kabinete e amogetše kgatišo ya Molaokakanywa wa Melawana ya Maphelo ya Boditšhabatšhaba, 2013 ka gare ga Kuranta ya Mmušo gore setšhaba se dire ditshwayotshwayo.Molaokaknywa o nyaka go fediša Molao wa Melawana ya Maphelo ya Boditšhabatšhaba, 1974 (Molao wa Nomoro. 28 wa 1974) le go akaretša Melawana ya Maphelo ya Boditšhabatšhaba, 2005 ka gare ga molao wa bosetšhaba.Melawana ya Maphelo ya Bosetšhaba (2005) ke molao wa boditšhabatšhaba woo o thušago dinaga go šomišana go boloka maphelo le boiphedišo kgahlanong le ditiragalo tša go hlolwa ke phatlalalo ya boditšhabatšhaba ya malwetši le dikotsi tše dingwe tša maphelo.3.5 Kabinete e amogetše tsebišo ya Molaokakanywa wa Phetošo wa go Ama Diokobatši le Dihlare, 2012 Palamenteng.Molaokakanywa wa Phetošo o fetola Molao wa go Ama Diokobatši le Dihlare, 1965 (Molao wa Nomoro 101 wa 1965) bjalo ka ge o fetotšwe ke Molao wa 72 wa 2008.Philelelo ya boleng, dihlare tša go bolokega le go rekega le didirišwa tša kalafo ke kokwane ya bohlokwa ya maphelo a setšhaba gomme e kgatha tema phihlelelong ya tumo ya Mmušo ya go oketša pakatetelo ya bophelo ya maAfrika Borwa.3.6 Kabinete e amogetše kgatišo ya Molaokakanywa wa Taolo ya Papatšo ya Dinotagi ka Kuranteng ya Mmušo gore setšhaba se dire ditshwayotshwayo.Bjala ke lepheko le legolo kgatong ya mmušo ya go fihlelela bophelo bjo bo telele le bjo bo botse go maAfrika Borwa ohle. Molaokakanywa o nyaka go fokotša bobe bja go amana le bjala ka go laola papatšo ya dinotagi.Ge mmušo o sa kgone go iletša bjala gape go ya ka maitshwaro o ka se dumelele le tlhohleletšo ya go nwa bjala ga setšhaba, kudu baswa bao ba dumelago gore bophelo bja bona bo tla kaonafatšwa mola bonneteng go ba bantši bo tla ba le khuetšo ye mpe.Go tla ba le kopano ye e beakantšwego ya go hlalosa Molaokakanywa.3.7 Kabinete e amogetše pego ya Melaokakanywa ye mebedi, yeo bobedi e fetolago Molao wa Bana, 2005 (Molao wa Nomoro 38 wa 2005) bjalo ka ge o fetotšwe ke Molao wa 47 wa 2007 go ya ka Karolo 75 ya Molaotheo le Karolo 76, gore setšhaba se dire ditshwayotshwayo.Molaokakanywa o nyaka go lokela tlhalošo ya molato wa thobalano go kgonthišiša gore motho mang le mang yo a latofatšwago ka molato ofe le ofe wa thobalano bjalo ka ge go hlalositšwe ka gare ga Molao wa Phetošo (Melato ya Thobalano le Ditabana tša go Amana nao) ya Molao wa Bosenyi, Nomoro 32 wa 2007, o bonwa bjalo ka wo o sa lebanago go šoma ka bana.Molaokakanywa gape o bapetša Molao le kahlolo ya Kgorotsheko ya Molaotheo go fa tshekatsheko ya kahlolo ya sephetho go tloša le go bea ngwana tlhokomelong ya nakwana ye e bolokegilego ka goba ntle le taelo ya kgorotsheko mo lebakeng la nako ye itšeng.Molaokakanywa wa Phetošo wa Bobedi wa Bana, 2013 maikemišetšo a wona ke go kgonthišiša gore bana ka moka ba ipshina ka ditirelo le dikholo tše di lebantšego nolofatšong ya phihlelelo ya tlhokomelo ya leago le polokego le go hlola mokgwa wa kagišo ya leago wa go šoma botse. Gape o nyaka go aba tikologo ya go bolokega le ya go šireletšega go bea bana bao ba hwetšwago ba nyaka tlhokomelo le tšhireletšo.4 Bao ba thwetšwego mošomong4.1  Kabinete e amogetše go thwalwa mošomong ga batho ba ba latelago ka Kgorong ya Merero ya Meetse:a) Morena Johannes David Mahlangu maemong a Motlatšamolaodipharephare: Ditirelo tša Koporaseb) Morena Anil Bijman Singh maemong a Motlatšamolaodipharephare: Melawana le Kobameloc) Mohumagadi Deborah Gabaakelwe Mochotlhi maemong a Motlatšamolaodipharephare: Peakanyo le Tshedimošo.4.2 Kabinete e amogetše go thwalwa mošomong ga batho ba ba latelago ka Kgorong ya Mešomo:a) Mohumagadi Agnes Moiloa maemong a Bohlankedibogolo bja Tshepedišo.b) Morena Thobile Maxin Lamati maemong a Motlatšamolaodipharephare: Ditirelo tša Tlhahlobo le Phethagatšo.4.3 Kabinete e amogetše go thwalwa mošomong ga batho ba ba latelago go Boto ya Balaodi ya Etšentshi ya Theknolotši le Tshedimošo ya Mmušo (SITA):a) Ngaka Anna Mokgokongb) Ramolaomogolo Mantshare Beatrice Matlejoanec) Ramolaomogolo Thabani Masukud) Morena Zukile Nomvetee) Mohumagadi Seadimo Chabaf) Morena Ganelang Zeth Maleleg) Morena Graeme Alvan Victorh) Mohumagadi Nozipho January-Bardilli) Mohumagadi Sindi Mabaso-Koyanaj) Mohumagadi Vuyokazi Felicity Mahlatik) Morena Stadi Mngomezulul) Mohumagadi Michelle Oddette Williamsm) Morena David Clephane Niddrie (Moemedi go tšwa Dikgokaganong)n) Morena Nkhangweleni Walter Mudau (Moemedi go tšwa Kgorong ya Ditirelo tša Setšhaba le Tshepedišo)o) Morena. Geoffrey Rothschild.4.4 Kabinete e amogetše go thwalwa gape mošomong ga maloko a a latelago go Boto ya Ditirelo tša Matlotlo.a)  Mohumagadi Jabu Mogadimeb) Mohumagadi Hilary Wilton (Motlatšamodulasetulo)c) Profesa Phillip J Sutherlandd)  Mohumagadi Zarina Bassae) Mohumagadi Di Turpinf) Morena Ismail Momoniatg) Morena Olano Makhubela (Modulalegato)h) Mohumagadi Dudu Msomii) Morena Abel Sithole (Modulasetulo).4.5 Kabinete e amogela go thwalwa gape mošomong ga Mohumagadi Hlonela Lupuwana bjalo ka Mohlankedimogolo Phethiši wa Etšentshi ya Tlhabollo ya Dikgwebopotlana lebaka la mengwaga ye mehlano.4.6 Kabinete e amogela go thwalwa gape mošomong ga Ngaka Prins Nevhutalu bjalo ka Modulasetulo wa Boto ya Institšhute ya Metrolotši ya Bosetšhaba ya Afrika Borwa.4.7 Kabinete e amogetše go thwalwa mošomong ga batho ba ba latelago go Khomisene ya Ditirelo tša Sešole sa Tšhireletšo nakwana lebaka le le sa fetego mengwaga ye meraro:a) Mohumagadi Magirly Rebecca Mokoapeb) Mohumagadi Lindiwe Daphney Zuluc) Mohumagadi Dipuo Mvelase.Dipotšišo di lebišwe go: Phumla Williams (Seboleledi sa Kabinete sa Motšwaoswere)Mogala: 083 501 0139Issued by: Government Communications"
Pego ya kopano ya Kabinete ya la 9 Diphalane 2013,10 Oct 2013,https://www.gov.za/statement-cabinet-meeting-9-october-2013,https://www.gov.za/nso/pego-ya-kopano-ya-kabinete-ya-la-9-diphalane-2013,"10 Oct 20131. Maemo a Kabinete ka ga merero ye e lego ditabeng ka seemong sa bjale1.1. Kabinete e amogela go saenwa ga Molaokakanywaphetošwa wa Molao wa Dinamelwa le Ditaba tša go Amana Nao ka Mopresidente Jacob Zuma go ba molao le go phumulwa ga boipiletšo bja Mokgatlo wa Kganetšo wa Dikgorwana tša go Lefelwa Ditseleng tša Lephefo (Outa) tlhohlong ya yona ya e-toll (dikgorwana tša go lefelwa ditseleng tša lephefo) kgahlanong le Etšentshi ya Ditsela tša Bosetšhaba ya Afrika Borwa (Sanral) ka Kgorotshekong ya Godimodimo ya Boipiletšo.Kabinete e dumela gore ditlhabollo tše bjale di dumelela batho ba Gauteng le maAfrika Borwa ka kakaretšo go šetša dikholo tše re šetšego re di hweditše – le tše re sa yago go di hwetša – go tšwa dikaonafatšong tša ditsela tša lephefo ka sedibeng sa ekonomi ya Afrika Borwa le ya Borwa bja Afrika.Lenaneo la ditsela tša lephefo tša go lefelwa ke karolo ye nngwe ya Protšeke ya Kaonafatšo ya Ditsela tša Lephefo Gauteng leo le kaonafatšago mosepelo wa batho le dithoto ebile le dira gore ka moso ekonomi ya bosetšhaba le ya profense e šome botse go fetiša.Ditefišo tša ditsela tša lephefo di fokoditšwe ka lebaka la go theeletša ditshwayotshwayo tša setšhaba; banamedi ba go hloka ba filwe tsebe ka go se akaretše baotledi ba dinamelwa tša bohle tefong ya ditefišo tša ditsela tša lephefo; go tla dirišwa magomo a tefo ya kgwedi le kgwedi, e bile le mokgwa wa phokoletšo go dikhamphani tša dinamelwa o gona.Kabinete e dira boipiletšo go bašomiši ba ditsela tša lephefo tša Gauteng go obamela molao, go laetša bodudi bja botshephegi le go kgatha tema ya bona go Afrika Borwa ye kaone ka go ingwadišetša dikaratana tša go lefa le go lefela go šomiša ditsela tše tša maemo a godimo.Kabinete e hlohleletša maAfrika Borwa go thekgana le go šomišana go dira gore Protšeke ya Kaonafatšo ya Ditsela tša Lephefo tša Gauteng e atlege le go amogela kgolo ya go thabiša ya mananaeokgoparara a sebjalebjale ka mo nageng.Tona ya Dinamelwa o tla tsebiša letšatšikgwedi leo tefišo ya ditsela tša lephefo e tlago thoma go šoma ka lona. Kabinete e hlohleletša baotledi ka moka bao ba šomišago ditsela tša Gauteng tša lephefo gantši go ingwadišetša lenaneo le go reka dikaratana tša bona tša go lefa gore ba tle ba isphine ka ditefelo tša fase.1.2   Kabinete e tumiša phethagatšo ye e tšwelago pele, ka fase ga boetapele bja Mopresidente Jacob Zuma, ya lenaneo la mananeokgoparara a setšhaba a ditrilionetrilione tša diranta, yeo e akaretšago thakgolo ya ditsela tša R71 le R81 tša go kopanya toropo ya Polokwane le ya Giyani le pulo ya protšeke ya Kopantšho ya Ditoropo le Kopantšho ya Diporo go la KwaZulu-Natal ka la 19 Diphalane 2013. Mararankodi a ditsela ao a kopantšwego ke kgato ya bohlokwa tabeng ya go tsenya dipeeletšo ka mo nageng le kontinenteng.Ge re botsefatša ditsela go dikologa naga, Kabinete e ipiletša go bašomiši ka moka go hlokomela ge ba di šomiša. Kabinete e tshwenywa ke go oketšega ga dikotsi tše di amago basepelakamaoto mo ditseleng tša maphefo. Basepelakamaoto bonnyane ba dira palo ya 46% ya batho bao ba lobago maphelo ditseleng. Baotledi le basepelakamaoto ba na le maikarabelo a go elana hloko mo tseleng. Kabinete e hlohleletša maAfrika Borwa ka moka go ba karolo Kgato ya Polokego Ditseleng ya Ngwagasome ya Ditšhabakopano ya (2011-2020) ye e etwago pele ke Kgoro ya Dinamelwa.1.2. Kabinete e ipiletša go maAfrika Borwa ka moka go kgatha tema ka go Beke ya Tebantšho ya Imbizo yeo e tšwelago pele ka se sebaka, go fihla ka 13 Diphalane 2013. Se se fa ditšhaba sebaka sa go boledišana le Boetapele ka ditaba tšeo di ba amago gape le gore mmušo o fe batho tshedimošo ka mošomo wa wona.1.3. Legatong la maAfrika Borwa, Kabinete e leboga Sekhwama sa Matlotlo sa Lefase ka Bophara ka thekgo ya sona go Afrika Borwa ka nako ya ge go be go na le nyakego ye šoro ya matlotlo a tlaleletšo. Ye ke thušo ya matlotlo ye tee ye kgolokgolo ya HIV le TB go tšwa go mothekgi wa dinaga tše ntši ka historing ya phetolo ya AIDS.Seripa (52%) fela sa ka godimo sa R3 bilione se tla abelwa Kgoro ya Bosetšhaba ya Maphelo. Magareng ga mananeo a mangwe, matlotlo a a tla šomišetšwa tše di latelago: go rekela balwetši ba 350 0000 dihlare tša antiretrobirale, go thekga ka ditšhelete tša go romela dihlare malapeng a balwetši ka khoriya goba mafelong a kabelo ka gare ga setšhaba, ditirelo tša diteko tša TB tša bagolegwa ka moka dikgolegong tša mo Afrika Borwa, le diteko tša TB le HIV go bašomi ba meepong ba 100 000 mo meepong ye mennyane yeo e se nago ditirelo tša tšona tša maphelo.1.4. Kabinete e tumiša diphihlelelo tše di tšwelago pele tša Tšhomišano kgahlanong le HIV le AIDS, yeo e ketekilego segopotšo sa yona sa bo 15 ka la 9 Diphalane 2013.Afrika Borwa ka se sebaka e phethagatša lenaneo la kalafo la antiretrobirale le legologolo mo lefaseng. Gape Tšhomišano e kgathile tema ye kgolo hlabollong ya Peakanyo ya Leano la Bosetšhaba (NSP) 2012-2016.1.5 Kabinete e tumiša moya wo dipoledišano tša koketšo ya megolo di sepetšwago le go kwanelwa ka gona ka makaleng ao a fihleletšego ditharollo ka lebelo le ka khutšo.Poledišano ya leago ka gare ga tlhako ya molao wa mešomo e dula e le bohlokwa go thibela boipelaetšo bja dikgaruru.Ge bašomi ba boela mošomong, Kabinete e hlohleletša bengmešomo le bašomi go šomišana, kudu ka ge ekonomi ya lefase ka bophara e sa le ka fase ga kgatelelo, go dira gore ekonomi ya Afrika Borwa e šome botse, e be le tšweletšo le go tšwetša pele mešomo ye mekaone.1.6  Kabinete e amogela Kopano ya Bosetšhaba ka ga Thibelo ya Boipolai ka Ditirelo tša Maphodisa a Afrika Borwa (SAPS) ye e tla swarwago ka la 16 go fihla ka la 18 Diphalane. MAikemišetšo a tshepetšo ye ke go fihlelela Leano la Thibelo ya Boipolai la Bosetšhaba la SAPS.1.7 Mopresidente Jacob Zuma o tla amogela Mopresidente Francois Hollande wa Repabliki ya France Ketelong ya Semmušo Meagong ya Yunione go tloga ka la 14 go fihla ka la 15 Diphalane 2013.Ketelo ya Semmušo e tla tiišetša dikamano tša ekonomi le tša sepolotiki tša naga ya rena le ya France; e tla matlafatša le tšhomišano ya Leboa-Borwa le go tšwetša pele Morero wa rena wa Afrika.2 Dipoledišano le diphetho tša bohlokwa tša Kabinete2.1 Kabinete e amogetše Melawana ya Setheknikale ka ga Tlhohlomišo le Tirišo ya Peteroleamo ye e tlago gatišwa ka Kuranteng ya mmušo, gore go dirwe ditshwayotshwayo.2.2 Kabinete e amogetše go swarwa ga Wekšopo ya Seboka sa Mararankodi a Phadišano ya Boditšhabatšhaba ke Khomišene ya Diphadišano ya Afrika Borwa go tloga ka la 16 go fihla ka la 18 Diphalane 2013, go la Motsekapa.Wekšopo ya Seboka ya ICN e kgontšha neeletšano ya dikgopolo le kopano ka ditabana tša go ama diboka magareng ga maloko a yona ao a kgathago tema le Dietšentshi tše e sego tša Mmušo go dikologa lefase.2.3 Kabinete e filwe seemo sa bjale sa ditaba ka kgatelopele ye e dirilwego kotareng ya mathomo ya 2013/14 ka ga Kwano ya Mešomo ya Baswa ye e saennwego ka la 18 Aporele 2013Dintlha tše kgolo tše tshela tša Kwano ye ke (1) thuto le tlhahlo, (2) sebaka sa go šoma, (3) matšema a baswa, (4) tebanyo ya baswa e beelwa thoko, (5) kgwebo le kgwebišano tša baswa le (6) diprotšeke tša makala a praebete.Phihlelelo ye kgolo ya kotara ya mathomo e akaretša tlhakišo ya mathomo ya mediro le diprotšeke tša baswa go kgabaganya naga le go tšea magato a mangwe ka lekaleng la praebete.3. Melaokakanywa3.1 Kabinete e amogetše kgatišo ya Sengwalwa sa Katološo ya Molaokakanywa phetošwa wa Katološo ya Netefaletšo ya Paka ya Bodudi gore setšhaba se dire ditshwayotshwayo.Molaokaknywaphetošwa o fetola Molaowa wa Katološo ya Netefaletšo ya Paka ya Bodudi wa 1997 (Molao wa 62 wa 1997) gore o matlafatše, hlalose le go šireletša ditokelo tša paka ya bodudi go badudi (badudi ba dipolaseng).Maikemišetšo a molaokakanywa ke go hwetša tharollo ya go ya go ile go dihlobaelo ka ga paka ya bodudi ka go kopanya dikgato tša kaboleswa ya naga ka tšhireletšo ya molao ya go šoma botse le mekgwa ya tharollo ya dikgakgano. Molaokakanywa o nyaka go kaonafatša ditokelo tša bašomi le badudi ba dipolaseng. Badudi ba dipolaseng ba maemo a fase ka tatelano ya bodudi bontši ke basadi le bana.3.2 Kabinete e amogetše kgatišo ya Sengwalwa sa Molaokakanywaphetošwa sa Molao wa Maphelo le Polokego Meepong wa 2013 ka Kuranteng ya Mmušo, gore setšhaba se dire ditshwayotshwayo.Molaokakanywa o nyaka go fetola Molao wa Maphelo le Polokego Meepong wa 1996 gore o sekaseke phethagatšo ya mabaka, go nolofatša mokgwa wa tefišo le go matlafatša dikotlo.Ka go kaonafatša maphelo le polokego ya bašomi ba meepo, Sengwalwa sa Molaokakanywaphetošwa gape se nyaka go tšwetša pele tikologo ya meepo ya go bolokega le boiketlo ya go ba le khuetšo ye botse tšwetšopeleng ya tikologo le phetogo go sepetšana le Leanotlhabollo la Bosetšhaba.4. Bao ba thwetšwego mošomong4.1 Kabinete e amogetše go thwalwa mošomong ga batho ba ba latelago ka Kgorong ya Tlhabollo ya Leago:a) Morena Thokozani William Magwaza o thwetšwe maemong a Motlatšamolaodipharephare: Tšhireletšo ye e Kopantšwego ya Leagob) Mohumagadi Nelisiwe Ignatia Vilakazi o thwetšwe maemong a Motlatšamolaodipharephare: Leano le Phetošo ya Mokgatlo.4.2 Kabinete e amogetše go thwalwa ga Morena Caiphus Ramushau maemong a Mohlankedimogolo wa Matlotlo/ Hlogo ya Ditirelo tša Kgwebo Kgorong ya Dikamano le Tšhomišano ya Boditšhabatšhaba.4.3 Kabinete e amogetše go thwalwa mošomong ga batho ba ba latelago Botong ya Panka ya Naga:a)  Mohumagadi Duma Motaub)  Mohumagadi Thembekile Thelma Ngcobo4.4 Kabinete e amogetše go thwalwa mošomong ga batho ba ba latelago Lekgotleng la Dipalopalo la Afrika Borwa:MAEMONG A BOSETŠHABAa) Morena Ian Assam (thwalo ya bobedi)b) Morena Faldie Esau (thwalo ya bobedi)c) Profesa Jacky Galpin (thwalo ya bobedi)d) Ngaka Maseka Lesaoana (thwalo ya bobedi)e) Morena Morore Mphahlele (thwalo ya bobedi)f) Ngaka Khangelani Zuma (thwalo ya bobedi)g) Morena Kenneth Brownh) Profesa Phillippe Burgeri) Ngaka Rashad Cassimj) Ngaka Jaya Josiek) Morena Etienne le Rouxl) Profesa John Luizm) Profesa Julian Mayn) Ngaka Ariane Neethlingo) Ngaka Sarah Radloffp) Morena Sulaiman Salau.MAEMONG A PROFENSEa) Ngaka Daniel Plaatjies (Foreisetata)b) Morena Monde Nkasawe (Kapa Bohlabela)c) Morena Glen Robbins (KwaZulu-Natal)d) Mohumagadi Zeenat Ishmail (Kapa Bodikela)e) Morena Mveli Maphanga (Mpumalanga)f) Mohumagadi Lizell Henney (Kapa Leboa)g) Ngaka David Everatt (Gauteng).4.5 Kabinete e amogetše go thwalwa mošomong ga batho ba ba latelago Botong ya Sekhwama sa Dikotsi tša Ditseleng:a) Morena Thokwa Patrick Masobeb) Mohumagadi Refiloe Mokoenac) Ngaka Linda Kinse Lungelwa Nompumelelod) Morena Dawood Coovadia (Motlatšamodulasetulo)e) Morena Ahmed Pandorf) Ngaka Ntuthuko Bhengu (thwalo ya bobedi bjalo ka Modulasetulo)g) Ramolao Dimakatso Qocha (thwalo ya bobedi)h) Morena Desmond Smith (thwalo ya bobedi)i) Mohumagadi Annemarie Steyn (thwalo ya bobedi)j) Morena Dumisa Hlatshwayo (thwalo ya bobedi).4.6 Kabinete e amogetse go thwalwa mošomong ga batho ba ba latelago Botong ya Taolo ya Polokego ya Ditimela:a) Mohumagadi Natalie Skeepersb) Morena Masindi Tshamunwe Herryc) Morena Andre Bain Harrisond) Mohumagadi Masaccha Khulekelwe Mbonambie) Morena Norman Tinyiko Baloyif) Morena Matodzo Ratshimbilana (thwalo ya bobedi bjalo ka Modulasetulo)g) Mohumagadi Jane Barret (thwalo ya bobedi)h) Mohumagadi Thembelihle Msibi (thwalo ya bobedi bjalo ka Motlatšamodulasetulo)Dipotšišo:Phumla Williams (Seboleledi sa Kabinete sa Motšwaoswere)Mogala: 083 501 0139Issued by: Government Communications"
Pego ya kopano ya Kabinete ya la 23 Diphalane 2013,24 Oct 2013,https://www.gov.za/statement-cabinet-meeting-23-october-2013,https://www.gov.za/nso/pego-ya-kopano-ya-kabinete-ya-la-23-diphalane-2013,"24 Oct 2013Kabinete e swere kopano ya yona ya mehleng Motsekapa ka la 23 Diphalane 2013.1. Maemo a Kabinete ka ga merero ye e lego ditabeng ka seemong sa bjale1.1. Kabinete e amogetše kgatelopele ye re e bonago lesolong la naga la phethagatšo ya mananeokgoparara a setšhaba leo le etilwego pele ke Khomišene ya Mopresidente ya Phethagatšo ya Mananeokgoparara (PICC). Malobanyana Mopresidente Jacob Zuma o thakgotše diprotšeke tše mmalwa tše di feditšwego bjalo ka karolo ya lenaneo la Tlhabollo ya Mananeokgoparara. Diprotšeke tše di akaretša mošomo tseleng ya R81 le ya R71 kua Limpopo, setiši sa ditimela sa Bridge City seo se tlogo hola badudi ba Umlazi kua Durban le modiro wa go ribolla lekwate Moepong wa Venetia wa De Beers go la Vhembe kua Limpopo.Gape Mopresidente gape o kgauswi le go thakgola diprotšeke tša mananeokgoparara a mangwe go swana le Zoune ya Tlhabollo ya Intaseteri ya Saldanha Bay go la Kapa Bodikela; go etela Letamo la De Hoop, Limpopo, go thakgola dinamelwa tša dikoloyana tša mathomo tša go agwa mo Afrika Borwa go la Kapa Bohlabela, le pulosemmušo ya Bookelo bja Ladybrand go la Freistata.Kabinete gape e amogetše kgatelopele mabapi le mananeo a Senamelwa sa Lebelo sa Pese (BRT) ya Johannesburg, Tshwane, Cape Town le Rustenburg. Protšeke ye ya lenaneokgoparara la ditrilionetrilione tša diranta nageng ka bophara le tsošološa ekonomi le lenaneo la dinamelwa ka nageng ya rena.Diprotšeke tše di bile le khuetšo ya go lekanetša ekonomi bakeng sa mokgwa wa godingwana wa kgolo gomme di tla tšwela pele go kgatha tema hlabollong ya ekonomi le hlolong ya mešomo.1.2 Kabinete e amogela Pego ya Pholisi ya Tekanyetšo ya Gare ga Lebaka ya go begwa ke Tona ya Matlotlo. Kabinete e thekga dikgato tša phokotšo ya matsaka tše di akanyetšwago mmušo. Dikgato tše di tlathuša phokotšong ya tshenyo efe goba efe tšhomišong ya matlotlo a mmušo. Dikgato tše bjalo di tla kgonthišiša gore mmušo o šomiša methopo ya wona botse le ka tshwanelo. Kabinete e ipiletša go dikgoro ka moka tša bosetšhaba le tša profense, mebasepala, ditheo tša setšhaba le diinstitšhušene tša molaotheo go phethagatša dikgato tše.1.3 Kabinete e thekga Mopresidente Jacob Zuma le setšhaba sa Afrika Borwa kgalemong ya tirišompe, dikgaruru le tahlo ya bana. Kabinete e retile dietšentshi tša phethagatšo ya molao ka kgato ya bona ya ka pela melatong ye e sa tšwago go begwa.Ge re keteka Letšatši la Bana la Bosetšhaba ka 2 Dibatsela, Kabinete e hlohleletša maAfrika Borwa ka moka go šireletša bana gobane ke bona baetapele ba rena ba ka moso. Gape Kabinete e ipiletša ditšhabeng go tšwela pele go šomišana le dietšentshi tša phethagatšo ya molao go lwantšha bosenyi ka gare ga ditšhaba.Gape re swanetše re gopole gore tšhireletšo ya bana ke maikarabelo a batswadi le setšhaba. Re swanetše go thuša bommago bana bao ba nyakago thušo ya go godiša bana ba bona.1.4 Kabinete e amogetše tsebišo ka Umalusi ya gore naga e itokišeditše ditlhahlobo tša Setifikeiti sa Marematlou sa Bosetšhaba go tloga ka 28 Diphalane go fihla ka 29 Dibatsela 2013. Kabinete e lakaletša baithuti ka moka ba 707 136, go akaretšwa le baithuti ba nakwana ba 130 000, mahlatse ditlhahlobong tša bona.Batswadi le bafepi ba hlohleletšwa go thekga bana ba bona ge ba itokišetša ditlhahlobo tša bona. Kabinete e ipeletša go baithuti ba Mphato wa 2013 gore ba thabiše Afrika Borwa.1.5 Kabinete e amogetše thakgolo ya lenaneo la tšhireletšo ya dijo la go bitšwa Fetša Tlala ka Mopresidente Jacob Zuma go la Kuruman kua Kapa Leboa ka la 24 Diphalane 2013. Lenaneo le tla thuša ditšhaba go tšweletša dijo mo mabung a setšhaba le a mangwe ao a sa šomišwego ka botlalo. Le tla thekga balemipotlana ka mananeokgoparara, tlhabollo ya tšweletšotemo le tlhabollo ya mebaraka ye meswa, go akaretšwa le theko ya mmušo ya dithoto.1.6 Kabinete e amogela Kopano ya Afrika ya Merero ya Lewatle yeo e tlago swarwa go la Sandton, kua Johannesburg ka la 24 le 25 Dipahalane 2013. Kopano e tla swarwa ke Lekala la Polokego ya Lewatle la Afrika Borwa le intasteri ya lewatle. Khonferentshe e tla fa bakgathatema ba go fapana sebaka go kwana ka mokgwa wa tlhabollo ya diintasteri tša lewatle tša Afrika le go hloma Tšhomišano ya Borwa bja Afrika ya tlhabollo ya ekonomi ya tlhago ya Afrika.1.7 Kabinete e amogetše Ketelo ya Semmušo ka Mopresident Zuma ya go ya Repabliki ya Temokrasi ya Congo (DRC) ka la 29 – 30 Diphalane 2013. Ketelo e tla matlafatša dikamano tša rena tša ekonomi le tša sepolotiki tša dinaga ka bobedi le DRC le go tšwela pele ka go kaonafatša boineelo bja rena maitekong a khutšo le lenaneo la Tlhabollo le Tsošološo ya ka Morago ga Dikgaruru ka nageng yeo.1.8 Kabinete e ipiletša go maAfrika Borwa ka moka go thekga Kgwedi ya Lesolotemošo la Ditokelo tša Bagolofadi ya Bosetšhaba go tloga ka 3 Dibatsela go fihla ka 3 Manthole 2013, yeo gape e lego ya Letšatši la Boditšhabatšhaba la Batho ba go Phela ka Bogolofadi. Kgwedi e tla ketekwa ka fase ga kgwekgwe ye: “Phušula mapheko, bula dibaka: bakeng sa setšhaba se se akaretšago bohle”.1.9 Kabinete e tsebišitšwe ka hlobaelo go tsoga ga dikgaruru le lehloyo ka Repabliking ya Mozambique. Kabinete e rata go gatelela gore Mozambique e na le mmušo wa semolao le gore borabele bofe goba bofe bo nyatša boipušo bja mmušo le badudi ba Mozambique. Kabinete e kgalema ka bogale dihlaselo tša borabele.2 Dipoledišano le diphetho tša bohlokwa tša Kabinete2.1 Kabinete e amogetše tiišetšo ya Phetošo ya Doha go Kwano ya Kyoto. Diphetošo tše di bopa karolo ya dikgato tša phokotšo ya kedišo ya gase ya lefase ka bophara ya 2013-2020 yeo e ikemišetšago go thibela phetogo ye e lego kotsi ya klaemete mola e šireletša dintlha tša bohlokwa tša tlhabollo tša dinaga tše di golago.2.2 Kabinete e dumetše gore Dipego tša Lebaka le tša Mathomo tša go Kopanywa tša Afrika Borwa ka fase ga Kwano ya Boditšhabatšhaba ka Ditokelo tša Sepolotiki le tša selegae di romelwe go Ditšhabakopano. Pego ye ke tshekaseko ya diphihlelelo le ditlhohlo tša go amana le phethagatšo ya ditokelo tša sepolotiki le tša selegae tše di lego ka gare ga Kwano le Molaotheo wa rena. E na le šedi ye itšeng go tlhompho ya botho le tokelo go tekano go tloga mathomong a temokrasi ka1994.3 Melaokakanywa3.1  Kabinete e amogetše kgatišo ya sengwalwa sa Molaokakanywa wa Peeletšo ya Tšhireletšo le Kgodišo wa 2013 gore setšhaba se dire ditshwayotshwayo. Molaokakanywa o aba tlhako ya semolao ya dipeeletšo gomme o laetša tšhireletšo ya semolao ya babeeletši ka moka go ya ka dinyakwa tša Molaotheo. Molao wo o letetšwego o tla kaonafatša bokgoni bja rena bja go goketša peeletšo ya dinaga di sele le kgolo ya thekišontle go godiša kgolo ya go swarelela le tlhabollo mo Afrika Borwa. Sengwalwa sa Molaokakanywa ka go realo se nyaka go fihlelela ditekanetšo gare ga ditokelo le dikgapeletšo tša babeeletši ka moka mo Afrika Borwa, nyakego ya go aba tšhireletšo ya go lekana le ye e lekanengo ya babeeletši ba ka mono nageng le ba dinageng di šele.3.2 Kabinete e amogetše tsebišo ya Molaokakanywaphetošwa wa Dintlo tša Khirišo wa 2013 Palamenteng. Molaokakanywa o šogana le ditaba tša phethagatšo le tlhalošo tše itšeng tšeo di tšweletšego go tloga mola go dumelelwago Molao wa Dintlo wa Khirišo, 1999 (Molao wa 50 wa 1999) (bjalo ka ge o fetotšwe ka 2008). Molao o ikemišetša go godiša mmaraka wo o golago le go o tiiša go tšwela pele go kgotsofatša dinyakwa tše di kgonagalago tša dintlo tša go hirišwa tše di sa bitšego tšhelete ya godimo magareng ga batho bao mo malobeng ba bego ba sa fiwe menyetla e mebotse ka kgethollo ye e sa lokago.3.3 Kabinete e amogetše tsebišo Molaokakanywaphetošwa wa Boramelao Palamenteng. Molaokakanywa o fetola Molao wa Boramelao wa 1979 (Molao wa 53 wa 1979), bjalo ka kgato ya nakwana, go sa letetšwe kamogelo le phethagatšo ya Molaokakanywa wa Tirišo ya Semolao. O šogana le diphapano gare ga Boramelao le boramelao ba ba ithutago gomme gape o fediša mekgatlo ya boramelao ye e hlomilwego go ya ka mellwane ya pušo ya mokgwa wa maloba wa dipušoselegae (Transkei, Bophuthatswana, Ciskei le Venda). Diphetošo di tla kgonthišiša gore go ba le taolo ya go swana ya profešene ya boramelao nageng ka bophara ebile di tla matlafatša taolo ya profešene ya molao ka mafelong a a laeditšwego.3.4  Kabinete e amogetše tsebišo ya Molaokakanywaphetošwa wa Boramelao ba Mmušo, 2013 Palamenteng. Maikemišetšo a Molaokakanywa ke go fetoša Molao wa Boramelao ba Mmušo, 1957 (Molao wa 56 wa 1957). Diphetošo di fa boetapele bja maano bja taolo ya le tekolo go Ditirelo tša Semolao tša Mmušo. Maikemišetšo a wona ke go sepetša morero wa go thwala Ramolaopharephare yoo a tlago eta pele Boramelao ba Mmušo ka moka le ditabana tša go amana nabo, bjalo ka kgato ya mathomo phethagatšong ya Tlhako ya Pholisi ya Phetošo ya Ditirelo tša Semolao tša Mmušo.3.5 Kabinete e amogetšwe go romelwa ga Sengwalwa sa Molaokakanywa wa Tshekaseko ya Thoto, 2013 Palamenteng. Molaokakanywa o hlahla mabapi le tlhomo ya Kantoro ya Mosekasekipharephare wa Thoto. Kantoro ye e tla aba tirelo ya tshekaseko ya thoto yeo e hlaoletšwego morero wa pušetšo ya mabu le go tšewa ka kgang le tirelo ya tshekaseko ya thoto ya boithaopo go dikgoro tše di kago kgopela kantoro go dira ditshekaseko tše bjalo.3.6 Kabinete e amogetše sengwalwa sa go fetolwa sa Molaokakanywa wa Tlhabollo ya Mananeokgoparara Palamenteng. Molaokakanywa o bea molaong PICC le Peakanyo ya Mananeokgoparara ya Bosetšhaba bjalo ka mekgwa ya bohlokwa ya go phethagatša le go eta pele tlhabollo ya mananeokgoparara mo Afrika Borwa. Molaokakanywa wa Tlhabollo ya Mananeokgoparara o hlahla mabapi le tlhako ya semolao ya lenaneo la kago gomme o thuša go kaonafatša dipoelo le bokgoni bja wona bja tlhabollo.3.7 Kabinete e amogetše Sengwalwa sa Molaokakanywa wa Tekano ya Bong le Matlafatšo ya Basadi, 2013 gore o hlagišiwe Palamenteng. Molaokakanywa o nyaka go hloma tlhako ya molao dintlheng tša go se kgetholle batho ka mmala, bong le takano bjalo ka ge go akantšwe ka gare ga Molaotheo. Gape o nyaka go godiša matlafatšo ya basadi, kemedi ya go lekana makaleng a tšeo ya diphetho le tšhireletšo le kgatelopele ya bona bjalo ka ge go letetšwe ka Karolong ya 9(2) ya Molaotheo.3.8 Kabinete e amogetše go romelwa ga Molaokakanywa wa Taolo ya Tshepedišo ya Setšhaba, 2013 Palamenteng. Molaokakanywa ke tlhako yeo e nyakago go sedimoša ka kgodišo ya dintlha le dikokwane tša motheo tše di laeditšwego karolong ya 195(1) ya Molaotheo ka tshepedišong ya setšhaba; go hlahla mabapi le tšhutišo le thomelo ya lebakanyana ya bašomi ka tshepedišong ya setshaba; go laola kgato ya go thibela bašomi go dira kgwebo le mmušo; go sedimoša ka dikgato tša maitshwaro le seriti tšeo di akaretšago tlhomo ya Lekala la Thušo ya Sethekniki ya Kgalemo le Seriti, Maitshwaro a Tshepedišo ya Setšhaba. Molaokakanywa o ama bašomi ba setšhaba ka maemong ka moka a mmušo.4 Bao ba thwetšwego mošomong4.1 Kabinete e amogetše go thwala batho ba ba letelago mošomong wa Boto ya Etšentshi ya Tlhabollo le Dikgwebopotlana (Seda) lebaka la mengwaga ye meraro:a) Ngaka Ivor Mzwandile Zwane (Modulasetulo)b) Nagaka Tebogo Job Mokgoro (leloko le e sego la phethiši)c) Morena Thakhani Makhuvha (molaodimogolo yo e sego wa phethiši)4.2 Kabinete e amogetše katološo ya konteraka ya mošomo ya Mohumagadi TE Radebe bjalo ka Mohlankedimogolophethiši wa Senthara ya Boithomedi ya Tirelo ya Setšhaba.4.3 Kabinte e amogetše katološo ya lebaka la mošomo ya maloko a 21 a Lekgotla la Afrika Borwa la Diprofešene tša Saense ya Tlhago lebaka la dikgwedi tše tshela:a) Ngaka CJ Augustynb) Morena N Baloyic) Profesa ELJ Breetd) Profesa NH Caseye) Ngaka F Dilikaf) Ngaka MM Dyasig) Ngaka JF Eloffh) Ngaka I Gledhilli) Morena OSD Garegaej) Morena P Govenderk) Morena TP Govenderl) Ngaka G Henrym) Ngaka BH Kochn) Morena BS Malokao) Ngaka P Matutup) Ngaka S Naidooq) Profesa BK Reillyr) Profesa HJ Siweyas) Ngaka ME Stalmanst) Profesa C Van der Westhuizenu) Ngaka G Botha.Dipotšišo:Phumla Williams (Seboleledi sa Kabinete sa Motšwaoswere)Mogala: 083 501 0139Issued by: Government Communications"
Pego ya kopano ya Kabinete ya la 6 Dibatsela 2013,7 Nov 2013,https://www.gov.za/statement-cabinet-meeting-6-november-2013,https://www.gov.za/nso/pego-ya-kopano-ya-kabinete-ya-la-6-dibatsela-2013,"07 Nov 20131. Maemo a kabinete ka ga merero ye e lego ditabeng ka seemong sa bjale1.1 Kabinete e amogetše pego ya Goldman Sachs, Mengwagasome ye Mebedi ya Tokologo, yeo e hlalošago ka botlalo mafelo a 10 ao Afrika Borwa e gatetšego pele sebopegong sa ona go tloga ka 1994 le mafelo a 10 ao naga e swanelago go tšea magato a ka pela mo go ona.Pego ke bohlatse bja kamogelo ya boitekolo bja naga bja mošomo wa mmušo ka noši gomme e tiiša dintlhakgolo tša ka moso tše di lego ka gare ga Leanotlhabollo la Bosetšhaba.Pego ke mothopo wa tshepho le tlhohleletšo gomme ke kgato ye bohlokwa poledišanong ya setšhaba ka nako ya ge Afrika Borwa e thomile go keteka Mengwaga ye 20 ya Tokologo.Mmušo o hlohleletša maAfrika Borwa go šomišana le go šoma ka maatla go dira gore Afrika Borwa e atlege le go feta le go lebiša maatla le dipoledišano tša bona go ditabana tše.1.2 Kabinete e amogela go hlongwa ga diyunibesithi tše pedi tše diswa go la Kapa Leboa le Mpumalanga, tša mathomo tša go agwa go tloga mola re fihlelelago temokrasi.Yunibesithi ya Mpumalanga e tla bula ka Pherekgong 2014. Katlego ye e laetša bohlokwa bjo mmušo le maAfrika Borwa ka moka ba bo beago thutong bjalo ka karolo ya tlhabollo ya setšhaba. Gape khamphase ye mpsha e tla kgontšha baithuti ba Mpumalanga go ithuta kgauswi le gae gomme e tla hlola bontši ba mediro ya ekonomi ye e tlogo šomela yunibesithi le setšhaba sa yona.Afrika Borwa e gatetše pele kudu kabelong ya ditirelo le diinstitšhušene tše mpsha ditšhabeng tša go hloka le go phaelwa thoko. Tshenyo ya diinstitšhušene tšeo e bušetša morago dipoelo tše kgolo tše re di fihleletšego mehleng ya temokrasi ya rena ye mpsha.1.3  Gape Kabinete e amogela tsebišo ya gore dipolante tša mohlagase tša Eskom Kusile le Medupi di tla aba mohlagase ka 2014.Go fehla mohlagase ngwaga wo o tlago ka dipolante tša mohlagase tša Kusile le Medupi e tla ba katlego ye nngwe ye kgolo ya tlhabollo ya naga gomme e tla laetša katlego ya mmušo phethagatšong ya lenaneo la tlhabollo ya mananeokgoparara ka bontši yeo e bopagoleswa ekonomi le setšhaba sa rena.Enetši ya go lotega e bohlokwa go badiriši ba intasteri le ba ka malapeng gomme e bula dikgonagalo tše diswa tša go godiša ekonomi – yeo e bego e ntše e le ntlhakgolo ya pušo ye go tloga ka 2009. Ka diprotšeke tše ntšintši tša mohuta wo tše di tšwelago pele go dikologa naga, Afrika Borwa e tšeere dikgato tša go balega tše bohlokwa gotee le mokgwa wa yona wo moswa wa kgolo, gomme maAfrika Borwa ka moka a swanela go keteka dikatlego tša rena.1.4  Kabinete e tumiša go saenelwa ga Kwano ka ga Protšeke ya Mohlagase wa Meetse ya Grand Inga, ke Mopresidente Jacob Zuma malobanyana ge a be a le Ketelong ya Semmušo go la Repabliki ya Temokrasi ya Congo. Protšeke ye e tla oketša phihlelelo ya mohlagase mo Afrika ebile e na le mehola ye mentši go tša temo, meepo le makala a mangwe ka seleteng sa Dinaga tše di Hlabologago tša Borwa bja Afrika (SADC).Ge dikgato ka moka di feleletše, protšeke e tla tliša mohlagase wa go tsošološwa go seripa sa kontinente ya Afrika. Protšeke ye e tla hlohleletša tlholo ya mešomo, tlhabollo ya mabokgoni le phetišetšo ya theknolotši dinageng tše di kgathago tema gomme e tla hola bašomiši ba intasteri le ba ka malapeng. Se se bohlokwa kgolong ya ekonomi le bophadišanong go kgabaganya selete sa SADC.1.5  Kabinete e hlohleletša maAfrika Borwa ka moka, kudu ba bannyane le bakgethi ba go tlo thoma, go phethagatša tokelo ya bona ya temokrasi ka go tšea kgato ya mathomo ya go ingwadišetša dikgetho ka la 9 le 10 Dibatsela 2013.Ntwa ya rena ya tokologo e šireleditše tokelo ya moAfrika Borwa o mongwe le o mongwe ya go ba bakgathatema ba mafolofolo ka temokrasing ya rena ye mpsha. Re ipiletša go maAfrika Borwa ka moka go hlompha histori ya rena le go tšwela pele go matlafatša bokgonthe bja temokrasi ya rena.Kabinete e ipiletša go bakgethi ka moka go kgonthišiša gore dikgetho tša 2014 di fihlelela palo ya godimo ya bakgethi, bjalo ka ge re bone dikgethong tše dingwe le tše dingwe go tloga ka 1994. Dikantoro ka moka tša Kgoro ya Merero ya Selegae di tla bulwa ka matšatši a boingwadišo go sepetša tshepedišo ya boingwadišo ka ditokomane tša maleba.1.6  Kabinete e leboga batšhedi ba motšhelo ba go feta dimilione tše 3,6 bao ba šetšego ba rometše dipego tša motšhelo go fihla ga bjale, go thuša mmušo go aba ditirelo tšeo di nyakegago kudu go kaonafatša maphelo a maAfrika Borwa ka moka. Afrika Borwa ke lefelo le le kaone kudu lehono go phala ka mo e bego e le ka gona ka 1994, ka lebaka la palo ya batho le dikhamphani tše di golago tšeo di ratago le go kgona go fa mmušo ditseka tša go thekga ditirelo le ditlabakelo ka ditšhelete.Kabinete e gopotša batšhedi ba motšhelo bao ba sa šaletšego morago go romela dipego tša bona tša motšhelo gore la 22 Dibatsela 2013 ke letšatši la mafelelo la batho la go romela dipego tša motšhelo ka elektroniki gobane ngwaga wa motšhelo wa 2012/13 o batamela ka lebelo.1.7  Kabinete e kgala ka bogale leuba la bjale la dikgaruru, tshenyo ya dithoto tša praebete le tša setšhaba le go thopa diphahlo go la Gauteng, Kapa Bohlabela le Kapa Bodikela. Kabinete e tumiša maphodisa ge a tsene bogare le go fediša dikgaruru.Tshenyo ya thoto ya setšhaba e tima ditšhaba ditirelo tša setšhaba tše di nyakwago kudu gomme e hlola morwalo wa tlaleletšo wa go fapoša methopo o bušetša le go mpshafatša ditirelo tše.Mmušo o ka se dumelele basenyi go senya meago le ditlabakelo fao ditirelo tša bohlokwa di abjago. Tshenyo ya ka boomo ga e thuše motho, gomme ga go kwagale go senya tirelo ye nngwe go kgopela ye nngwe.Ditšhaba di swanetše go lwantšha maiteko a basenyi a go thibela thuto ya bana ba rena ka go tšhošetša go hlakahlakanya ditlhahlobo.Re swanetše go aga ditšhaba fao re hlomphanago le go thušana, go ena le go tšhabana.1.8  Kabinete e laeditše hlobaelo ka dipego setšhabeng mabapi le Majuda a Afrika Borwa. Kabinete e amogela tokelo ya batho ba Palestina ya boipušo le tokelo ya Israele ya go ba ka lehlakoreng la pušo ya Palestina. Maiteko a bona a go hwetša tharollo ya thulano yeo e tla bago ya toka a swanela go tšwela pele. Setšhaba sa Majuda sa Afrika Borwa ga se a swanela go tšhoga selo. Mmušo ga se o beye kiletšo maetong a go ya Israele ka bahlankedi ba mmušo.1.9 Kabinete e amogela dikatlego tša baatlete ba Afrika Borwa bao ba bego ba phadišana malobanyana go Lebelo le le Telele la Toropokgolo ya New York, moo Moatlelete wa Boditšhabatšhaba wa Mogolofadi Ernst van Dyk a tšwilego maemong a bobedi ka karolong ya setulothethi sa bagolofadi, mola Lusapho April a tšwilego maemong a boraro ka legorong la lebelo la bao ba senago bogole la banna. Go tlaleletša, Don Oliver le Abraham Mouton ba feditše gare ga ba 60 ba mathomo ka karolong ya dibaesekele tša diatla.2.  Dipoledišano le diphetho tša bohlokwa tša Kabinete2.1 Kabinete e dumeletše Lekala la Bofofane la Badudi ba Afrika Borwa (SACAA) go šomišana le Mokgatlo wa Bofofane la Badudi ba Boditšhabatšhaba (ICAO) go swara Khonferentshe ya Mathomo ya Kalafo le Difofane tša Afrika ka Dibokwane 2014. E tla kopanya makala a taolo le Bahlankedi ba tša Maphelo ka tikologong ya diphofo go boledišana ka ditlhohlo tše di lebanego le lekala.Go swara tiragalo go tla thuša go godiša temogo le go hlohleletša Mebušo ya Afrika go abelana tshedimošo ka ga mošomo wa bašomi ba ka gare ga difofane, polokego ya bašomi ba ka gare ga difofane le banamedi ka sefofaneg le yona taolo ya polokego.3. Bao ba thwetšwego mošomongKabinete e amogetše go thwalwa mošomong ga batho ba ba latelago:3.1 Mohumagadi Kholofelo Glorious Sedibe o thwetšwe mošomong wa maemo a Motlatšamolaodipharephare: Mešomong ya Bolaodi le Boetapele ka Kantorong ya Khomišene ya Tirelo ya Setšhaba (OPSC).3.2 Boto ya Lekgotla la Dinyakišišo tša Saense le Botho (HSRC).a) Mohumagadi Nasima Badsha (Modulasetulo)b) Profesa Relebohile Moletsanec) Ngaka Botlhale Octavia Tema (o thwetšwe gape)d) Profesa Shireen Abdool Aziz Hassime) Profesa Lulama Qalinge (o thwetšwe gape)f) Profesa Adebayo Olukoshi (o thwetšwe gape)g) Profesa Amanda Lourens (o thwetšwe gape)h) Profesa Enrico Orlando Uliana (o thwetšwe gape)i) Ramolao Roshan Rai Dehalj) Ngaka Mark BussinDipotšišo di lebišwe go: Phumla Williams (Seboleledi sa Kabinete sa Motšwaoswere)Mogala wa kgokagano: 083 501 0139Issued by: Government Communications"
Pego ya kopano ya Kabinete ya la 20 Dibatsela 2013,21 Nov 2013,https://www.gov.za/statement-cabinet-meeting-20-november-2013,https://www.gov.za/nso/pego-ya-kopano-ya-kabinete-ya-la-20-dibatsela-2013,"21 Nov 20131. Maemo a Kabinete ka ga merero ye e lego ditabeng ka seemong sa bjale1.1. Kabinete e amogela palo ya godimo ya bakgethi ba ba kgotsofatšago dinyakwa tša go kgetha bao ba kwelego kgoeletšo ya go ngwadiša kgatong ya mathomo ya ngwadišo ka la 9 le 10 Dibatsela 2013. Bakgethi ba ba kgotsofatšago dinyakwa tša go kgetha bao ba sego ba ngwadiša ba gopotšwa gore lebaka la ngwadišo le tšwela pele go fihla go tsebišwa letšatšikgwedi la dikgetho tša go latela tša bosetšhaba.Kabinete e leboga mošomo wa Khomišene ye e Ikemego ya Dikgetho, gomme e dira boipiletšo go maAfrika Borwa ka moka go phethagatša tokelo ya ona ya go kgetha, yeo tlilego ka lebaka la ntwa ya rena ya tokologo le temokrasi.1.2. Lesolo la Matšatši a 16 a Twantšho ya Dikgaruru kgahlanong le Basadi le Bana le tla thoma ka la 25 Dibatsela go fihla ka la 10 Manthole 2013 ka fase ga kgwekgwe ya go re: “VIKELA MZANSI – Kwanele: Ditšhaba di kopane go thibela dikgaruru kgahlanong le basadi le bana.”Kabinete e dira boipiletšo go maAfrika Borwa ka moka go šomiša sebaka se go tsošološa boineelo bja rena, go fediša maitshwaro a mašoro le nyenyefatšo ya batho ka batho ba bangwe setšhabeng sa rena le go neela leswa naga ya rena ditokelong tše di sa hlaolego basadi le bana.1.3. Motlatšamopresidente Kgalema Motlanthe o tla eta pele keteko ya Letšatši la Lefase la AIDS go la Mkhondo, Seleteng sa Gert Sibande, Mpumalanga, ka la 1 Manthole 2013 ka fase ga kgwekgwe ya go re: “Hlalefa. Dira diteko. Bolla.”Sebaka se tla šomišwa go tsebiša setšhaba ka dikgato tša mmušo tša go lwantšha leuba, go matlafatša lesolo, le go matlafatša dikgato go oketša magato a go fokotša leuba. Se se amantšhwa le Peakanyo ya Leano la Bosetšhaba ya HIV le AIDS 2012-2016.Letšatši le la Lefase la AIDS gape le tla šomišwa go tsošološa lesolo la Diteko le Dithobamatswalo tša HIV (HTC) le go thakgola lesolo la Lebollo la Banna la Sebjalebjale.Kabinete e dira boipiletšo go maAfrika Borwa ka moka go tsenela thobalano ya go bolokega; go dira diteko tša HIV bonnyane gatee ka ngwaga gore ba tšee diphetho ka kwešišo ka ga magato a thibelo, kalafo, tlhokomelo le thekgo; le go banna le bašemane go šomiša ditirelo tša lebollo la banna la sebjalebjale.MaAfrika Borwa a swanetše go bapala karolo ya ona le go kopantšha leano la ABC (Kilo, tshepagala, šomiša khontomo) bjalo ka tsela ya bophelo.1.4. Kabinete e boletše ka phethagatšo ya bogale ya melato ya sephethephethe bjalo ka karolo ya Lesolo la Sehla sa Keresemose – Fihla o Phela – ka fase ga kgwekgwe ya go re ‘Mmogo re ka Boloka Dimilione tša Maphelo,’ gomme e dira boipiletšo go bašomiši ba tsela ka moka go ba le maitshwaro a go kwešiša ka botlalo gore dikotsi tša dikoloi di senya maphelo.1.5. Kabinete e leboga kgatelopele ye e dirilwego ka mokgwa wa tšhomišano ya dientšentshi wo o šomišitšwego go tšea magato bjalo ka ditsenogare tša Mopresidente ka Mopitlo 2013 kua Eldorado Park, go fediša dintwa tša digongwana le diokobatši, le ditlhohlo tša go ama leago le ekonomi.Ka lebaka la se go swerwe batho ba 1 431, ba 1 098 ba emetše go šekišwa; ba 1 095 ba filwe peila, ba bararo ba sa le hlokomelong ya maphodisa gomme ba 289 bonwe molato wa bosenyi.Kabinete e ipiletša go ditšhaba go tlogela setlwaedi sa go hlohleletša bosenyi goba go itšeela molao matsogong, gobane se ga se molaong ebile se kgatha tema maitshwarong a bosenyi. Kabinete e hlohleletša ditšhaba go šomišana le maphodisa go ntšha ka medu borakgwebo le barekiši ba diokobatši bao ba gakatšago mediro ya bosenyi.1.6. Kabinete e rometše mantšu a hlobošo go malapa le bagwera ba bao ba hlokofetšego ka lebaka la go phuhlama ga moago go la Tongaat, KwaZulu-Natal; gomme e lakaletša bao ba gobetšego pholo ya ka pela.Kabinete e gateletše gore go na le melao ya bašomi yeo e šireletšago ditokelo tša bašomi gomme e kgadile ka bogale bao ba rwelego maikarabelo a kotsi. Kabinete e phegeletše gore taba ye e šalwe morago ka šedi ye kgolo.1.7. Kabinete e amogetše pulo ya Senthara ya Segopotšo ya Nelson Mandela. Senthara ye e swere tše dingwe tša methopo ya bohwa ye bohlokwa kudu yeo e lotilwego ka botlalo bophelo le dinako tša Tata Nelson Rolihlahla Mandela.Methopo ye ke karolo ye bohlokwa ya bohwa bja rena bja setšhaba, kudu bohwa bja tokologo ya rena. Ke lehumo la naga ya rena gomme le swanelwa ke go babalelwa.Mmušo o tla tšwela pele go hlompha Nelson Mandela le boetapele bja mehleng ya gagwe bakeng sa tema ye kgolokgolo ye ba e kgathilego tokologong ya rena.1.8. Kabinete e leboga thakgolo ye e tšwelago pele ya lenaneo la mananeokgoparara a setšhaba la ditrilione tše ntši tša diranta ka Khomišene ya Mopresidente ya Peakanyo ya Mananeokgoparara ye e etilwego pele ke Mopresidente Jacob Zuma.Pulo ya Letamo la Spring Grove ka Mopresidente e beakanyeditšwe go kgatha tema koketšong ya kabo ya meetse go mebasepala ye tshela, e bang wa Toropokgolo ya eThekwini, wa Selete sa uMgungundlovu, wa Selegae wa Msunduzi, wa Selegae wa Ugu, le Mebasepala ya Selegae ya Sisonke le iLembe.Mmušo o beeleditše go feta R1 bilione ka protšekeng, yeo gape e beakanyeditšwego go hlola mešomo. Nakong ya kago ya letamo go thwetšwe palomoka ya batho ba 960.1.9. Mopresidente Jacob Zuma o tla etela Mmasepala wa King Sabatha Dalindyebo, Profenseng ya Kapa Bohlabela, ka la 22 Dibatsela 2013 bjalo ka karolo ya Lenaneo la Bolekodi la Mopresidente la Siyahlola.Le le tla akaretša ketelo ya Mthatha go lekola dikaonafatšo tša boemafofane le tše dingwe tša diprotšeke tša mananeokgoparara a mopresidente tikologong yeo. Mthatha e tsebišitšwe bjalo ka Lefelo la Kgato ya Mopresidente ya Khuetšo ya Godimo ya Lebelo ka 2009 gomme maikemišetšo a dikgato ke go šogana le ditšhalelomorago tša mananeokgoparara le ditlhohlo tša kabo ya ditirelo, go tsošološa Mthatha ka botlalo.Gape Mopresidente o tla lekola ka sebele kgatelopele ye e dirilwego diprotšekeng tša mananeokgoparara a mmušo mabapi le kabo ya meetse, mohlagase le ditsela tikologong yeo.Go tšhuma wo o tla dirwago ke Mopresidente Jacob Zuma kua setišing sa fasana sa Thornhill o tla aba maatla a mararankodi go šogana le tšhalelomorago ya malapa a 25 000.1.10. Mopresidente Jacob Zuma o tla tšea Leeto la Semmušo go ya Accra, Ghana, go thoma ka la 26 go fihla ka la 27 Dibatsela 2013. Ketelo e tla tiišetša kamano ya dinaga tša rena ka bobedi ya go tia ye re nago nayo le Ghana le go godiša kgwebišano ya ka gare ga kontinente.1.11. Mopresidente Jacob Zuma o be a laleditšwe go ba modulasetulo wa Khomišene ya Bosetšhaba ya Dinaga tše Pedi ya Afrika Borwa le Botswana (BNC) ka la 21 Dibatsela 2013.Se se tla matlafatša tšhomišano le dikamano tša dinaga ka bobedi gare ga dinagabaagišani tše pedi. Kopano ye ya BNC ya ngwaga ka ngwaga maemong a Dihlogo tša Dipušo e hlomilwe ngwagola go godiša maemo a Khomišene ya Tšhomišano ya Moyagoile ya Mohlakanelwa le Khomišene ya Tšhomišano ya Moyagoile ya Mohlakanelwa ka ga Sešole le Tšhireletšo.1.12. Kabinete e amogela go kgethwa ga Afrika Borwa ka go Lekgotla la Ditokelo tša Botho la Ditšhabakopano (ka la 12 Dibatsela 2013). Paka ya rena e thoma ka la 1 Pherekgong 2014 yeo e diregago ka nako e tee le moketeko wa naga wa Mengwaga ye 20 ya Tokologo. Se se tiišetša gape boineelo bja rena phihlelelong ya ditokelo tša botho sa badudi ba rena ka moka, badudi ba kontinente ya Afrika le badudi ba lefase.1.13. Kabinete gotee le setšhaba sa boditšhabatšhaba e leboga gagolo Mekgatlo ye e sego ya Mmušo yeo e kgathilego tema kimollong ya thušo ya tšhoganetšo ya boditšhabtšhaba go bao ba amilwego ke Typhoon Haiyan go la Philippines.Moya wa Botho o tla kgatha tema go fokotša masetlapelo a batho ba Phillipines nakong ye e boima.1.14. Kabinete e amogela tsebišo ya katlego ye nngwe gape bophelong bja Protšeke ya Kaonafatšo ya Ditsela tša Maphefo tša Gauteng, tša go ba le dikgorwana tša tefišo dikarolong tše di kgethilwego tša Ditsela tša Maphefo tša Gauteng go thoma ka la 3 Manthole 2013.Baotledi ba dikoloi bao ba sego ba ngwadišetša dikgorwana tša tefišo ba hlohleletšwa go dira bjalo, go netefatša gore ba kgotsofatša dinyawa tša ditefišo tše di fokoditšwego.1.15. Kabinete e leboga Kgoro ya Saense le Theknolotši le ya Thuto le Tlhahlo ya Godimo gape le Yunibesithi ya Theknolotši ya Cape Peninsula ge di dirile histori ka go thakgola CubeSat ya mathomo ya naga, ka la 21 Dibatsela 2013, go la Russia.Sathelaete, yeo e abago tshedimošo ya boso ya sekgoba se bohlokwa, e laetša bokgoni bja Afrika Borwa ka lekaleng la saense ya sekgoba le theknolotši.1.16. Kabinete e amogetše go kgethwa ga Tona ya Thuto ya Motheo Angie Motshekga bjalo ka Modulasetulo wa Khosotiamo ya Bohlabela le Borwa bja Afrika ya Boleng bja Thuto ya Tekolo (SACMEQ) nakong ya Khonferense ya Kakaretšo ya UNESCO ya bo37; se se matlafatša tshepho go tshepetšo ya rena ya thuto le diinstitšhušene.Morero wa SACMEQ ke go dira dinyakišišo tše di kopantšwego le mediro ya tlhahlo yeo e tlogo okeletša babeakanyi ba thuto le banyakišiši menyetla ya go amogela tlhahlo ka mabokgoni a sethekniki ao a nyakegago go lekola, sekaseka, le go bapetša dipeelano tša kakaretšo tša go tsena sekolo le boleng bja thuto ya motheo.1.17. Kabinete e lebogile Tona ya Thuto le Tlhahlo ya Godimo, Blade Nzimande ge a etile pele kopano ya Ditona tša Thuto tša BRICS yeo e fihleletšego diphetho tša makgoraditsela.Kopano e beakantšwe go ya ka dikwano tša Tulo ya bo37 ya khonferentshe ya Kakaretšo ya UNESCO. Ditaba tše go boledišanwego ka tšona di be di akaretša: Matlafatšo ya tšhomišano gare ga diyunibesithi tša BRICS, dikamano le neeletšano ya tsebo.Ditona di kwane ka nyakego ya go hloma mokgwa maemong a godimodimo a sepolotiki le a sethekniki go rulaganya le go phethagatša mafelo ao a hlaotšwego a tšhomišano ao a tlogo rulaganywa ke Afrika Borwa bjalo ka Modulasetulo wa bjale wa BRICS. Gape go bile le kwano magareng ga dinagamaloko tše hlano ka moka ka ga bohlokwa bja go oketša tšhomišano gare ga BRICS le UNESCO go tša thuto.1.18. Kabinete e amogetše pego ya naga ya Afrika Borwa go Unesco gore batho ba bagolo ba maAfrika Borwa ba dimilione tše 3,3 ba feditše dithuto tša Lesolo la go Bala le go Ngwala ka Bontsi la Kha Ri Gude. Se se batameta Afrika Borwa kgauswi le go fihlelela boineelo bja yona bja Ditšhabakopano: Thuto go Bohle boikgafo bja go fokotša palo ya ba ba sa kgonego go bala le go ngwala ka seripa ka 2015. Lesolo le thakgotšwe ka Dibokwane 2008, ka maikemišetšo a go thuša batho ba bagolo ba dimilione tše 4,7 ba ka godimo ga mengwaga ye 15 gore ba kgone go bala le go ngwala le tsebo ya dipalo ka le lengwe la maleme a semmušo a 11.1.19. Kabinete e lebogišitše bathopasefoka ba Difoka tša Mathomo tša Bothakga tša Batho Pele tša Bosetšhaba tšeo di tiišetšago boprofešenale, tebogo, amogela le go hlohleletša bothakga ka Tirelong ya setšhaba le go netefatša gore e fihlelela maemo a godimo.1.20. Kabinete e lebogile dipapadi tše di botse tša malobanyana ka Bafana Bafana, Proteas le Springbok gape e lebogišitše Itumeleng Khune yoo a tsebišitswego go ba Naletšana ya Dipapadi ya Afrika Borwa 2013. Go gatelela gore re setšhaba sa bathopasefoka, Kabinete e amogetše gore Afrika Borwa e tsogile e thabile mesong ya Laboraro morago ga phenyo ya 1-0 ya Bafana Bafana kgahlanong le Spain. Kabinete e dira boipiletšo go maAfrika Borwa ka moka go bapala karolo ya bona ya thekga dihlopha tša rena tša bosetšhaba.1.21. Kabinete e filwe pego ke Sehlopha sa Tšhireletšo le Thibelo ya Bosenyi sa Toka (JCPS) ka pego ya Mošireletši wa Setšhaba ka ga magato a tšhireletšo legaeng la Mopresidente Jacob Zuma go la Nkandla. Kabinete e begetšwe gore kopano ya mmuso le Mošireletši wa Setšhaba ka ga taba ye e theilwe godimo ga tšhireletšo ya Hlogo ya Pušo. Gape Kabinete e begetšwe gore pego ya sehlophatšhomo sa mmušo ka ga dikaonafatšo tša tšhireletšo kua Nkandla e rometšwe go Komiti ya Nakwana ya Mohlakanelwa go tša Bohlodi yeo ka morago e gatišitšego Pego ya yona ya go Ikgetha godimo ga taba ye. Sehlophatšhomo sa mmušo se begetše Komiti ya Nakwana ya Mohlakanelwa go tša Bohlodi gore ga go na bohlatse bja gore Kgoro ya Mešomo ya Setšhaba e lefetše kago ya dintlo tša Mopresidente. Ditona go tšwa Sehlopheng sa JCPS di memilwe kopanong ye ya Kabinete gomme ba gona go araba dipotšišo godimo ga taba ye.2. Dipoledišano le diphetho tša bohlokwa tša Kabinete2.1. Kabinete e amogetše sengwalwa sa tšhišinywa sa Thuto le Tlhahlo tša ka morago ga go Tsena Sekolo: “Go aga Mokgwa wa Tlhahlo le Thuto ya ka Morago ga Sekolo ye e Kopantšwego ye Botse ya go Katološwa”.Sengwalwa tšhišinywa se laetša maano a go oketša kabo ya bjale ya thuto le tlhahlo mo Afrika Borwa. E laetša go kaonafatša boleng, go kopanya dikgokaganyi tša go fapana tša mokgwa wa ka morago ga go tsena sekolo, gape le go laetša mekgwa yeo bengmošomo bobedi ka makaleng a praebete le a setšhaba ba ka bapalago karolo ya bohlokwa tlholong ya sehlopha sa bašomi ba go ba le bokgoni.Pampiri e gatelela kgolo le mešomo ya kakaretšo yeo e lego bohlokwa go Leanotlhabollo la Bosetšhaba (NDP).Kgoro ya Thuto le Tlhahlo ya Godimo e tla fa pego ya go tswela pele.2.2. Kabinete e lebogilwe ka ga pego ya Komiti ya Ditona ka ga Tshekaseko ya Thekgo ya Diyunibesithi ka Matlotlo ebile e dumetše gore pego e lokollwe gore setšhaba se dire ditshwayotshwayo ka ga diyunibesithi.Thekgo ya diyunibesithi ka matlotlo ga e fapane le ditlhohlo tše dingwe ka kakaretšo tše naga e lebanego natšo, gomme e akaretša go šogana le seemo sa diinstitšhušene tše di bego di sa fiwe menyetla peleng mola e netefatša gore diphetogo tše di dirwago dikabong tša ditlabakelo ga e thibele bokgoni bja diyunibesithi tše di nago le menyetla go dula di amogelwa maemong a boditšhabatšhaba ebile di kgona go phadišana.2.3. Kabinete e amogetše Leano la Payo-Ekonomi la Afrika Borwa.Leano la Payo-ekonomi ke leano le le theilwego godimo ga saense go bea payo ya boithomelo bjalo ka lekala la bohlokwa la dikgoro tša go fapana. Gape le dira boipiletša bja kamano ya kgauswi le intasteri go netefatša gore payotheknolotši le payo ya boithomelo di kgotsofatša kudu dinyakwa tša mmaraka le gore di hwetša tirišo ye bonolo ka mo Afrika Borwa.Leano la Afrika Borwa la Payo-ekonomi le abela ekonomi ye mpsha maatla a ekonomi ao morago a tlogo aba motheo wa kgolo ya ka moso.2.4. Kabinete e amogetše go phethagatšwa ga Tšhišinyo ya Kgato ya Godimo ya Lenaneo la Katološo ya Mešomo ya Setšhaba (EPWP) ya Kgato ya 3 (2014-2019). Thakete ya kakaretšo ya dimilione tše 7.5 tša dibaka tša mešomo mo lebakeng la mengwaga ye mehlano (2014/15 – 2018/19) e theilwe godimo ga thakete ya Mananeo a Setšhaba a Mešomo a a laeditšwego ka gare ga NDP.Kabinete e amogetše go hlongwa ga Khomišene ya Mopresidente ya Thulaganyo ya Mešomo ya Setšhaba ya Mopresidente go rulaganya le go bega ka ga mananeo a setšhaba a mešomo. Se se tla kopanywa le Khomišene ya Thulaganyo ya Mananeokgoparara ya Mopresidente.Maikemišetšo a EPWP ke go oketša seabe sa yona go šogana le ditlhohlo tše di menaganego gararo tša bohloki, bohlokatiro le go se lekane. Phuhlamo ya bjale ya ekonomi e hueditše gampe mešomo ya ka mo nageng gomme e okeditše bohlokwa bja EPWP bjalo ka protšeke ye kgolo ya mmušo ya go kgatha tema hlabollong le phokotšong ya bohlokatiro.2.5. Kabinete e amogetše go hlagišwa ga Sedirišwa sa Phetošo ya Molaotheo wa Mokgatlo wa Mešomo wa Boditšhabatšhaba, 1986, ka Palamenteng e tiišeletšwa.Maikemišetšomagolo a Phetošo ye e šišintšwego ke go dira gore boleloko bja Lekgotlakemedi la Mokgatlo wa Mešomo wa Boditšhabatšhaba bo akaretše le go feta ka go aba mokgwa wa go thwala woo o šetšago dikgahlego tša tšeokrafi, ekonomi le leago tša dihlopha tša yona.Go ya ka tšwetšo pele ya morero wa Afrika le gore ge Phetošo ya Molaotheo ya 1986 e ka thoma go šoma, Afrika Borwa e ba seemong se se botse go ya ka dika tša go ikgetha bjalo ka ge go laeditšwe ka gare ga sedirišwa, go kgethwa setulong sa moyagoile.2.6. Kabinete e hlokomedišitše kamogelo ya Dikeletšo ka ga Lebato la Tšhireletšo ya Leago ka Mokgatlo wa Mešomo wa Boditšhabatshaba ebile e amogetše le tlhagišo ya Dikeletšo ka Palamenteng gore di tiišeletšwe.Mokgwa wa Lebato la Tšhireletšo ya Leago ke sehlopha se se kopantšewego sa dipholisi tša leago tše di ngwadilwego go tiišetša tšhireletšo ya letseno le phihlelelo ya ditirelo tša leago tša bohlokwa ka bohle, le beile šedi ye kgolo go dihlopha tše di ka angwago gampe le go šireletša le go matlafatša batho go kgabaganya saekele ya bophelo.2.7. Kabinete e dumeletše Afrika Borwa go ba monggae wa Khonferentshe ya Phadišano ya Boditšhabatšhaba ya BRICS ya bo4 ka 2015Khonferentshe e fa foramo sebaka sa go abelana dikgopolo magareng ga dientšentšhi tša phadišano le baeletši ba ba e sego ba mmušo go tšwa dinageng tša BRICS. Se se matlafatša dikamano tša seintitšhušene tšeo di išago go tšhomišano ya boditšhabatšhaba ye kaone gare ga maloko a. E ba gona mengwaga ye mengwe le ye mengwe ye mebedi gomme e swarwa ke Baetapele ba Phadišano ba dipušo tša maloko a BRICS.2.8. Kabinete e amogetše go hlagišwa ga Pholisi ya Thwalo ya Bahlankedi ba Phatlalatšo ya Dithoto ka Maseterata wa Kgorotsheko ya Godimo Palamenteng le kgatišo ka gare ga Kuranta ya Mmušo.Šedi ya Pholisi ke go godiša go se fetoge, toka, go se ute le phihlelelo ya tekano ya batho ba bego ba sa fiwe dibaka peleng ke kgethollo ye e bego e se ya loka. Maseterata wa Kgorotsheko ya Godimo ka dikantorong tša go fapana tša Maseterata pele di be di na le maatla a go tšea sephetho di le letee go ya ka tlhathollo ya molao phethagatšong le tshepedišong ye e tlago latelwa ka dikantorong tša bona.2.9. Kabinete e amogetše tiišetšo ya 3 Dibatsela go fihla ka la 3 Manthole bjalo ka Kgwedi ya Lesolo la Ditokelo tša Bagolofadi la Bosetšhaba gomme e tsebišitše semmušo 3 Manthole go ba Letšatši la Bosetšhaba la Batho ba go ba le Bogolofadi.Kgwedi ya Lesolo la Ditokelo tša Bagolofadi la Bosetšhaba, le le felelago ka Letšatši la Bosetšhaba la Batho ba ba nago le Bogolofadi, le abela naga sebaka sa go laetša le go keteka kgatelo pele ye e dirilwego ka go fa bagolofadi sebaka sa go swana sa go fihlelela thuto, mošomo wa mokaone, maphelo, tlhabollo ya metsemagae le tikologo ya go bolokega le go šireletšega, magareng a tše dingwe.2.10. Kabinete e amogetše tlhamo ya khoine ya Khamphani ya Minti ya Afrika Borwa ya keteko ya kgoboketšo ya khoine ya 2013 le phatlalatšo ya khoine tša R2a) Khoine ya Phatlalatšo ya R2: “Segopotšo sa Mengwaga ye 100 ya Union Buildings”b) Khoine ya Keteko ya Kgare ya Silibere ya R2: “Segopotšo sa Mengwaga ye 100 ya Union Buildings”c) Molokeloke wa Dikhoine tša Protea wa 2013: “Bophelo bja Mogale: NR Mandela” (bobjana).2.11. Gape Kabinete e amogetše ditlhamo tša keteko ya kgoboketšo ya dikhoine ya  2014 le ditlhamo tša dikhoine tša phatlalatšo:a) Molokeloke wa Dikhoine tša Protea : “Bophelo bja Mogale: NR Mandela” (thuto)b) Molokeloke wa Dikhoine tša Tlhago: “Batsomi ba Bošego”c) Molokeloke wa Dikhoine tša Gauta tša R1: “ Bommamodula ba Afrika Borwa”d) Molokeloke wa Dikhoine tša Gauta tša R2: “Kutullo ya Gauta mo Afrika Borwa”e) Molokeloke wa Dikhoine tša Silibera tša Teke le Kgare: “Ditimela tša Afrika Borwa”f) Molokeloke wa Dikhoine tša Silibera tša Seteling: “Mafelo a Lewatle ao a Šireleditšwego a Afrika Borwa”g) Khoine ya Segopotšo ya Gauta ya R200: “Mengwaga ye 20 ya Tokologo”h) Khoine ya Kgare ya Segiopotšo ya Silibera ya Seteling ya R2: “Mengwaga ye 20 ya Tokologo”i) Khoine ya phatlalatšo ya R5: “Mengwaga ye 20 ya Tokologo”.Ditlhamo tša dikhoine gotee le Dipego tša tšona di tla gatišwa ka gare ga Kuranta ya mmušo. Morago ga fao dikhoine di tla tšweletšwa le go rekišwa ka mokgwa wa setlwaedi.3. Bao ba thwetšwego mošomong3.1. Kabinete e amogetše go thwalwa mošomong Mohumagadi Gugulethu Brightness Nokukhanya Khoza maemong a Molaodi wa Lekala la Difofane tša Selegae la Afrika Borwa.3.2. Kabinete e amogetše go thwalwa ga batho ba ba latelago mošomong go Boto ya Koporase ya Dipeeletšo tša Setšhaba (PIC):a) Morena Roshan Morar (thwalo ya bobedi)b) Morena Sebenzile Patrick Mngconkola (thwalo ya bobedi)c) Mohumagadi Dudu Hlatshwayod) Mohumagadi Sibusisiwe Nkosinomusa Ngubanee) Morena Trueman Tandabantu Goba.3.3. Kabinete e amogetše go thwalwa mošomong ga batho ba ba latelago go Boto ya Koporase ya Inšorense ya Diromelwantle tša Afrika Borwa:a) Morena Motshoanedi Johannes Lesejane (Modulasetulo wo a thwetšwego gape)b) Mohumagadi Vuyelwa Viola Matsiliza (Balaodibagolo ba e sego ba phethiši)c) Mohumagadi Fagmeedah Petersen (Balaodibagolo ba e sego ba phethiši)d) Mohumagadi Siobhain O’Mahony (Balaodibagolo ba e sego ba phethiši).Dipotšišo:Phumla Williams (Seboleledi sa Kabinete sa Motšwaoswere)Mogala: 083 501 0139Issued by: Government Communications"
Pego ya kopano ya Kabinete ya la 4 Manthole 2013,5 Dec 2013,https://www.gov.za/statement-cabinet-meeting-4-december-2013,https://www.gov.za/nso/pego-ya-kopano-ya-kabinete-ya-la-4-manthole-2013,"05 Dec 20131. Maemo a Kabinete ka ga merero ye e lego ditabeng ka seemong sa bjale1.1. Kabinete e lebogišitše Kgoro ya Thuto ya Motheo, dihlogo tša dikolo, barutiši le Baithuti ka ga go ruma ka katlego ditlhahlobong tša Setifikeiti sa Bosetšhaba sa Marematlou sa 2013.Kabinete e amogela tokollo ya Diteko tša Bosetšhaba tša Ngwaga ka Ngwaga tša 2013 lehono, 4 Manthole 2013, yeo e lego seelo se se botse seo se thušago Kgoro ya Thuto ya Motheo go ela hloko kgatelopele ya dipoelo tša go ithuta le go kaonafatša boleng bja thuto.Kabinete e tumiša Kgoro ya Thuto ya Motheo le Khomišene ya Mopresidente ya Peakanyo ya Mananeokgoparara (PICC) ka ga kgato ye e gatetšego pele ya kabo ya dipuku tša go bala, dipukutšhomo, thoto ya ka phapošing, le go neelana ka sekolo se setee ka beke go tloga ka 22 Mosegamanye 2013, bjalo ka Lenaneo la Mananeokgoparara a Bosetšhaba.1.2. Kabinete e amogetše thakgolo ya Moepo wa Kepo wa Stanley Nkosi wa Khamphani ya Mankanese ya Kgalagadi Hotazel, Kapa Leboa, woo e lego polante ye kgolokgolo ya tšhilo ya mankanese lefaseng. Se se bopa karolo ya sehlopha sa diprotšeke tše di sepetšwago ke PICC, ye e etilwego pele ke Mopresidente Jacob Zuma. Ka protšeke ye, Kapa Leboa e bile le letseno la go ka ba R6,5 bilione, mo mengwageng ye mene, ka mešomo ya thwii ya go balelwa go 3 000 ye e hlotšwego, le mabokgoni a a hlabollwago magareng a baswa ba ka gare ga naga.1.3. Mopresidente Jacob Zuma o tla etapele Letšatši la Poelano ka la 16 Manthole go la Meago ya Pušo ka fase ga kgwekgwe ye e rego: “Go aga setšhaba, Kamano ya Leago le Poelano.”Moketeko o lebane le segopotšo sa mengwaga ye 100 ya Meago ya Pušo bjalo ka tulo ya mmušo. Sehlwaseeme sa Mopresidente wa maloba Nelson Mandela, mogale tokologong le poelanong ya naga ya rena, se tla bulwa Meagong ya Pušo bjalo ka karolo ya segopotšo. Kabinete e dira boipiletšo go maAfrika Borwa go šomiša letšatši le go laetša dikgato tša go makatša tše re di tšerego bjalo ka setšhaba gore re phedišane le go šomišana.1.4. Motlatšamopresidente Kgalema Motlanthe o tla eta pele Kopano ya Bobedi ya Boetapele bja Mmušo kua go Senthara ya Dikopano ya Boditšhabatšhaba ya CSIR, Pretoria go tloga ka la 10 go fihla ka la 12 Manthole 2013. Kopano ye e tla kopantšha balaodibagolo go tšwa maemong a mararo ka moka a mmušo, ka maikemišetšo a go kaonafatša kwešišano ka ga karolo ya Tirelo ya Setšhaba go kgotsofatša dinyakwa tša motheo tša maAfrika Borwa le go eta pele tlhabollo ya ekonomi ya rena.1.5. Mopresidente Jacob Zuma o etelwa ke Kgoši ya Federešene ya Malaysia, Tuanku Abdul Halim Mu'adzam Shah, ka Ketelo ya Semmušo kua Meagong ya Pušo ka la 10 Manthole 2013. Ketelo ya Semmušo e tla matlafatša dikamano tša rena tša ekonomi le sepolotiki tša dinaga ka bobedi, le go ba bjalo ka sebaka sa go tšwetša pele Morero wa rena wa Afrika.1.6. Kabinete e boletše ka polelo ya Tona ya Mešomo ya Setšhaba ka pego ya Sehlophatšhomo sa Ditona ka ga dikaonafatšo tša tšhireletšo lapeng la Mopresidente la Nkandla. Kabinete e amogetše ditšhišinyo gomme e laetše gore pego e lokollelwe setšhaba. Ditona tša Sehlopha sa Tšhireletšo le Tona ya Mešomo ya Setšhaba ba tla swara kopano ya bobegaditaba ka Labobedi, 10 Manthole 2013.1.7. Kabinete e amogela dipoelo tša Foramo ya Bobedi ya Toropofatšo ya BRICS le Foramo ya Boraro ya Tšhomišano ya Pušoselegae le Segwera sa Ditoropo. Foramo e lebišitše kudu go nyako ya maemo a go fapana a mmušo go matlafatša poledišano le tšhomišano ka mafelong a mananeokgoparara, tlhabollo ya setšhaba, ekonomi ya polokego ya didirišwa, dineelano tša setšo, peeletšo le phetišetšo ya theknolotši.1.8. Kabinete e amogela ditšhaba tša maAfrika tše 16 le bathekgi ba bona ba ba kgathago tema ka go Phadišano ya Boraro ya Bosetšhaba ya Dinaga tša Afrika ya Bodipa gare ga 11 Pherekgong le 1 Dibokwane 2014 mo Afrika Borwa. Go ba monggae wa diphadišano go tla dumelela Afrika Borwa go tšwela pele go aga bohwa bja Sebjana sa FIFA sa Lefase sa 2010 le Sebjana sa Afrika sa Ditšhaba, gape le go matlafatša kamano ya leago le boikgantšho bja setšhaba.Phadišano gape e tlišetša maAfrika Borwa dibaka tša go laetša naga ya rena bjalo ka lefelo la peeletšo, kgwebo le boeti tše di thabišago.1.9 Mo sehleng se sa maikhutšo, mmušo o eta pele molokoloko wa masolo a go fapana ka tšhomišano le Makala ka moka a setšhaba go netefatša go ba gona ga maikarabelo le maitshwaro a go bolokega. Se segolo gare ga tše ke Masolo a Mekgwaphelo ya go loka, Fihla o Phela, Matšatši a 16 a Twantšho le Letšatši la AIDS la Lefase.Mo lebakeng le ponagalo ye e oketšegilego ya bahlankedi ba phethagatšo ya molao maphekong a tsela le masolo a phuruphutšo nageng ka bophara a tla netefatša gore maAfrika Borwa a bolokegile. Badiriši ba ditsela ba gopotšwa go se nwe le go otlela ka nako e tee, goba go nwa le go sepela ka nako e tee. Bao ba bonwago molato wa go se obamele melawana ba tla lebana le molao ka botlalo.1.10 Kabinete e dira boipiletšo go maAfrika Borwa ka moka go leka ka gohlegohle go netefatša gore bana ba rena ba hlokometšwe ebile ba kgole le kotsi. Ke mošomo le maikarabelo a batswadi, bahlokomedi le setšhaba go netefatša polokego ya bana ba rena, kudu mo lebakeng le le tlago.1.11 Ka ge ye e le kopano ya mafelelo ya Kabinete ya 2013, maloko a Khuduthamaga a lakaletša maAfrika Borwa ka moka sehla sa keresemose sa maikhutšo, khutšo le polokego. Kabinete e dira boipiletšo go rena ka moka bao re ka kgonago, go pethagatša Botho ka go thuša batho le malapa ao a sa kgonego go iphepa, le go laetša kwelobohloko bjalo ka setšhaba seo se hlokomelanago le go hlomphana.2. Diphetho tša bohlokwa tša Kabinete2.1 Kabinete e amogetše Pholisi ya Bokgontšhakgokagano ya Bosetšhaba, Leano le Peakanyo tše di bitšwago Afrika Borwa Kgokagana. Se se tla kgatha tema ye kgolo kgolong ya ekonomi, tlhabollong le tlholong ya mešomo. Maikemišetšo a kakaretšo ke go fihlelela lebelo la go taonelouta la palogare la lefase lohle la 100 mbps ka 2030. Go fihlelela tebanyo ye ka mokgwa wa kgatelopele, go na le ditebanyo tše di sekasekwago go thoma ka modiriši wa magareng yo a itemogelago lebelo la 5 mbps le le tlago fihlelelwa ka 2016 gomme le hwetšagala go batho ba 50% le go 90% ka 2020. Ditebanyo gape di a bewa bakeng sa dikolo le dikliniki le bokgokagano bja lekala la setšhaba. Tlhabollo ya lebelo ya theknolotši ya sekgontšhakgokagano e ra gore ditebanyo tše di tla sekwasekwa ngwaga ka ngwaga.2.2 Kabinete e amogetše go ngwalwa ga Sengwalwa sa Ditšhišinyo tša Mathomo sa Bosetšhaba sa Pholisi ya Theknolotši, Dikgokagano le Tshedimošo (ICT) ye e Kopantšwego ka kuranteng ya mmušo go boledišana le setšhaba. Sengwalwa sa Ditšhišinyo tša Mathomo se šogana le nyakego ya go fetola dipholisi le melawana go akaretša diphetogo tša lebelo tša ICT mengwageng ya lehono. Magareng a ditabana tše e di lebantšego ke dikgokagano tša mogala, ditirelo tša kgašo le poso. Ditheeletšo tša setšhaba di tla swarwa mathomong a ngwaga wo o tlago.2.3 Kabinete e amogetše diphetošo tša Pholisi ya Khudušo ya Kgašo go ya go Ditšitale tša go amana kudu le ge e ba Lepokisi la Phetošo ya Kgašo (STB) (didekhouta) e swanela go ba le mokgwa wa taolo goba aowa. Magareng a mabaka ao a šomišwago go tšea sephetho godimo ga se e bile a a latelago:• nyakego ya lebelo khudušong ya ditšitale, kudu go lokolla spekteramo sa maphoto a radio;• go netefatša gore sapsiti ya mmušo e šomišwa botse;• go hlohleletša intasteri ya di-elektronike ya selegae le go hlola mešomo;• go hola borakgwebo ba ba golago;• go fokotša kgonagalo ya mmaraka wa Afrika Borwa gore o phophome ka di-STB tša go se ture tšeo di sa šomego ka botlalo;• go šireletša dikgahlego tša SABC;• o hlokomela diphetogo tša lebelo lekaleng la kgašo le la ICT ka bophara;• go fokotša bogolo bja bogwebanoši le go hlohleletša phadišano ka go hlolela dibapadi tše diswa sebaka ka papatšo ya thelebišene ya go lefelwa ntle le go holelwa ke sapsiti ya mmušo;• go fokotša kgonagalo ya kgato ya semolao go tšwa go bagaši le borakgwebo yeo e tlago swarelela tshepetšo ya khudušo.Go tšea tše le mabaka a mangwe gotee, Kabinete e tšere sephetho sa gore tšhomišo ya mokgwa wa taolo e swanela go ba ka kgapeletšo. Fela, diSTB di ba le mokgwa wa taolo go šireletša peeletšo ya Mmušo mmarakeng wa STB wo o filwego sapsiti le diintasteri tša seilektroniki, gomme ka diphetogo tša theknolotši tša lebelo, le tšhomišo ya ka moso ka bagaši yeo ba ka no se nyakego go e šomiša bjale.Go thibela bagaši ba ba ngwadišago go holega ka tshwanelo go tšwa go mokgwa wa taolo, peeletšo ya mmušo ka go Mokgwa wa Taolo ya STB e tla utullwa go tšwa go bagaši ba ba ngwadišago bao ba kgethago go šomiša mokgwa wa Taolo ya STB.Kabinete e hlohleletša batho ka moka go tlogela diphapano tša bona tša maloba le go šomišana le mmušo go thakgola khudušo ya ditšitale ka lebelo la ka pelapela le go kgonagala ka dikgahlegong tša naga.2.4 Kabinete e amogetše magato a go ikemišetša go thuša malapa ao a nago le dikoloto tše ntši le matlafatša go tia ga matlotlo.Ditona tša Matlotlo, le Kgwebo le intasteri ba be ba dumeletšwe go phethagatša magato a kgalemo go fokotša kotsi ya go ba le dikoloto tše ntši go feta ka dikadimo tša ka moso. Se se akaretša lenaneo la mohlakanelwa la dikgato tše di botse tša go thuša ka se sebaka malapa ao a nago le dikoloto tše ntši, gape le go thibela malapa go ba le dikoloto tše ntši ka moso.Tona ya Matlotlo gape e tla tšea magato go hlohleletša bengmošomo go thuša bašomedi ba bona ba ba nago le dikoloto tše ntši go fetiša ka go nyakišiša ditaelo tša kholo ya kgomagano ya bokgonthe tša bašomi, le go fa bašomi mekgwa ya go ba ba kaone go tša matlotlo.2.5 Kabinete e amogetše Sengwalwa sa Ditšhišinyo ka ga Taolo ya Bosetšhaba ya Tikologo ya Pholisi ya Lewatle. Pholisi e laetša mokgwa wa taolo wa lekala woo o beakantšwego go taolo ya tikologo. Se se tla dumelela Afrika Borwa go šogana le ditlhohlo tše di oketšegago tšeo di hlolwago ke dikhuetšo tše botse go fetiša tša batho go tikologo ya lewatle, mola ka lehlakoreng le lengwe di oketša go fihla magomong kgonagalo ya tlhabollo ya ekonomi yeo e tlišwago ke lewatle.2.6 Kabinete e amogetše Maemo ka Pholisi ya Bosetšhaba ya Meetse ya mafalelo gape e amogetše ditshepetšo tša dipoledišano tša setšhaba tše di dirilwego go fetša Tshekoseko ya Pholisi ya Bosetšhaba ya Meetse ya mafelelo.Maemo a Pholisi ya Meetse ye mpsha e amogela maemo a taolo ya meetse a go hlabolla, yeo e šoganago le dikamano tša diphegello gare ga taolo ya meetse le ya hlabollo le phetogo ya mmušo. Se se ama tšhaene ya boleng bja meetse ka moka mabapi le ka moo meetse a kgathago tema go fihlelela tlhabollo ya go swarelela, mohola le go lekana go kgabaganya naga.2.7 Kabinete e amogetše tshepetšo ya peakanyoleswa ya Diboto tša Meetse ka Ditirelo tša Meetse tša Selete tše senyane.Mošomo wo mogolo wa Ditirelo tša Meetse tša Selete e tla ba go hlabolla le go laola mananeokgoparara a mantši a selete (kabo ya meetse le mothopo wa meetse) go akaretšwa thekgo ya ditšhelete, tlhabollo ya diprotšeke le ditshepedišo le tlhokomelo tša ka mehla. Se se tla kgontšha kabo ye kaone ya thekgo go pušoselegae, yeo e lego senyakwa se segolo sa phetogo ya Lekala ka kakaretšo.2.8 Kabinete e amogetše phethagatšo ya kalafi ya Twatši ya Papiloma ya Batho, yeo e tlago dirišwa ka go kgaogana ka dikgwedi tše tshela, ka 2014, go basetsana ba mengwaga ye 9-10 ka Lenaneo la Maphelo le le kopantšwego la Dikolo. Se se sepetšana le tšhišinyo ya Mokgatlo wa Maphelo wa Lefase.Maikemišetšo ke go fokotša kotsi ya basetsana ya go swarwa ke kankere ya molomo wa popelo moragonyana mo bophelong, gomme e tla kgatha tema kaonafatšong ya boleng bja bophelo bja basadi le go oketša paka ya go phela bja bona, gape le go fokotša kudu go ata ga malwetši a go se alafege ao a sa fetelegego.3 Melaokakanywa3.1 Kabinete e amogetše go ngwalwa ga sengwalwa sa Molaokakanywa wa Afrika Borwa wa Kwano, 2013 ka kuranteng ya Mmušo le Memorantamo wa Diteng tša Molaokaknywa gore setšhaba se dire ditshwayotshwayo.Sengwalwa sa Molaokakanywa se dumelela temogo ya Kwano ya Afrika Borwa, bjalo ka setheo sa setšhaba. Boto ya Kwano ya Afrika Borwa e filwe maatla a go, magareng ga a mangwe, sekaseka kgotsofatšo ya morero ya mekgwa goba ditšweletšwa tša go amana le kago tše di sego tša lekanetšwa go šomišwa ka intastering ya kago, gomme yeo tekanetšo ya yona ya bosetšhaba e sego gona.Se se tla kgatha tema tlholong ya intasteri ya kago ya boithomelo le phetogo yeo e huetšago tlholo ya mešomo botse mola e kgatha tema dipeakanyong tša mananeokgoparara a Mmušo.3.2 Kabinete e amogetše tsebišo ya Molaokakanywaphetošwa wa Panka ya Tlhabollo ya Borwa bja Afrika wa 2013 ka Palamenteng. Molaokakanywa o fetola Molao wa Borwa bja Afrika wa Panka ya Tlhabollo wa 1997.Nepišo ya leano ya Molaokakanywaphetošwa ke go kgontšha katološo ya ditshepedišo tša Panka ya Tlhabollo ya Borwa bja Afrika go mollwane ofe goba ofe wa bosetšhaba mo kontinenteng ya Afrika le dihlakahlakeng tša yona tša lewatle. Se se tla kgontšha Panka go kgatha tema ka mananeokgoparara a mošomo wo mogolo le diprotšeke tše dingwe tša maano ka ntle ga selete sa Dinaga tše di Hlabologago tša Borwa bja Afrika yeo e nago le kgonagalo ya go kaonafatša kgwebo le kgolo ya ekonomi mo kontinenteng le go thekga dikhomišene tša Afrika Borwa tša dinaga tše pedi le maikgafo kopantšhong ya selete.3.3 Kabinete e amogetše gore sengwalwa sa Molaokakanywa wa molawana wa Lekala la Matlotlo se swanetše go lokollwa gore setšhaba se dire ditshwayotshwayo go phethagatša maikgafo a Afrika Borwa go G-20.Maikemišetšo a Molaokakanywa ke go dira gore Lekala la matlotlo e be le le bolokegilego ka go phethagatša mokgwa wa taolo wa ‘katlegopedi’, k.g.r tlholo ya balaodi ba babedi: maikarabelo a motee ke polokego le seemo se se botse sa diinstitšhušene tša matlotlo gomme maikarabelo a yo mongwe ke tsela yeo diinstitšhušene tša matlotlo di sepetšago kgwebo ya tšona ka gona.4 Bao ba thwetšwego mešomong4.1 Kabinete e amogetše go thwalwa mošomong ga Mohumagadi Esther Sarah Makau maemong a Mohlankedimogolo wa Matlotlo wa Kgoro ya Bokgabo le Setšo4.2  Kabinete e amogetše go thwalwa ga batho ba ba latelago mošomong wa Kgoro ya Dikgokagano:a) Reneva Fourie maemong a Motlatšamolaodipharephare: Tlhabollo ya Tshedimošo ya Setšhaba le Dinyakišišo;b) Tinyiko Moses Ngobeni maemong a Motlatšamolaodipharephare: Tlhabollo ya Mananeokgoparara a ICT;c) Sibongile Vulikhaya Makopi maemong a Motlatšamolaodipharephare: Tlhabollo ya Kgwebo ya ICT le Tekolo ya Dikhamphani tša Mmušo.4.3 Kabinete e amogetše go thwalwa mošomong ga Siyakhula Paradise Simelane maemong a Mohlankedimogolo wa Matlotlo wa Kgoro ya Tlhabollo ya Dinagamagae le Peakanyoleswa ya Naga.4.4 Kabinete e amogetše go thwalwa mošomong la bobedi ga Siyabulela Thomas Tsengiwe maemong a Mokhomišenaremogolo wa Khomišene ya Tshepedišo ya Kgwebo ya Boditšhabatšhaba.4.5 Kabinete e amogetše go thwalwa mošomong ga Mohumagadi Thezi Rosemary Mabuza maemong a Motlatšamokhomišenare wa Khomišene ya Bosetšhaba ya Badiriši.4.6 Kabinete e amogetše go thwalwa mošomong ga Morena Themba Thomas Cyril Dlamini maemong a Mohlankedimogolo Phethiši (CEO) wa Boto ya Bosetšhaba ya go Kempola.4.7 Kabinete e amogetše go thwalwa mošomong ga Ramolao Solomon Makhosini Msibi maemong a Mohlankedimogolophethiši wa Koporasi ya Taolo ya Sephethephethe Ditseleng.4.8   Kabinete e amogetše go thwalwa mošomong ga batho ba ba latelago bao e sego Malokophethiši go Koporasi ya Taolo ya Sephethephethe Ditseleng.a) Mohumagadi Thembeka Mdlulwab) Morena Ike Nxedlanac) Mohumagadi Nalini Maharajd) Morena Rowan Graham Nichollse) Mohumagadi Morwenyane Maria Mathabathef) Morena Zola Malvern Percival Majavug) Morena Sam Ledwaba4.9 Kabinete e amogetše go thwalwa mošomong ga batho ba ba latelago maemong a Balaodi ba e sego Malokophethiši go Boto ya Kantoro ya Poso ya Afrika Borwa:a) Morena Templeton Magezab) Morena Sihle Joel Ngubanec) Mohumagadi Selebaleng Primrose (Boitumelo) Mothelesid) Morena Sathiaseelan Gounden4.10 Kabinete e amogetše go thwalwa mošomong ga batho ba ba latelago go Thakgolo ya Boto ya Institshute ya Bosetšhaba ya Tahlo ya Ditšhila tša Kediso:a) Profesa Gordan Sibiya (Modulasetulo)b) Clive Douglas Knealec) Eric Peter McDonaldd) Queen Nothando Gopoe) Mathews Mateo Mathebef) Ngaka Margaret Msongi Mkhosig) Nolwazi Zandile Cobbinahh) Justin Daniel4.11 Kabinete e amogetše go thwalwa mošomong ga batho ba ba latelago go Baemedi ba go Hlaolwa ke Mongmošomo go Sekhwama sa Phenšene ya Bašomi ba Mmušo:a) Morena Stadi Mngomezulu (Matlotlo a Bosetšhaba)b) Morena Bhekithemba Thabo Gamedze (Tona ya Matlotlo)c) Ngaka Renosi Mokate (Tona ya Matlotlo)d) Ngaka Malcolm Barry Kistnasamy (Kgoro ya Maphelo)e) Mohumagadi Gladys Modise (Kgoro ya Thuto ya Motheo)f) Mohumagadi Esther Euphane Aletta (Barbara) Watson (Kgoro ya Tirelo le Taolo ya Setšhaba)g) Morena Nkhangweleni Seth Makhani (Kgoro ya Tšhireletšo )h) Mohumagadi Moira-Anne Moses (Koporasi ya Peeletšo ya Setšhaba)Kabinete e amogetše go thwalwa mošomong ga batho ba ba latelago Baemedi ba go Emela Bahlaolwa ba Mongmošomo:i) Mohumagadi Lindy Ann Bodewig (Matlotlo a Setšhaba)j) Ramolao Lindiwe Grace Nkosi-Thomas (Tona ya Matlotlo)k) Morena  Abel Sithole (Tona ya Matlotlo)l) Ngaka Thamizhanban Pillay (Kgoro ya Maphelo)m) Ngaka Mogenthiran Shunmugam (Morgan) Pillay (Kgoro ya Thuto ya Motheo)n) Ngaka Lesiba Alex Mahapa (Kgoro ya Tirelo ya Tirelo le Taolo ya Setšhaba)o) Brigadier Johan David Griesel (Tirelo ya Maphodisa a Afrika Borwa)p) Mohumagadi Rejane Woodroffe (Koporasi ya Peeletšo ya Setšhaba)4.12 Kabinete e amogetše go thwalwa ga Morena Andrew Zaloumis la bobedi maemong a Mohlankedimogolophethiši wa Lekala la Phaka ya Mohlaka wa iSimangaliso.4.13 Kabinete e amogetše go thwalwa ga batho ba ba latelago la bobedi ga Molaodi wa Bosetšhaba wa Mabaka a Kgapeletšo.a) Morena Jeff Molobela (Modulasetulo)b) Morena Nico Vermeulen (Yo e sego Lelokophethiši)c) Mohumagadi Funzani Asnath Melato (Yo e sego Lelokophethiši)d) Mohumagadi Susanna Elizabeth Moolman (Yo e sego Lelokophethiši)e) Profesa Sadhasivan Perumal (Yo e sego Lelokophethiši)f) Mohumagadi Dora Ndaba (Yo e sego Lelokophethiši)g) Morena Paul Serote (Yo e sego Lelokophethiši)h) Morena Sipho Reginald Zikode (Yo e sego Lelokophethiši)Dipotšišo: Phumla Williams (Seboleledi sa Kabinete sa Motšwaoswere)Mogala: 083 501 0139Issued by: Government Communications"
Pego ya kopano ya Kabinete ya la 19 Dibokwane 2014,21 Feb 2014,https://www.gov.za/statement-cabinet-meeting-19-february-2014,https://www.gov.za/nso/pego-ya-kopano-ya-kabinete-ya-la-19-dibokwane-2014,"1. Maemo a kabinete ka ga merero ye e lego ditabeng ka seemong sa bjale1.1. Polelo ya Maemo a Setšhaba ya bo24 go tloga mathomong a temokrasi e fane ka kelo ya bohlokwa ya nako ya bofelo bja pušo phethagatšong ya dintlhakgolo tša mmušo tša 2009-2014. Tsebagatšo ya mokgwa wa dipoelo ka 2009 e kgontšhitše tekolo ya go thewa godimo ga bohlatse le tšweletšo ya dipoelo ya phethagatšo go kgonthišiša gore mmušo o aba ditirelo tše di botse le tša go phethagala.1.2. Ka morago ga Polelo ya Maemo a Setšhaba le Ngangišano ka ga Polelo ya Maemo a Setšhaba, lenaneo la bjale la dikopano tša bobegaditaba tša Ditona le fa Ditona tša go fapana menyetla ya go ahlaahla Polelo ya Mopresidente ka botlalo. Pego ya nako ya bofelo bja pušo ya 2009 go fihla ka 2014 e tla tlaleletšwa ka Pego ya Tshekaseko ya Mengwaga ye 20 ya go thewa godimo ga bohlatse yeo e bopago karolo ya lesolo la keteko ya Tokologo ya rena ya Mengwaga ye 20.MaAfrika Borwa ka moka a a bitšwa go Raloka Karolo ya Bona pušetšong morago ya bohwa bja kgethollo ka go keteka Mengwaga ye 20 ya Tokologo, yeo e bontšhago gore ntle le pelaelo Afrika Borwa ke naga ye kaone go phala ka 1994.1.3. Kabinete e gatelela molaetša wa Mopresidente Jacob Zuma mabapi le ditšhupetšo. Ditšhupetšo tšeo di beago maphelo le thoto kotsing le go senya mananeokgoparara a bohlokwa ao a swanetšego go thuša ditšhaba, di nyatša temokrasi yeo e thekgago tokelo ya go dira ditšhupetšo. Bjalo ka maAfrika Borwa ka moka re na le maikarabelo a go šomišana kagong ya setšhaba seo se hlomphago molao, se hlomphanago le go hlompha bophelo le thoto.Kabinete e kgonthišišetša setšhaba gore tobo ya bophelo ka lebaka la go se hlokomele ga maphodisa ge a leka go laola ditšhupetšo e tla fiwa šedigoba e ka se hlohleletšwe. Bjalo, le go badiraditšhupetšo ba ba swarego dibetša goba ba ba hweditšwego ba fiša thoto ya setšhaba goba go bea maphelo a ba bangwe kotsing ba tla lebana le molao.Mmušo o tla šomišana le ditšhaba go kaonafatša maemo a bophelo ka mahlakoreng ka moka a naga. Ditšhaba di hlohleletšwa go boledišana le makhanselara ka maikemišetšo a go šomišana go rarolla dikgakgano tša kabo ya ditirelo ka khutšo.  1.4. Dipoledišano tša megolo gare ga meepo ya polatinamo le Mokgatlo wa Bašomi ba Meepo le Yunione ya Kago (AMCU) di tsenwe bogare ke CCMA. CCMA e thwetše Bakhomišinarebagolo go sepetša dipoledišano.Kabinete e na le tshepo bja gore AMCU le CCMA di tla fihlelela kwano ya go kgotsofatša mahlakore ka bobedi yeo e tlago šireletša ditokelo tša bašomi le ekonomi ya naga.1.5. Kabinete e amogela boingwadišo bja go feta 80% bja bakgethi ba ba nago le maswanedi a go kgetha ka lebaka lesolo la boingwadišo le le atlegilego ka Khomišene ya Dikgetho ye e Ikemetšego (IEC). Ka moya wa go keteka le go gopola Mengwaga ye 20 ya Tokologo, Kabinete e leboga IEC, mekgatlo ya dipolotiki le maloko a setšhaba ao maiteko a ona ao a kopantšwego a kgonthišišitšego gore bakgethi ba bantši ba go ba le maswanedi a go kgetha a ingwadišetša dikgetho.Gape Kabinete e lebogago kgatha tema ka mafolofolo ga badudi bao ba kgonthišišitšego gore maina a bona a gona lenaneong la bakgethi.Bakgethi ba ba nago le maswanedi a go kgetha bao ba sa nyakago go tiišeletša tshedimošo ya bona ya boingwadišo le bao ba sa nyakago go ngwadiša ba swanela go ya kantorong ya bona ya kgauswi ya IEC pele lenaneo la bakgethi le tswalela. Lenaneo la bakgethi le tla tswalela ge Mopresidente a tsebiša (a gatiša ka gare ga Kuranta ya Mmušo) la 7 Mopitlo bjalo la letšatši la dikgetho. MaAfrika Borwa ka moka ao a nago le maswanedi  a go kgetha a kgopelwa go šomiša tokelo ya bona ya go kgetha nakong ya Dikgetho tša bohlano tša Bosetšhaba. Kabinete e dira boipiletšo go baetapele ba sepolotiki ka moka go bjala moya wa kgotlelelano ya sepolotiki ka mekgatlong le go bathekgi ba yona. Se se bohlokwa go fihlelela dikgetho tša go lokologa le go hloka bosodi le go thekga maikemišetšo a Molaotheo.1.6. Kabinete e amogela kgato ya mathomo ya lesolo la Thibela ya Phaphilomabirase ya Botho, woo o tlago thoma ka la 7 Hlakola 2014. Thibela kgahlanong le kankere ya molomo wa popelo e tla fiwa basetsana ba mengwaga ya gare ga 9 le 10.  Batswadi le bahlokomedi ba basetsana ba sekolo ba Kreiti 4 ba mengwaga ye 9 le 10 ba hlohleletšwa go thekga lesolo le ka go fa ditumelelo tša bona le go boledišana le bana ka ga bohlokwa bja thibela ye.Katlego ye ya setšhaba ya Maphelo, yeo e sepetšanago le tšhišinyo ya Mokgatlo wa Maphelo wa Lefase, e letetšwe go ba le seabe phokotšong ya kankere ya molomo wa popelo magareng ga basadi le go fokotša mahu a go amana nayo. 1.7. Gape kabinete e amogetše thakgolo ya Pholisi ya Peakanyo ya Pelegi le Thibelapelegi le Dihlahli tša Kabo ya Ditirelo ka la 27 Dibokwane 2014 ka Tona ya Maphelo. (Se se tla thuša basadi ba  ba e sa lego ba baswa go fetša sekolo le go tšwetša ditoro tša bona pele ntle le go tšhitišo ya botswadi bjo bo sa beakanyetšwago. Tona ya Maphelo gape e tla thakgola pšalollo ya (ka fase ga letlalo) sapodemale yeo e lego sedirišwa sa go šoma bjalo ka thibelapelegi ye mpsha ya nako ye telele ya basadi.1.8. Mopresidente Zuma, Mokhomandaramogolo wa Sešole sa Tšhireletšo sa Bosetšhaba sa Afrika Borwa (SANDF), o tla tsenela Letšatši la Mašole a go Ihlama go la Bloemfontein ka la 21 Dibokwane 2014. Tiragalo ye ya ngwaga ka ngwaga ke ya  go leboga mašole a banna le a basadi ge a šomile ntle le go ikhola, gape le go hlompha bao ba lobilego maphelo ba le mošomong. Gape e fa maloko a setšhaba menyetla wa go amogela tshedimošo go tšwa go bao e lego dihlatse ka ga mošomo le maikarabelo a SANDF.Kabinete e thabišwa ke palo ya merero ye e atlegilego yeo SANDF e swaraganego nayo ka mo kontinenteng, go swana le Burundi yeo lehono e nago le mmušo wa khutšo; Bohlabela bja DRC, fao SANDF, bjalo ka karolo ya Sehlopha sa Phethagatšo sa Sešole, e šoganego ka bogale le dihlopha tša baihlami, le seabe sa yona phološong ya makgolokgolo a maphelo a dikete seleteng sa Darfur go la Sudan.Go tšwela pele, Kabinete e lebogile thibelo ya bohodu bja dikepeng bjo bo atago ka seleteng sa Borwa bja Afrika ka go romela SANDF ka gare ga le go hlapetša Tšhanele ya Mozambique.1.9. Mopresidente Jacob Zuma o tla tšea leeto la mošomo la go ya United Kingdom go tloga ka la 2 go fihla ka la 4 Hlakola 2014, fao a tlago tsenela Tirelo ya Bosetšhaba ya Tebogo ya go keteka bophelo le mošomo wa Mopresidente wa maloba Nelson Mandela ka Westminster Abbey, London ka la 3 Hlakola 2014.1.10. Motlatšapresidente Kgalema Motlanthe o tla tsenela Segopotšo sa Mengwaga ye 100 sa Kopantšho ya Leboa le Borwa bja Nigeria go la Abuja ka la 27 Dibokwane 2014. Kabinete e lebogiša badudi ba Repapliki ya Federale ya Nigeria ka tiragalo ye ye botse yeo e diregago ka ngwaga o tee le Afrika Borwa ge e keteka Mengwaga ye 20 ya Tokologo.1.11. Kgwedi ya Ditokelo tša Botho e tla ketekwa ka fase ga kgwekgwe ye: “Go keteka mengwaga ye 20 ya go fetola maphelo ka ditokelo tša botho”.Mopresidente Jacob Zuma o tla fa polelo ya letšatši ya Letšatši la Ditokelo tša Botho (21 Hlakola 2014) moletlong wo mogolo go la Sharpville.Lenaneo la mmušo le tla matlafatša lesolo la Mengwaga ye 20 ya tokologo ka go gatelela ditabana tšeo di hlohleletšago le go godiša kamano ya leago, kago ya setšhaba le botee ka setšhabeng sa rena sa Afrika Borwa.1.12. Kgoro ya Tlhabollo ya Ekonomi, Etšentshi ya Tlhabollo ya Baswa ya Bosetšhaba (NYDA) le Kantoro ya Mopresidente di tla swara Kopano ya Baswa ya Mopresidente kua Sentheng ya Dikhonferentshe ya Birchwood, Boksburg, go tloga ka la 28 Dibokwane go fihla ka la 3 Hlakola 2014 ka fase ga kgwekgwe ye: “Go šoma mmogo go matlafatša le go fa baswa ba Afrika Borwa tshepo.”Mo mengwageng ye 20 ya go feta mmušo o phethagaditše leano la mahlakorentši go šogana le tlhokego ya mošomo basweng. Dikwano tša Mabokgoni a Bosetšhaba, Thuto ya Motheo le Mešomo ya Baswa di laetša boineelo bja go tia ka bašomišani ba leago, le thekgwa ke Mananeo a Mešomo ya Setšhaba le molao go swana le Molao wa Putseletšo ya Lekgetho la Mošomo Nr 26 wa 2013. 1.13. Kabinete e amogela pitšo ya kopano ya bašomišane ba lekala leago ka moka Khonferentsheng ya Lekala la Leago ya Mešomo ya Setšhaba ye e Katološitšwego ye e tlago go sekaseka kgatelopele ya EPWP le ka fao e ka katološetšwago pele.Khonferentshe e tla swarela ka fase ga kgwekgwe ye: “Kopano kgatong ya go akgofiša tlholo ya mešomo ka lekala la leago la EPWP.”EPWP e thakgotšwe ka 2004 gomme e ke yona kgato ye bohlokwa ya mmušo yeo e hlolelago dimilione tša maAfrika Borwa dibaka tša mešomo ka nako ye kopana go iša go ya magareng.1.14. Kabinete e kganyogela sehlopha sa Bafana Bafana katlego papading ye e tlago ya kgwele ya maoto ya boditšhabatšhaba ya segwera kgahlanong le benggae ba Mogopo wa Lefase Brazil lepatlelong la FNB ka la 5 Hlakola 2014.Kabinete e dira boipiletšo go maAfrika Borwa ka moka go amogela baeng ba rena ka diatla tše borutho tša Botho, le go thekga sehlopha sa rena sa bosetšhaba.2.  Dipoledišano le diphetho tša bohlokwa tša Kabinete2.1. Kabinete e amogetše tlhabollo ya pholisi ya Tirelo ya Tlhabollo ya Mešomo ya Bosetšhaba, leano la phethagatšo le tshepetšo ya poledišano go kgabaganya maemo ka moka a mmušo.Tirelo ya tlhabollo ya mešomo ye e beakantšwego e nyakega ka tšhoganetšo go kgonthišiša gore baswa, Baithuti, bašomi ba go amogela mogolo wa fase le badudi ba go hloka mešomo ba fihlelela tshedimošo ya mošomo ya boleng le ditirelo tša mešomo.Se se tla ba kgontšha go dira dikgetho tše kaone le go ba le tshedimošo ye ntši tšeo di tšweletšago maemo a godingwana a mošomo le go thuša go oketša kgolo ya ekonomi ye e nago le tšwelopele ka mo nageng.2.2. Kabinete e thekga phethagatšo ya mokgwa wa kutullo ya elekroniki (e-Disclosure) ka Tirelong ya Setšhaba go tloga ka Moranang 2014, yeo e tšeago legato la mokgwa wa go tliša, go tšweletša le go tiišeletša dikutullo ka seatla. Kutullo ya elektroniki ke retšistara ya eletroniki ya go ngwala le go laola dikutullo tša matlotlo tša bašomi ba ba hlaotšwego (maloko a SMS) bao go nyakegago gore ba utulle dikgahlego tšea di loketšego go ka ngwadišwa go Balaodiphethiši ba bona ka 30 Morananang ya ngwaga wo mongwe le wo mongwe.Mokgwa wa kutullo ya elektroniki o hwetšagala letlakaleng la mathomo la weposaete ya Kgoro ya Tirelo ya Setšhaba le Tshepedišo – www.dpsa.gov.za – gomme e amantšwe le didathabeise tše dingwe tše di lego gona go swana le Khomišene ya Thoto ya Kgopolo le Dikhamphani, dikantoro tša ngwadišo ya ditokomane tša bongthoto le eNatis ka maikemišetšo a tiišeletšo le kgonthišišo.Mokgwa o ikemešetša go matlafatša maikarabelo go ya ka go se amogele ga mmušo ya go fokotša bomenetša.2.3. Kabinete e amogetše go swarwa ga Samiti ya Bolamodi bja Dingongorego ya Afrika le ditiragalo tša go amana nayo go la Gauteng go tloga ka 24 go fihla ka 27 Dibokwane 2014. Sentha ya Dinyakišišo ya Bolamodi bja Dingongorego ya Afrika e tla swara samiti ka fase ga kgwekgwe ye: “Go matlafatša Pušo ye Botse ka Afrika ka Karolo ya Bolamodi bja Dingongorego”.Maikemišetšo a Samiti ke go nyakišiša ditema tše di kgathwago ke diinstitšhušene tša Bolamodi bja Dingongorego go tiišeletša temokrasi le pušo ye botse, ka go realo e le go kgatha tema go khutšo le peo ya fase ya marumo mo kontinenteng. Gape e fa sebaka sa go boledišana ka ga matlafatšo ya kgopolo ya Bolamodi bja Dingongorego ka Afrika.Samiti e tla ka nako ya ge kgatelelo ye ntši e bewa go pušo ya go hloka bosodi, maikarabelo le kabo ya ditirelo fela go batho ba mehleng ka dinageng tša Afrika.3. Melaokakanywa3.1. Kabinete e amogetše gore Molaokakanywaphetošwa wa Kgwebo ya Dikepe, 2014 o alwe ka Palamenteng.Molaokakanywa o ikemišetša go fetola Molao wa Kgwebo ya Dikepe, wa 57 wa 1951 woo o tlilego pele ga Molaotheo wa 1996 go o dira gore o be bohlokwa go latela maikemišetšo le mabaka a Molaotheo gomme gape le go latela le Dikwano tša bjale tša Boditšhabatšhaba.Molaokakanywaphetošwa gape o phethagatša Kwano ya Mešomo ya Lewatleng, 2006 le Mošomo ka Kwanong ya Boreahlapi, 2007. Dikwano ka bobedi di amogetšwe ke Mokgatlo wa Mešomo wa Boditšhabatšhaba wa Ditšhabakopano.Peakanyo ya molao wa selegae go Dikwano e fa Afrika Borwa sedirišwa sa lefase ka bophara go kgonthišiša tšhireletšo ya lefase ka bophara go ditokelo tša batšei ba maeto a lewatle le maemo a bophelo le a mešomo ye mekaone. Se se tla kgontšha Afrika Borwa go tsena bogare fao dikepe tša dinaga dišele di tsenago maemakepeng a rena di sa latelego ditokelo tša batšei ba maeto a lewatle.Phethagatšo ya Molaokakanywa gape e tla kaonafatša ditshepedišo le seswantšho sa intasteri ya lewatle, yeo e lego bohlokwa kgwebišanong le ekonoming ya boditšhabatšhaba.4. Bao ba thwetšwego mešomongKabinete e amogetše go thwalwa mošomong ga batho ba ba latelago:4.1. Mohumagadi Carlize Catherina Elizabeth Strydom – Moretšistaramogolo wa Ditokomane tša bongthoto (Maemong a Motlatšamolaodipharephre) ka Kgorong ya Tlhabollo ya Dinagamagae le Peakanyoleswa ya Naga.4.2. Morena Eugene Malcom Southgate – Motlatšamolaodipharephre: Ditirelo tša Mokgatlo ka Kgorong ya Tlhabollo ya Dinagamagae le Peakanyoleswa ya Naga4.3. Gape Kabinete e amogetše go thwalwa mošomong gape ga Morena Mohammed Riaz Jawoodeen bjalo ka leloko la Boto le e sego la Phethišo la Sekhwama sa Enetši sa Bogare Ltd.4.4.  Kabinete e amogetše go thwalwa mošomong ga batho ba ba latelago bjalo ka maloko a taolo ka go Setheo sa Taolo ya Enetši ya Bosetšhaba ya Afrika Borwa:Nakwanaa) Morena Jacob Rasetlhake Daniel Modise (Modulasetulo)b) Mohumagadi Maleho Margaret Nkomo (Motlatšamodulasetulo)c) Morena Fungai Khumbulani Sibandad) Mohumagadi Khomotso Ramasela MthimunyeNako ka mokae) Mohumagadi Nomfundo MasetiDipotšišo: Phumla Williams (Seboleledi sa Kabinete sa Motšwaoswere)Mogala: 083 501 0139"
 Pego ya kopano ya Kabinete ya la 5 Hlakola 2014 ,6 Mar 2014,https://www.gov.za/statement-cabinet-meeting-5-march-2014,https://www.gov.za/nso/pego-ya-kopano-ya-kabinete-ya-la-5-hlakola-2014,"1. Diphetho tša Kabinete ka ga merero ye e lego ditabeng ka seemong sa bjale le ka meletlo ye e tlago1.1 Kabinete e gatelela boipiletšo bja Mopresidente Jacob Zuma go mmušo, kgwebo le bašomi go šomišana kgodišong ya ekonomi ka kelo ye e kgonago go hlola mešomo ye mentši.Polelo ya Maemo a Setšhaba le Polelo ya Ditekanyetšo di file motheo wa phethagatšo ye e tseneletšego ya Leanotlhabollo la Bosetšhaba mo nakong ye e tlago ya pušo ye mpsha.Tekanyetšo ya Bosetšhaba ya bo21 ya pušo ye ya temokrasi ka nnete e laetša maemo a mabotse a ka fao re fetolago naga ya rena le go gatela pele kgahlanong le ditlhohlo tše kgolo tša bohloki, go se lekane le tlhokego ya mešomo – gomme, sa bohlokwa, ke ge re dira bjalo ka methopo ya rena yeo e hlaelago.1.2 Kabinete e laeditše go nyamišwa ke dipolao tša bjale tša makgarebjana a mabedi tšeo go ya ka mabarebare di amantšhwago le bobuane. Mekgwa ye bjalo ga e amogelege ka nageng ya rena. Go ya ka Molaotheo woo o akaretšago tokelo ya go phela, motho mang le mang yo a hwetšwago a dirile tša bosenyi bjo o tla otlwa bošoro go ya ka molao.1.3  Kabinete e leboga maAfrika Borwa ka moka le dikhamphani tše kgolo ka magato a bona a go seketša mohlagase, kudu ge keriti ya bosetšhaba e bile ka fase ga kgatelelo. Mola naga e na le bokgoni bja go kgotsofatša nyakego ya yona ya bjale, badiriši ba mohlagase ka moka ba hlohleletšwa go amogela tsheketšo ya mohlagase bjalo ka mokgwa wa bophelo.1.4 Kabinete e lebogiša dikolo le barutiši ka moka bao ba hlaoletšwego Difoka tša Thuto tša Bosetšhaba tša 2013: Difoka tša Kgetho ya Batho tša Via Afrika tšeo di tlago swarwa ka la 6 Hlakola 2014 kua Sentheng ya Dikhonferentshe ya Birchwood go la Gauteng. Difoka tše ke fela tše dingwe tša mekgwa yeo ka yona Kgoro ya Thuto ya Motheo e lebogago le go hlohleletša barutiši bao ba nago le tlhokomelo le boineelo maitekong a bona a go godiša baithuti go ba dira badudi ba go ba le maikarabelo ba Afrika Borwa ya temokrasi yeo e sa kgethollego go ya ka bong le morafe. Kabinete gape e gatelela ditokelo tša bana tša go ithutela ka tikologong ye e bolokegilego le ya go amogelega.1.5 Kabinete e amogela thekgo ye e tšwelago pele ya Kgoro ya Saense le Theknolotši ya Moletlo wa Bosetšhaba wa Saense, wo o tsebja bjalo ka Scifest ya Afrika, ye e tlogo swarwa go tloga ka la 12 go fihla ka la 18 Hlakola 2014 kua Grahamstown go la Kapa Bohlabela ka fase ga kgwekgwe ye “Ka Lefaufaung.” Moletlo wo wa ngwaga ka ngwaga o godiša saense, theknolotši, boentšeneere le mmetse bjalo ka dibaka tša mešomo basweng ba rena gape o hlola kwešišo ye kaone ya makala a magareng a maAfrika Borwa. Mmušo o tšwela pele go šetša le go godiša kudu go tšewa ga Mmetse le Disaense tša Fisikikale bjalo ka karolo ya hlabollo ya mabokgoni a bohlokwa ao a nyakwago ke ekonomi ya rena ye e hlabologago.1.6 Kabinete e amogela tsebišo ye e dirilwego ke Khonsotiamo ya Senthara ya Dinyakišišo tša Lenaneo la AIDS ka Afrika Borwa ka ga kutullo ya ditwatšhamalwetši tše mpsha tše di tiileng tša HIV. Disentha tša dinyakišišo ka ga ka fao mmele wa mosadi wa KwaZulu-Natal o ikarabetšego go phetelo ya HIV ka go bopa ditwantšhamalwetši tše di tiileng. Nyakišišo, ye e gatišitšwego ka gare ga jenale ya maemo a godimo ya saense, Nature, e hlaloša ka fao sehlopha sa dinyakišišo se hweditšego le go hlaola ditwantšhamalwetši tše ka mading a mosadi gomme morago tša atišwa ka laporatoring.Ditwantšhamalwetši tše di atišitšwego morago di šomišitšwe molokelokeng wa diteko ka laporatoring go hlatholla mokgwa wo o latetšwego ke mašole a mmele a mosadi go bopa ditwantšhamalwetši tše di tiileng. Dikutullo tše diswa tše di hweditšwego go mosadi yo wa KwaZulu-Natal dikarabong tša mašole a mmele kgahlanong le HIV di tliša tshepo maanong a ka moso a kalafo le thibelo ya HIV. Kutullo ye ga se kalafo ya HIV/AIDS gomme ka go realo mmušo o dira boipiletšo go maAfrika Borwa ka moka go tšwela pele go dira diteko tša HIV goba go tšwela pele ka kalafo ya antiretrobirale yeo e fiwago batho bao ba nago le HIV.1.7 Mopresidente Jacob Zuma o tla fa polelo moketekong wa Letšatši la Ditokelo tša Botho wa ngwaga wo ka la 21 Hlakola 2014 ka fase ga kgwekgwe ye “Go keteka mengwaga ye 20 ya go fetola maphelo ka ditokelo tša botho!” kua Mabaleng a Kherikhete a Sharpeville go la Gauteng. Kabinete e dira boipiletšo go maAfrika Borwa go keteka go dula ka nageng yeo e tiišeletšago gore le ka mohla o mongwe moAfrika Borwa ofe goba ofe a ka se tsoge a tšeetšwe botho bja gagwe, go sa lebelelwe go ya ka morafe, bong, tumelo goba kamano go tša thobalano. Ka moka re na le maikarabelo a go kgonthišiša gore rekote ya rena ya ditokelo tša botho le histori di bolokelwa le go matlafaletšwa meloko ya ka moso.1.8 Beke ya Bosetšhaba ya Meetse e tla thakgolwa kua Bushbuckridge ka la 14 Hlakola gomme e tla tšwela pele ka ditiragalo tše mmalwa go fihlela ka la 23 Hlakola 2014. Modiro wa thakgolo o tla dirwa ka go fokotša dipompo kua Mokoting wa Tsepamo ka Borwa ya moepo wa kgale wa ERPM go šogana le taba ya Moselo wa Meepo wa Esiti ka Tikologong ya Bogare bja Witwatersrand. Mo matšatšing a beke ao a šetšego go tla dirwa neeletšano ya mekgwa ya tlhokomelo ya meetse a ditšhila le diprotšeke tša kabo ya meetse ka bontši ka diprofenseng tše mmalwa. Kgwekgwe ya ngwaga wo ke “Meetse ke Bophelo – Mengwaga ye 20 ya Kabo ya Meetse go Tlhabollo ya Ekonomi le Leago.” Kabinete e dira boipiletšo go maAfrika Borwa go seketša meetse gomme e gatelela nyakego ya taolo ya go swarelela ya mothopo wo wa go hlokega, gore go oketšwe phihlelelo le go maAfrika Borwa a mangwe a mantši.1.9 Kabinete e lebogilwe ka ga Kopano ya Mopresidente ya Baswa ya mathomo ye e atlegilego yeo e swerwego go la Ekurhuleni go tloga ka la 28 Dibokwane go fihla ka la 3 Hlakola 2014. Monggae wa Kopano e be e le Kantoro ya Mopresidente, Kgoro ya Tlhabollo ya Ekonomi le Etšentshi ya Bosetšhaba ya Tlhabollo ya Baswa. Kopano e phethagaditše Kwano ya Mešomo ya Baswa yeo e saenetšwego ke mmušo, kgwebo le bašomi ka Moranang 2013. Mopresidente Jacob Zuma o file polelokgolo Kopanong yeo e tsenetšwego ke baswa ba go balelwa go 500 go tšwa diprofenseng ka moka. Ditona tša go fapana di tšeere karolo dipoledišanong tša dihlopha go tsebiša baswa ka mananeo a mmušo a mešomo ya baswa. Go tlaleletša, maano a a tiileng a amogetšwe ao a tlogo dira gore Mopresidente le Ditona tša go fapana ba šomišane kgafetša le baswa go dira gore tlholo ya mešomo e phethagatšwe.1.10 Kabinete e amogetše Khonferentshe ya Bosetšhaba ya Tshekaseko yeo e tsenetšwego ka bontši ka ga Pego ya Ditšhišinyo tša Pholisi ya Bosetšhaba ya Theknolotši ya Kgokagano ya Tshedimošo (ICT) ye e Logagantšwego, yeo e swerwego ka la 3 Hlakola 2014. Kabinete e hlohleletša setšhaba go tšea karolo ka ditheeletšong tša diprofense tša Pego ya Ditšhišinyo tšeo di thomago go la Rustenburg ka la 7 Hlakola. Pego ya Ditšhišinyo mafelelong e tla tlagiša Pego ya Tshedimošo mo gare ga ngwaga, yeo e tlogo fa foreimiweke ya go fetola molao ka mekgwa ye e tlago akaretša diphetogo tše kgolo ka ICT mo mengwageng ya bjale.1.11 Kabinete e thabile go amogela gore go tloga mola go amogelwago “SA Connect”, Pholisi ya Megala ya Kgokaganyo le Maano, ka la 4 Manthole 2013, dikolo tše 782 di tlabaketšwe ka dikhomphutha le dilaporatori tša inthanete; Institšhute ya Mabokgoni a Seilektroniki (e-Skills) ya Ikamva e thakgotšwe, gomme go hlomilwe le Lekgotla la Bosetšhaba la Boeletši bja Megala ya Kgokaganyo.1.12 Kgoro ya Merero ya Tikologo e tla swara Kopano ya Maloko ya bo11 (COP11) go tloga ka la 17 go fihla ka la 21 Hlakola 2014, kua Sentheng ya Boditšhabatšhaba ya Motsekapa, ka fase ga kgwekgwe ye: “Go Godiša Kgolo ya tša ka Meetseng ka Afrika: Go ya Taolong ya go Swarelela ya Methopo ya Lewatle.” COP11 ya go ba gona ka morago ga mengwaga ye mengwe le ye mengwe ye mebedi e kopanya ditona tša tikologo go tšwa dinageng tše 22 tšeo di akaretšwago ke Convention for Cooperation in the Protection, Management and Development of the Marine and Coastal Environment of the Atlantic Coast of the West, Central and Southern Africa Region. Kopano ya 2014 e tla sekaseka mediro le diphetho tše di tšeerwego ka 2012/13; tekanyetšo ya 2014/15, le go fa taelo kgatong ye e nyakegago go phethagatša Kwano le Leanotiro. Gape e tla laetša ka fao maloko a ka amogelago kgopolo ya “Kgodišo ya Kgwebišano ya Lewatleng” bjalo ka tsela ya go swarelela taolong ya methopo ya lewatle le ya lebopo la lewatle.1.13 Kabinete e rometše mantšu a tebogišo go Sehlopha sa Bosetšhaba sa Kherikhethe sa Dibapadi tša mengwaga ya ka Fase ga 19 sa Afrika Borwa ka phenyo ya bona ye botse ka go fenya Sebjana sa bona sa Lefase sa mathomo sa Lekgotla la Boditšhabatšhaba la Kherikhethe ya Dibapadi tša Mengwaga ya ka Fase ga 19 go la Dubai. Mošomo wo mobotse wa sehlopha o šoma go hlohleletša dibapadi tša baswa ka moka go duma go fihlelela maemo a godimo.1.14 Kabinete e amogetše Letšatši la Boditšhabatšhaba la Basadi le le tlago - 8 Hlakola 2014. Letšatši le fa maAfrika Borwa sebaka sa go hlompha diphihlelelo le maikgafo a basadi ba Afrika ka ditšhabeng tša gabo rena. MaAfrika Borwa a swanela go lekola kgatelopele ye e dirilwego ke ditšhaba, mokgatlo le naga ka bophara tšwetšopeleng ya ditokelo tša basadi.Mola Molaotheo o re fa motheo wa merero le melao, ke maikarabelo a rena ka moka go boloka le go šireletša basadi le go kgonthišiša gore ba a matlafatšwa gore ba tšee karolo bjalo ka badudi ba go lekana hlabollong ya ekonomi le naga ya rena.2. Dipoledišano le dikamogelo tša Kabinete2.1  Kabinete e amogetše go thongwa ga tshepedišo ya poledišano ya go akaretša ka maikemisetšo a go tšweletša baatlegi ba ba ntši ba thuto ya godimo ba profešenale. Se se tliša foreimiweke ya poledišano, taolo le tšhomišano gare ga mekgatlo ya profešenale, makgotla a boleng, intasteri, diinstitšhušene tša thuto ya godingwana le mmušo.Se se tla ba le seabe tlhabollong ya bašomi ba go ba le bokgoni le go kgona go thekga mokgwa wa kgolo ya go akaretša.2.2 Kabinete e amogetše Molaokanywaphetošwa wa Inšorense ya Tlhokego ya Mošomo wa 2014 gore o tlišwe Palamenteng. Ye ke phetošo ya bobedi ya Molao wa Inšorense ya Tlhokego ya Mešomo, wa bo 63 wa 2001.Diphetošo di tšwela pele go fokotša khuetšo ye mpe ya leago le ekonomi ka baka la tlhokego ya mešomo, ka go latela maemo a Mokgatlo wa Boditšhabatšhaba wa Mešomo, a go akaretša baithuti bao ba lego mananeong a go ithuta mošomo le bašomi ba mmušo bao ga bjale ba sa akaretšwego go ya ka Molao wo.Phethagatšo ya Molaokakanywaphetošwa, 2014 e tla, magareng ga tše dingwe, katološa nako ya go lefa motšeakarolo dikholo, go tloga go dikgwedi tše 8 go fihla go dikgwedi tše 12, ka gona se ke go mo kgontšha go nyaka mešomo ye mengwe le go amogela dikholo mo lebakeng le le teletšana.Motšeakarolo gape o tla ba le nako ye e katološitšwego yeo ka yona a ka tšentšhago kgopelo, go tloga go dikgwedi tše 6 go fihla go dikgwedi tše 12. Gape o tla dumelela go hlaolwa ga baholegi ge go bolelwa ka dikholo tša lehu.3. Bao ba thwetšwego mešomongKabinete e amogetše go thwalwa ga batho ba ba latelago:3.1 Morena Daan du Toit bjalo ka Motlatšamolaodipharephare: Tšhomišano ya Boditšhabatšhaba le Methopo ka Kgorong ya Saense le Theknolotši3.2 Morena Garth Strachan bjalo ka Motlatšamolaodipharephare: Tlhabollo ya Pholisi ya Tlhabollo ya Intasteri ka Kgorong ya Kgwebišano le Intasteri3.3  Mohumagadi Malebo Mabitje-Thompson bjalo ka Motlatšamolaodipharephare: Tshepedišo ya Diputseletšo tša Tlhabollo ya Intasteri ka Kgorong ya Kgwebišano le Intasteri3.4  Boto ya Mokgatlo wa Inšorense ya Dikotsi tša go Ikgetha wa Afrika Borwa (SASRIA) Khamphani ye e lego ka Fase ga Taolo ya Mmušoa) Thwalo ya bobedi ya Morena Cedrick Mnwabisi Masondo bjalo ka Molaodi wa Taolo gape bjalo ka Molaodi Phethišo wa Boto.b) Thwalo ya bobedi ya Mohumagadi Karen Pepler bjalo ka Molaodi Phethišo wa Boto.c) Go thwetšwe Mohumagadi Tando Mbatsha bjalo ka Molaodi yo e sego wa Phethišo.d) Go thwetšwe Mohumagadi Tshwarelo Moutlane bjalo ka Molaodi yo e sego wa Phethišo.Dipotšišo: Phumla Williams (Seboleledi sa Kabinete sa Motšwaoswere)Mogala: 083 501 0139"
Pego ya kopano ya Kabinete ya la 19 Hlakola 2014,20 Mar 2014,https://www.gov.za/statement-cabinet-meeting-19-march-2014,https://www.gov.za/nso/pego-ya-kopano-ya-kabinete-ya-la-19-hlakola-2014,"1.  Diphetho tša Kabinete ka ga merero ye e lego ditabeng ka seemong sa bjale le ka meletlo ye e tlago1.1. Kabinete e amogetše tokollo ya Pego ya Afrika Borwa ya Tekodišišo ya Mengwaga ye Masopedi 1994–2014, ka Mopresidente Jacob Zuma, yeo e lego bohlatse bja kgatelopele ye e dirilwego ke mmušo go kgonthišiša gore bohle ba phela bokaone.Ka moya wa go tšea Tekodišišo bjalo ka tlhompho go Mopresidenete wa pele Nelson Mandela, Kabinete e dira boipiletšo go makala ka moka a setšhaba go bala pego, go tsenela meletlo ya Mengwaga ye 20 ya Tokologo le go thuša go thoma poledišano ya bosetšhaba ka ga dikatlego le ditlhohlo tša rena.Tekodišišo e tiišeletša kgatelo pele ye re e dirilego kagong ya temokrasi ya molaotheo ye e phelago, ye e tswelago pele, ye e sa kgethollego go ya ka bong le semorafe, go dira Afrika Borwa naga ye kaone go phela ka go yona.1.2. Kabinete e gopotša makala ka moka a setšhaba gore 2014 e beilwe go ba ya lesolo la Mengwaga ye 20 ya Tokologo.Moranang ke Kgwedi ya Tokologo. MaAfrika Borwa ka moka le badirišane ba boditšhabatšhaba le bakgathatema ba laletšwa go tsenela meketeko ya Kgwedi ya Tokologo ka go anega dikanegelo tša bona ka ga ka fao, ka go šoma mmogo, re fetotšego maphelo a maAfrika Borwa go a dira a makaone.Ge re e ya ditišing tša dikgetho ka la 7 Mopitlo 2014, a re laetšeng gape gore ke rena temokrasi ye e phelago, ya mafolofolo le khutšo.Kabinete e dira boipiletšo go maAfrika Borwa ka moka go ba bakgathatema ba mafolofolo dikgethong eupša go dira bjalo ka khutšo le kgotlelelano ya tokelo ya bakgethi ka moka ya go laetša dikgopolo tša bona pepeneneng le go dira dikgetho tša bona sephiring ka ntlwaneng ya go boutela.Makala a phethagatšo ya molao a tla šoma go šireletša tokelo ye, go kgonthišiša gore mafelo ka moka a naga a kgatha tema tshepetšong ya temokrasi, yeo e lego setšweletšwa sa Ntwa ya rena ya tokologo.1.3. Bjalo ka karolo ya lenanaeo la thakgolo ya mananeokgoparara a bosetšhaba a Khomišene ya Mopresidente ya Peakanyo ya Mananeokgoparara, Kabinete e gogela šedi ya setšhaba go ditšwelopele tše di botse tše di latelago:1.3.1. Letamo la De Hoop ka Limpopo le tla thoma go šoma ka Hlakola 2014. Le ke letamo la bone ka bogolo le le agilwego go tloga mola go thomago pušo ya rena ya temokrasi. Letamo le tla thuša go hlohleletša mediro ya ekonomi, go hlola mešomo le go thuša kabong ya ditirelo ka profenseng le ka ntle ga profense.Batho ba go feta ba 800 000 tikologong ya Ga-Sekhukhune ba tla holwa ke kabo yeo e kaonafetšego ya meetse a ka malapeng le ao a bolokegilego mola mediro ye meswa ya meepo le temo le yona e tla holwa ke kabo ya meetse.Mebasepala ya tikologo, ka thekgo ya mmušo wa profense le wa bosetšhaba, e beeleditše R3 bilione ya tlaleletšo ka go mananeokgoparara go hlwekiša le go abela badiriši ba ka malapeng le ba ditoropong meetse.1.3.2. Kabinete e laeditše go kgotsofatšwa ke thakgolo ye e beakantšwego ya Kgato ya II ya Protšeke ya Meetse ya Lesotho Highlands ka la 27 Hlakola 2014. Protšeke ke mohlala wo mogolo wa seo se kago fihlelelwa ge dinagabaagišane di šomišana le go šoma ka maikemišetšo a go swana.Tlhabollo ya methopo ya mohlakanelwa ya meetse e kgatha tema ye kgolo khutšong le katlegong ya selete sa Borwa bja Afrika le bophelo bja leago bja badudi ba sona.1.3.3. Kabinete e kgotsofetše ka kgato ya go mpshafatša mokgwa wa diporo wa Afrika Borwa, ka go aba konteraka ya R50 bilione ka Transnet ya go aga ditimela tša theknolotši ya maemo a godimo le tša sebjalebjale tše 1 064.Karolo ya Boentšeneere ya Transnet ka gare ga kwano ke go kgonthišiša gore lekala le fetošwa go ba motšweletši wa lefase ka bophara wa didirišwa tša motheo ge nako e tšwela pele. Maikemišetšo a kwano ye ke go fetola intasteri ya ditimela ya Afrika Borwa ka go oketša dikgwebopotlana tše di lego gona le go thoma tše dingwe.1.4. Kabinete e amogela thakgolo ya eriele ya mathomo ya MeerKAT ka Kgoro ya Saense le Theknolotši lefelong la bogare la Sehlopha sa Khilometara ya Sekwere (SKA) kgauswi le Carnarvon, go la Kapa Leboa ka la 27 Hlakola 2014.MeerKAT, e lego sedirišwa seo bogolo bja sona bo hlamilwego le go agwa ka mo nageng, gape e laetša gore maAfrika Borwa a ka phadišana le ba ba kaone ge go bolelwa ka dinyakišišo, boetšenere, saense le theknolotši. E tla bopa 25% ya SKA ya Kgato ya I..1.5  Kabinete e romela mantšu a kwelobohloko go malapa le bagwera a bao ba lobilego maphelo a bona ka lebaka la dipula tša mafula tša bjale. Kabinete e netefaletša maAfrika Borwa gore Sentha ya Taolo ya Masetlapeleo ya Bosetšhaba – ka lekala la Bohlodi le Tshepedišo ya Mohlakanelwa ya Bosetšhaba – e tla tšwela pele ka dikgato tša go nyaka le go phološa le tša go imolla batho. Maloko a leboga thušo ya makala a tšhireletšo ya go thuša ka dikgato tša phološo.MaAfrika Borwa ka moka, kudu ditšhaba tšeo di dulago mafelong a go ba le kgonagalo ya mafula, ba hlohleletšwa go hlokomela kudu maemo a go befa a boso. Batswadi le bahlokomedi ba swanetše go tšea dikgato tša tlhokomelo go kgonthišiša polokego ya bana. Go tlaleletša, baotledi ba difatanaga le basepela-ka-maoto ba swanela go dula ba ntšhitše mahlo dinameng ge ba šomiša ditsela mo maemong a dipula.1.6  Kabinete e leboga setšhaba bakeng sa karolo ye se e ralokilego kimollong ya kgatelelo go keriti ya bosetšhaba ya mohlagase mo kgweding ya go feta.Badiriši ka o tee ka o tee le dikgwebo ba hlohleletšwa go tšwela pele go šomiša mohlagase ka tsheketšo le go seketša mohlagase ge go kgonega, kudu nakong ya maemo a bjale a boso.1.7  Afrika Borwa e tla tsenela Samiti ya Bone ya Afrika ya Kopano ya Yuropa ye e swarwago Brussels, Belgium ka la 2 le 3 Moranang 2014. Kgwekgwe ya samiti ke ""Go beeletša go Batho, Katlego le Khutšo.""Samiti e tla setša thuto le tlhahlo, basadi le baswa, le kgeregelo ya bašomi ba semolao le ba e sego ba semolao gare ga dikontinente ka bobedi.1.8  Ka la 24 Hlakola 2014, e tla ba segopotšo sa ngwaga ka ngwaga sa Letšatši la Lefase la bolwetši bja mafahla (TB). Kabinete e rata go hlohleletša maAfrika Borwa go šomišana le Mmušo go lwantšha bolwetši bjo.Bolwetši bja TB ga se bo galefelele Afrika Borwa fela eupša Selete ka moka sa Sub-Sahara. Dikgato tša mmušo phethagatšong ya lenaneo le legolo la thibelo le kalafo ya HIV le AIDS mo Lefaseng di fokoditše bolwetši bja TB.Mananeo a mmušo a go fediša TB gape a akareditše kutullo ya balwetši le go nyaka kgokagano, tšhomišo ya theknolotši ya GeneXpert go akgofiša phekolo ya TB. Re ikgantšha ka taba ya gore Afrika Borwa ke ketapele ya Lefase ka kakaretšong ya mafelo a maphelo ka theknolotši ya GeneXpert.Kabinete e amogela Simposiamo sa Ditona se se tlago ka ga Kopantšho ya Phetolo ya Selete go TB ka Lekaleng la Meepo ka Borwa bja Afrika. Simphosiamo seo se tlago swarelwa Sentheng ya Dikopano ya Sandton ka la 25 Hlakola 2014 se tla kopantšha bakgathatema ka mebušong ya Selete, Makaleng a Meepo a Afrika Borwa, mekgatlo ya Bašomi, Bašomišane ba Tlhabollo le Setšhaba.1.9  Kabinete e lebogišištše baphadišane ba makgaolakgang ka moka le baamogedi ba Difoka tša Bobedi tša Ngwaga ka Ngwaga tša Kgwebo ya Ketapele ya Afrika Borwa.Difoka di lebogiša mošomo wa dikgwebo ka magorong a go fapana gomme di abilwe moletlong wo o tsenetšwego ke Mopresidente Jacob Zuma.Magareng a baamogedi ba ba lebogišitšwego ke kabinete go na le Morena Sam Motsuenyane yoo a kgotsofaditšego ditshwanelo tša go amogela Sefoka sa Katlego ya Bophelo ka Moka.1.10 Kabinete e amogetše pego ya forensiki yeo e kgopetšwego ke Matlotlo a Bosetšhaba ka ga Khomišene ye e Ikemetšego ya Dikgetho. Se se latela tšhišinyo ye e dirilwego ke pego ya Mošireletši wa Setšhaba. E file Tona ya Merero ya Selegae mošomo wa go tšwela pele go sekaseka taba ye le go eletša Kabinete ka yona.1.11 Kabinete e kgala bokebeka bjo bo tšwelago pele go la Kapa Bodikela, yeo e aparetšego ke ditlhaselo tše di mpe le tše di šoro bathing, kudu baneng. Se se ka se amogelwe gobane se senya dikatlego tše re di fihleletšego ka temokrasing ya rena. Kabinete e amogela mošomo wa Tirelo ya Sephodisa sa Afrika Borwa thibelong ya bokebeka gomme e ipiletša go ditšhaba tše di amegilego go šomišana le maphodiša go šireletša setšhaba sa rena kgahlanong le bokebeka bjo.1.12 Kabinete e romela mantšu a yona a kwelobohloko le matshedišo go malapa le bagwera ba Mohumagadi Martha Mahlangu yoo e bego e le mmago lešole la pele la MK Solomon Mahlangu. Mohumagadi Mahlangu o tla bolokwa ka Mokibelo wa la 22 Hlakola 2014. Toropokgolo ya Tshwane e fa Mohumagadi Mahlangu poloko ya semmušo maemong a mmasepala gomme difolaga di tla theošetšwa fasana go mo hlompha.2. Dipoledišano le diphetho tša bohlokwa tša Kabinete2.1. Kabinete e amogetše pego ka ga Mogala wa Mahala wa Mopresidente ya mengwaga ye mene go tloga mola o thomago go šoma. Mošomo wa tharollo ya dingongorego o kaonafetše ngwaga ka ngwaga ka mo go latelago; ngwaga wa mathomo 64.03%; ka ngwaga wa bobedi 77.79%; ka ngwaga wa boraro 87.46% gomme bjale o mo go 94.7%. Mo mengwageng ye mene, palo ya kakaretšo ya dingongorego le dipotšišo ye e rekotilwego e oketšegile go tloga go 75 873 ka ngwaga wa mathomo go fihla go 183 445 ka ngwaga wa bone.Kabinete e dira boipiletšo go dikgoro le diprofense go tšwela pele go kaonafatša boleng le lebelo la nyakišišo ya dingongorego gobane kgotsofalo ya badudi e bohlokwa bakeng sa seriti sa Mogala wa mahala wa Mopresidente.2.2. Kabinete e amogetše Leanotiro la bo 6 la Pholisi ya Intasteri la Pušeletšo la Ngwaga ka Ngwaga (IPAP) la 2014/15-2016/17 gore le ka phethagatšwa.Phegello ye kgolo ya IPAP ke go thibela go wa ga intasteri le go thekga kgolo le phapano ya lekala la tšweletšo la Afrika Borwa. Tona ya Kgwebišano le Intasteri e tla boledišana le bobegaditaba ge IPAP e thakgolwa kgwedi ye e tlago.2.3. Kabinete e amogetše mokgwa ka ga go felelwa ke nako ga ditumelelo tše di abjago ka fase ga Pušo ya go Ikgetha ya protšeke ya badudi ba Zimbabwe. Baswari ba tumelelo ba letelwa go dira kgopelo ya ditumelelo tša bona gape ka nageng ya bona ya pelego. Tona ya Merero ya Selegae kgauswinyana e tla hlaloša ka botlalo tshepetšo ye e swanelago go latelwa le letšatšikgwedi le e thomago ka lona.2.4. Kabinete e amogetše gore Karolo 100 (1) (b) dithušo tša Limpopo e se fetolwe, go dumelela tshekaseko ka Phupu 2014 morago ga ge pušo ye ntshwa e thomile go šoma. Se se tla kgonthišiša gore dikaonafatšo maemong a matlotlo a diprofense le kabo ya ditirelo ka ditirelong tša leago le makala a mangwe ga di fetolwe.2.5. Kabinete e amogetše Tekodišišo ya Tšhireletšo ya Afrika Borwa ya 2014, gomme e laetše gore e alwe Palamenteng. Tekodišišo e fa pholisi ya tšhireletšo ya paka ye telele le tsela ya leano la Tshireletšo tše di swanelago go tšwetšwa pele ke naga mo mabakeng a Tlhako ya Leano la Paka ya Magareng ye e latelago. Tokomane e tla abelanwa le setšhaba, ge se kgatha tema ka dipoledišanong tša setšhaba tšeo di bego di swerwe go kgabaganya naga ngwaga wo o fetilego.2.6 Kabinete e amogetše gore Pego ya Komiti ya Ditona ka ga Pholisi ya Poledišano e phatlalatšwe ka gare ga Kuranta ya Mmušo gore setšhaba se dire ditshwayotshwayo.Pego e sekaseka mokgwa wa thuto le tlhahlo tša ka morago ga sekolose se phagamego ka seemeng sa yona sa leago le ekonomi. E fa tšhišinyo go Tona ya Thuto le Tlhlo ya Godingwana ka ga ka fao mapheko le ditšhitišo tše di sa nyakegego tšeo di thibelago goba ganetšago kgatelo pele ya baithuti di kago tlošwa ka gona.Pholisi ya poledišano e šupa peakanyo ya tatelano ya diinstitšhušene, mananeo le mangwalo a dithuto a thuto gore baithuti ba kgone go tšwetša pele mafapa a ba ikgethetšego a thuto ka tshwanelo.2.7. Kabinete e amogetše gore Pego go tšwa go Sehlophatšhomo sa Ditona ka ga Mananeo a Motheo a Saense le Mmetse, e phatlalatšwe ka gare ga Kuranta ya Mmušo gore setšhaba se dire ditshwayotshwayo.Sehlophatšhomo sa Ditona se filwe mošomo wa go tšweletša Lenaneo la Motheo la Saense le Mmetse la Thuto le Tlhahlo ya Mošomo wa Sethekniki la go abja ke Kholetšhe.Se se tla thuša go oketša palo ya batho ba go ithuta Mmetse le Saense yunibesithi le go matlafatša bokgoni bja maithomelo bjalo ka ge go laeditšwe ka gare ga Leanotlhabollo la Bosetšhaba.Lenaneo le šeditše bao ba ratago go tsena lekalaneng la Thuto le Tlhahlo tša Mošomo wa Sethekniki, bao ba šetšego ba le ka dikholetšheng tša tlhahlo le thuto tša mošomo wa sethekniki mme ba rata go tšwela pele le go ingwadiša ka diyunibesithing, le bona baithuti ba Kreiti 12 bao ba ratago go ingwadiša ka diyunibesithing eupša ba sa kgotsofatše dinyakwa tša Mmetse le Saense.2.8. Kabinete e amogetše go phatlalatšwa ga dikutullo tša nyakišišo ya 2012/13 ka ga thekgo ya setšhaba ka matlotlo bakeng sa mediro ya theknolotši le ya saense.Dikgoro tša Bosetšhaba di beeleditše R29.4 bilione ye e akanyeditšwego mediro ya theknolotši le ya saense ka 2012/13, yeo e emelago 3% ya palomoka ya kabo ya tekanetšo ya mmušo wa bosetšhaba. Se ke kaonafalo go tšwa go palogare ya mengwaga ye mene ya 2.9% gare ga 2008/09 le 2011/12.Gape go pepeneneng gore mmušo o thuša ka tšhelete bontši bja dinyakišišo tša saense tšeo di dirwago ka Afrika Borwa, le gore bogolo bja phethagatšo bo ka ntle ga dikgoro tša bosetšhaba, ke go re, ka dikhanseleng tša saense le diinstitšhušeneng tša thuto ya godingwana.2.9. Kabinete e sedimošitšwe ka ga tshekaseko ya Kgoro ya Tlhokomelo le Tekolo ya Phethotiro ya ‘Khuetšo ya Phethagatšo Kreiti R go Dipoelo tša go Ithuta.’Peeletšo ya ka pelamathomo kgolong le kgodišong ya bana ba bannyane e ka kgona go fokotša go se lekane le go oketša tšweletšo, kudu baneng ba bannyane ba ba bego ba sa filwe dibaka.Kabinete e amogela phihlelelo ye kgolo katološong ye kgolo ya Kreiti R yeo e nyakago go godiša bokgoni bja yona kudu gore e be le khuetšo ye kgolo kudu mošomong wa thuto wo o latelago.2.10. Kabinete e tsebišitšwe ka dikutullo go tšwa go Lenaneo la Tekolo ya Kabo ya Ditirelo tša Ketapele la 2013.Kabinete e a leboga ebile e hlohleletšwa ke kaonafatšo go tšwa dikgorong tša bosetšha tša maikarabelo, ka taolo ya tšona ya maano le hlokomelo ya mošomong maemong a lefelo.Dikutullo tša mafelo tše 186 (tša go lekolwa lekga la mathomo) go kgabaganya diprofense ka moka ka 2013 di utulotše gore palogare ya dikelo tša go thušo ya seriti, lefelo le phihlelelego le dinako tša go bula le go tswalela di filwe maemo a mabotse ke badudi le balekodi.Makala a mošomo ao a nyakago thušo ke: taolo ya dingongorego, ponagalo le maswao, taolo ya mothaladi le dinako tša go leta le polokego.Dikutullo go tšwa go mafelo a 77 ao a bego a lekolwa gape go sekaseka dikaonafalo gape a laeditše dikelo tša palogare ye e kaonafetšego, go laetša dika tše di botse taolong ya mošomo wa mafelo a bjalo ka ntlha ya pele ya maano.2.11. Kabinete e amogetše go ba monggae wa Kopano ye e sego ya Mehleng ya Ditona tša ICT, Dikgokagano le Ditirelo tša Poso tša Setšhaba sa Tlhabollo sa Borwa bja Afrika go tloga ka la 23 go fihla ka la 25 Hlakola 2014, go la Johannesburg.3. Bao ba thwetšwego mešomongKabinete e amogetše go thwalwa ga batho ba ba latelago:3.1. Mohumagadi Elaine Alexander bjalo ka Motlatšamolaodipharephare: Tlhabollo ya Ekonomi, Kgwebišano le Papatšo ka go Kgoro ya Temo, Dithokgwa le Boreahlapi.3.2. Mohumagadi Nkidi Dinah Mohoboko bjalo ka Motlatšamolaodipharephare: Akatemi ya Thuto ka go Kgoro ya Merero ya Selegae.3.3. Morena Sam Themba Mtshisa bjalo ka Motlatšamolaodipharephare: Ditirelo tša Kgoro ka go Kgoro ya Mešomo ya Setšhaba.3.4. Mohumagadi Malijeng Theresa Ngqaleni o thwetšwe mošomong wa Motlatšamolaodipharephare: Dikamano tša Mebušo ka go Kgoro ya Matlotlo a Bosetšhaba.3.5. Morena Michael Sass o thwetšwe mošomong wa Ramatlotlopharephare ka go Kgoro ya Matlotlo a Bosetšhaba.3.6. Morena Mlungisi Justice Mathonsi o thwetšwe bjalo ka Mohlankedimogolo wa Tshepedišo ya Kantoro ya Poso ya Afrika Borwa.3.7. Maloko ao e sego a Phethišo go Etšentshi ya Dinamelwa tša Tsela tša go Kgabaganya Mellwane:a) Mohumagadi Pam Edith Pokane (Modulasetulo);b) Morena Reuben Abel Dlamini;c) Morena Gordon Noah;d) Morena Moses Cyril Tiel Scott;e) Morena Wayne Smith;f) Mohumagadi Maleho Margaret Nkomo (thwalo ya bobedi bjalo ka Motlatšamodulasetulo); leg) Mohumagadi Nala Mhlongo (thwalo ya bobedi).3.8. Morena Mahesh Fakir bjalo ka Mohlankedimogolophethišo wa Bolaodi bja Maemakepe.3.9. Maloko ao e sego a Phethišo go Boto ya Balaodi ba Setheo sa Afrika Borwa sa Dibetša:a) Admirale (yo a rotšego modiro) Refiloe Johannes Mudimu (Modulasetulo);b) Mohumagadi Thuthukile Skweyiya (Motlatšamodulasetulo);c) Ngaka Moses Khanyile;d) Morena Bethuel Motshwariseng Fantas Mobu;e) Ramolao Sesi Baloyi;f) Mohumagadi Mpumi Zikalala;g) Morena Ndumiso M Tyibilika;h) Morena Raymond Mlungwana Vokwana; lei) Ramolao Virginia Lee Anne De La Hunt.Dipotšišo: Phumla Williams (Seboleledi sa Kabinete sa Motšwaoswere)Mogala: 083 501 0139"
Pego ya kopano ya Kabinete ya la 25 Phupu 2014,26 Jun 2014,https://www.gov.za/statement-cabinet-meeting-25-june-2014,https://www.gov.za/nso/pego-ya-kopano-ya-kabinete-ya-la-25-phupu-2014,"1. Maemo a Kabinete ka ga merero ye e lego ditabeng ka seemong sa bjale1.1. Kabinete e lebogile Polelo ya Maemo a Setšhaba ya bošupa yeo e filwego ke Mopresidente Jacob Zuma ka Labobedi, Phupu 17, 2014. Mananeo ao a laeditšwego ke Mopresidenete ebile a hlahlwa ke Leanotlhabollo la Bosetšhaba (NDP) a tla hlathollwa ke dihlopha tša go fapana tša Ditona mo dibekeng tše di tlago.Ka moya wa Mmogo, a re tšwetšeng pele Afrika Borwa, Kabinete e ipiletša go makala ka moka a setšhaba go šomišana le Mmušo go phethagatša Lenaneo la Mošomo le leswa, leo le thekgwago ke diphihlelelo tše di dirilwego mo Mengwageng ye 20 ya go feta ya Tokologo.1.2 Kabinete e amogela go fihla bofelong ga boipelaetšo bja dikgwedi tše hlano tikologong ya Dikhamphani tša Polatinamo. Boipelaetšo bjo bo tšeerego lebaka le le telele bo bile le ditlamorago tše di šoro go bašomi, bengmošomo le ikonomi ya rena ka kakaretšo. Mola tokelo ya go ipelaetša e šireleditšwe ka gare ga Molaotheo le melao ya rena ya bašomi, Kabinete e ipiletša go bengmošomo le mekgatlo ya bašomi go ruma dipoledišano ka lebelo le go efoga boipelaetšo bja lebaka le le telele.Katlego ya mananeo a hlabollo ya rena e laolwa ke ikonomi ya go tia le ya go atlega. Bjalo ka maAfrika Borwa, ka moka re na le maikarabelo a go godiša ikonomi ya naga ya rena.1.3 Kabinete e tsebišitšwe ka maemo a fase ao Afrika Borwa e a filwego ke dietšentshi tša kelo ya maemo e lego ya Standard and Poor’s le ya Fitch mo bekeng ya go feta. Kabinete e boeletša gore mmušo o lemoga ditlhohlo tša kgolo tše Afrika Borwa e lebanego natšo. Mmušo o beile pele phethagatšo ye e phakišago ya NDP, ka diphetogo tša maikemišetšo a go bula bokgoni bja Afrika Borwa bja kgolo.Mmušo o ineetše kaonafatšong ya tikologo ya bolaodi, phokotšong ya tlhokego ya bokgoni le phakišišong ya lenaneo la wona la peeletšo ya mananeokgoparara bjalo ka karolo ya go tloša mapheko ao a šitišago kgolo.1.4 Kabinete e amogela dikutullo tša Dinyakišišo tša Kakaretšo tša Malapa tša 2013 tšeo di lokolotšwego malobanyana ke Kgoro ya Dipalopalo tša Afrika Borwa. Dikutullo tše di kgonthišiša kanegelo ye botse ya gore mananeo le dipholisi tša go tia tša mmušo di fetola maphelo a maAfrika Borwa go a dira a makaone.Dinyakišišo di kgonthišiša gore phihlelelo ya ditirelo bjalo ka meetse, koleladitlakala, dintlo le thuto ya mahala di laeditše kgolo ye botse nako ka moka. MaAfrika Borwa ao a nago le meetse a diphaepheng a oketšegile go fihla go 89.9% mola palo ya malapa ao a lokeletšwego mohlagase e eme go 85% ka 2013.Lenaneo la thušo ya leago la mmušo le tšwela pele go aba tšhireletšo ya nnete go malapa le ditšhaba tšeo di bego di tla tlaišwa ke leuba la bohloki le tlhokego ya mešomo.Palo ya batho ba ba fihlelelago dithušo e oketšegile go tloga go 13,7% ka 2003 go fihla go 45,5% ka 2013. Phesente ya malapa a batho ba go bolawa ke tlala e fokotšegile go tloga go 29,3% ka 2002 go fihla go 13,4% ka 2013.1.5 Kabinette e amogetše kemedi ya maemo a godimo ya Afrika ya go etwa pele ke Mopresidente Jacob Zuma yeo e tsenetšego Samiti ya Kopano ya Afrika ya bo23 ka fase ga kgwekgwe ye: “Temo le Tšweletšo ye e sa Hlaelego ya Dijo mo Afrika.” Samiti e thoma ka la 20 go fihla go la 27 Phupu 2014 go la Malabo ka Repabliking ya Equatorial Guinea.Bjalo ka karolo ya kontinente, Afrika Borwa e tla tšea karolo dipoledišanong tša lenanethero la tlhabollo la Afrika ebile e tla huetša Samiti go matlafatša mananeo a naga a tlhabollo.1.6  Kabinete e leboga Kgoro ya Bokgabo le Setšo, le Etšentshi ya Bosetšhaba ya Tlhabollo ya Baswa bakeng sa go eta pele meletlo ya Kgwedi ya Baswa ka fase ga kgwekgwe ye: “Baswa ba tšwetša pele Afrika Borwa.”Ge re tšwela pele go keteka Kgwedi ya Baswa, Kabinete e boeletša lenaneo la mmušo la go šoma le baswa go fetola maphelo a bona le go fetola naga. Mo mengwageng ya go feta ye mehlano fela, R2,7 bilione e beetšwe thoko bakeng sa thekgo ya matlotlo ya borakgwebo ba baswa, dipasari tša baithuti di menagane ga bedi le mananeo a bana ba bannyane a matlafaditše kgato ya motheo wa bana.Magato a bjalo a tla dula e le šedi ya mmušo, ge re laletša baswa go ba bašomišane ba rena tšwetšo peleng ya Afrika Borwa.2. Diphetho tše bohlokwa tša Kabinete2.1. Kabinete e lebogišitšwe ka ga kgatelo pele ye re e dirilego hlabollong ya Pholisi ya Bosetšhaba ya Magato a Phetogo ya Klaemete: Tshekatsheko ya Phokotšo ya Dikgase tša Lefaufau (GHG). Pego e sekaseka tiro ya Afrika Borwa taolong ye botse ya dikhuetšo tša phetogo ya klaemete le go fa maele a seabe sa Afrika Borwa maitekong a lefase ka bophara a go fokotša palo ya GHG ka Lefaufaung.2.2. Gape Kabinete e amogetše pego ya ditshwaotshwayo ka ga Lenaneo la Bosetšhaba la Dikgase tša Lefaufau la Afrika Borwa, lebakeng la 2000-2010. Se se sepelelana le kopano ya Tlhako ya Bosetšhaba ye e Kopanego ka ga Phetogo ya Klaemete ye Afrika Borwa e e kgonthišišitšego ka 1997.Go ya ka Kopano ye dinaga di swanela go romela dipego tša tšona tša kgatelopele mengwaga ye mengwe le ye mengwe e mebedi. Pego ya bjale ya ditshwaotshwayo e lokolletšwe setšhaba gore se dire ditshwaotshwayo. E tla feleletšwa gore e lokele go ka romelwa moragonyana mo ngwageng.2.3. Kabinete e amogela tumelelo ya lefelo le leswa la kamano bakeng sa Lefelo la Bohwa bja Lefase la Maphungubwe ka Komiti ya Bohwa bja Lefase ya Unesco yeo e swerego Kopano ya yona ya bo38 ka Doha go la Qatar, go tloga ka la 15 go fihla ka la 25 Phupu 2014. Lefelo le leswa la kamano le bile gona ka lebaka la tshepedišo ye telele ya poledišano ya go ama beng ba naga, baemedi ba setšhaba, mekgatlo ye e sego ya mmušo le batšeakarolo ba go fapana ba mmušo.Tumelelo ya lefelo le leswa la kamano ke kgatelopele ye e amogelwago bakeng sa maiteko a Afrika Borwa a go kaonafatša taolo le tšhireletšo ya mafelo a yona a bohwa bja lefase mola e dumelela maikarabelo le tlhabollo ye e swarelelago.3. Ditiragalo tše di tlago3.1. Afrika Borwa e tla ba monggae wa Kopano ya Foramo ya Tšhomišano mmogo le Tšhomišano ya Maphelo a Bomma, Masea le Bana Senthareng ya Dikopano ya Sandton, Gauteng, go tloga ka la 30 Phupu go fihla ka la 1 Mosegamanye 2014. Tšhomišano ke mokgatlo wa lefase woo o ka fase ga Mokgatlo wa Maphelo wa Lefase.Go swara foramo mmogo go fa sebaka sa go šetša bohlokwa bja go matlafatša maphelo a bomma, masea le bana ka Afrika Borwa le go hlohleletša makala ka moka a setšhaba go tšea karolo kgatong ye.Tokollo ya Palelomorago ya Lefase ka ga ka fao lefase le šomago ka gona go phethagatša Maikemišetšo a Tlhabollo ya Ngwagakete tša bo4 le bo5 go tla kgontšha gape batšeakarolo go tša makala a maphelo le ao e sego a maphelo go sekaseka kgatelopele le tše ba ithutilego tšona.Gape e tla godiša boikarabelo bjo bogolo le maikarabelo go basadi, masea, bana le baswa ba ba lego seemong sa bosogana le bokgarebe, go ba kgontšha go lemoga tokelo ya bona ya go fihlelela maemo a godimo ao a fihlelelegago a maphelo mo mengwageng go fihla ka 2015 le go feta.3.2. Afrika Borwa e tla swara Phadišano ya Boditšhabatšhaba ya Thutadipalo (IMO). IMO ke phadišano ya ngwaga ka ngwaga ya ditharollo ya baithuti ba dikolo tše di phagamego, ye e swarwago nageng ya go fapana ngwaga wo mongwe le wo mongwe. Se ke sebaka sa go laetša bokgoni bja naga ya rena bja go swara ditiragalo tša maemo a godimo le go tsebiša boradipalo ba Afrika Borwa ba maemo a godimo. Palomoka ya dinaga tše 109 e šetše e ngwadišitše go tsenela IMO.4. Bao ba thwetšwego mošomong:Kabinete e amogetše go thwalwa mošomong ga batho ba ba latelago:4.1. Morena GO Hollamby bjalo ka Motlatšamolaodipharephare: Matlotlo le Taolo ya Theko ya Thoto ka Kgorong ya Merero ya Selegae.4.2.  Boto ya Kgwebo ya Peeletšo ya Setšhabaa) Morena Mcebisi Hubert Jonas, bjalo ka molaodimogolo yo e sego wa phethišo le bjalo ka Modulasetulo (lebakeng la gagwe bjalo ka Motlatšatona wa Matlotlo); leb) Morena Roshan Morar bjalo ka Motlatšamodulasetulo (lebaka la mengwaga ye meraro).4.3. Komiti ya Ditsebi ka ga Molao wa Dikhamphani (lebaka la ka fase ga mengwaga ye mehlano)a) Leloko le leswa, Ngaka Johannes Erasmus; leb) Leresefe le tee, Mohumagadi Juanita Steenkamp.Dipotšišo:Phumla WilliamsSeboleledi sa Kabinete sa MotšwaoswereMogala: 083 501 0139"
Pego ya kopano ya Kabinete ya la 9 Mosegamanye 2014,10 Jul 2014,https://www.gov.za/sitatimende-semhlangano-wekhabhinethi-wamhla-yi-9-kholwane-2014,https://www.gov.za/nso/pego-ya-kopano-ya-kabinete-ya-la-9-mosegamanye-2014,"1. Maemo a kabinete ka ga merero ye e lego ditabeng seemong sa bjale1.1. Kabinete e gopotša maAfrika Borwa ka moka go hlompha le go gopola Mopresidente wa rena wa peleng yo a rategago mohu Nelson Mandela mo Kgweding ye ya Mandela ka go kgatha tema ka mafolofolo ka Lesolong la “Hlwekišang Afrika Borwa”. Ka Letšatši la Nelson Mandela ka la 18 Mosegamanye le ka kakaretšo kudu mo kgweding ye maAfrika Borwa ba swanetše bonyane ba tšeye metsotso ye 67 ba hlwekiša Afrika Borwa go ya ka boipiletšo bja Mopresidente Jacob Zuma bjo a bo dirilego ka nakong ya Polelo ya Maemo a Setšhaba. Mopresidente wa peleng mohu Nelson Mandela o re rutile gore motho ofe goba ofe a ka ba le seabe se  sekaone setšhabeng sa gabo. Ka moka re na le maikarabelo a go hlompha bophelo bja gagwe ka go hlwekiša, ka go kaonafatša le go botsefatša metse ya rena.1.2. Kabinete e amogela lenaneo le legolo la tsošološo ya ditimela la Setheo sa Ditimela tša Banamedi sa Afrika Borwa (PRASA). Bjalo ka karolo ya lenaneo le, Tona ya Kgoro ya Dinamelwa o tsebagaditše semmušo tlhamo ya mafelelo ya setimela se seswa sa banamedi sa PRASA sa sebjalebjale seo se bolokegilego seo se hlamilwego ka theknolotši ya moragorago yeo intasteri ya ditimela e swanetšego go e aba lefaseng ka bophara. Se ke motheo o mongwe wo o kgethegilego ka boikgafong bja mmušo bja go aga mananeokgoparara ao a tlago hlohleletša ekonomi le go thekga borekedi bja dithoto tša ka nageng. Setimela sa mathomo sa PRASA go emetšwe gore se tla thoma go sepela ka 2015. Go tsenya tirišong ga sebjalebjale ga lenaneo la ditimela go tla fetoša ditirelo tša ditimela tša metro - ‘e lego selo se bohlokwa kudu sa go fetoša dinamelwa tša bohle ka Afrika Borwa’. PRASA e tla šomiša R51 bilione mo mengwageng ye e latelago ye 10 go tšweletša ditimela tše 600 tša maemo a godimo go batho ba Afrika Borwa. Palomoka ya ditimela tšeo tše 580 di tla dirwa ka Afrika Borwa ka femeng ye mpsha ye e tlago hlongwa ka Dunnotar ka ntle ga Nigel ka Ekurhuleni ka tshenyegelo ya R1 bilione. Lefelo le la go dira ditimela la disekweremetara tše 600 000 le hlametšwe go ba le polante ya go direla ditimela, lefelo la tlhahlo le phaka ka botlalo ya intasteri. Protšeke ye e tla hlama mešomo ya thwii ye 8 088, e lego karolo ya mešomo ya thwii ya go feta ye 33 000 le mešomo ye e sego ya thwii mo lebakeng la mengwaga ye 10, go realo e le go fihlelela maemo a diteng tša go feta 65%. Palomoka ya batho ba 19 527 (dientšeneere, bašomi ba diatla, bašomi ba tša sethekniki, baotledi ba ditimela le, magareng ga tše dingwe, bašomi ba tša theknolotši) ba tla thwalwa nakong ya protšeke. Lenaneo la Mpshafatšo ya Dinamelwa tša Dithoto tše Sepetšwago le feta go hloma bohlami bja ditimela, ke dikokwane tše di ka bago tše tharo tšeo di ka dirago gore intasteri ye e boele nakong ya yona ya nakong ye e bego e sa sepetšwa gabotse, go tsošološa lefapha la boentšeneere bja ditimela le go ba le seabe ka tlhabollong ya ekonomi le go dira ditimela ka nageng.1.3. Kabinete e amogela go tsebagatšwa semmušo lehono ka Mopresidente Jacob Zuma ga polante ya go kopanya dikarolo tša difatanaga le ya go šomela ya First   Automotive Works (FAW) Afrika Borwa ka Lefelong la Thabollo ya Diintasteri la COEGA (IDZ) ka Motsesetoropong wa Nelson Mandela Bay ka Port Elizabeth, ka Kapa Bohlabela. Polante ye ya go kopanya dikarolo tša dilori ya go bitša R600 milione, ye e lego ka Lefelong la 2 la COEGA IDZ e thušwa ka ditšhelete ke bobedi Koporase ya Khamphanikgolo ya China FAW le Sekhwama sa Tlhabollo sa China-Africa. Ke ye nngwe ya dipeeletšo tše kgolokgolo ye e dirilwego ke khamphani ya China. Polante ye e tla ba le seabe kudu go dinepo tša bosetšhaba tša tlhabollo ya ekonomi ya setšhaba go ya ka ge go ukangwe ka go Leanotlhabollo la Bosetšhaba (NDP), Mokgwa o Moswa wa Kgolo ya Ekonomi le Maanotiro a Molaotshepetšo wa Diintasteri. Dikholego go Nelson Mandela Bay le go selete sa Kapa Bohlabela ka bophara di akaretša go tšweletšwa ga peeletšo ya thwii ya ka ntle yeo ka go le lengwe e tlago hloma mešomo ya go ya go ile le go aba menyetla ya tlhabollo ya bokgoni le tlhahlo.1.4. Kabinete e boeletša gape go sola go utswiwa ga mathale a mohlagase go mananeokgoparara a diporo, a mehlagase le a masepala. Go utswa go go šitiša tshepetšo ya go hloka mathata ga ekonomi ya naga gomme mabakeng a mangwe go šitiša maphelo a batho. Ditheo tša phethagatšo ya molao di tla netefatša gore bao ba golegilwego ba lebane le maatla a molao ka botlalo.  Kabinete e tšwela pele go bušeletša boikgafo bja yona bja go fokotša dikhamphani tša go šomiša dikgorogoro tšeo di phedišago batho ga bohloko le go godiša bosenyi bjo. Ditšhaba di kgopelwa go šoma mmogo le mmušo ka go begela Tirelo ya Maphodisa ya Afrika Borwa.1.5. Kabinete e hlohleletša balefamotšhelo go romela dipampiri tša bona tša motšhelo tša sehla sa motšhelo sa 2014, seo se butšwego ka la 1 Mosegamanye 2014. Metšhelo e kgontšha mmušo go thuša maanotlhabollo a naga ka ditšhelete. Molefamotšhelo yo mongwe le yo mongwe yo a romelago dipampiri tša motšhelo tše di nepagetšego ka nako o raloka karolo ya gagwe ka go tšwetša pele Afrika Borwa.1.6. Kabinete e amogela go saena ga Mopresidente Jacob Zuma ga Molaophetošwa wa Pušetšo ya Ditokelo go Naga, wo o laetšago go bulwa leswa ga go dira dikgopelo tša go bušetšwa naga go bao ba fetilwego ke letšatši la go tswalela la nako ye e fetilego ebile o efa bakgopedi ba naga mengwaga ye mengwe ye mehlano ya go dira dikgopelo tša go bušetšwa naga. Le ge e le gore dikgopelo tša go bušetšwa naga tše di ka bago tše 80 000 di dirilwe ka letšatšikgwedi la mafelelo la go tswalela la 1998, go akanywa gore go na le ditiragalo tša go tšeelwa naga tše di nepagetšego tšeo di ka fihlago go makga a mahlano tše di ka tlišwago ke batšwasehlabelo bao ba tlošitšwego ka kgang ka nako ya kgethologanyo. Kabinete e ipiletša go maAfrika Borwa ka moka go phatlalatša molaetša wa molao wo go netefatša gore batšwasehlabelo ba go rakwa nageng, bao ba ilego mathomong ba fetwa ke letšatšikgwedi la mafelelo la 1998, ba tle ba dire dikgopelo tša bona tša go bušetšwa naga go thoma ka la 1 Mosegamanye 2014 go fihla ka la 30 Phupu 2019.1.7. Kabinete e lebogiša banyakišiši bao ba thušitšwego ka ditšhelete ke Afrika Borwa ba Arei ya Sekwerekhilometara (SKA) bao ba utollotšego tshepedišonaledi e ntsho ye kgolo kudu ya mašoba a mararo. Se ke tiišetšo e kaone ya maphoto a tshepedišonaledi ye e tšwelago pele le ye bohlokwa yeo e hlabollogilego kudu ka Afrika Borwa. Go utolla mo go tšwela pele go laetša gore Afrika Borwa e na le tsebo ya mahlale le ya sethekniki go ba moetapele lefaseng ka go maphoto a tshepedišonaledi. Dinyakišišo tše di tsebjago maemong a boditšhabatšhaba ke segopotšo sa gore go na le menyetla ye e swanago e nnoši ye e fiwago Afrika Borwa ka lebaka la phenkgišano ya rena ye e atlegilego, ya go aga bokgoni bja rena bjo bo dirlwego ka go hlohleletša kgahlego ka go mahlale le ka boentšeneereng magareng ga bafsa ba rena. Gape e fa naga motheo wa go thoma go tšweletša bašomi ba tša mahlale bao ba tlago ba le seabe ka go fihleleleng ga Nepišo ya 2030 ya NDP. Go utolla mo ke mathomo ga dilo tše ntši kudu tšeo di tlago dirwa gore di kgonagale ka Arei ya SKA. Phenkgišano ya rena ye e atlegilego le yona e butše menyetla e mentši ka nageng, kudukudu dikete tša mešomo ka go tša kago, ka phethagatšong ya mešomo le ka tlhokomelong ka Kapa Leboa fao motheo wa SKA o agwago gona.1.8. Kabinete e ipiletša go bafsa go dira dikgopelo gonabjale tša go amogelwa ka dihlongweng tša thuto ya godingwana go sepelelana le lesolo la Dira Kgopelo Gonabjale! la Kgoro ya Thuto le Tlhahlo tša Godimo. Ka lesolo le baithuti ba fiwa tshedimošo ye e hlokagalago go dira dikgetho tša mabapi le mešomo ba na le tsebo le go dira dikgopelo e sa le nako. Se gape se tla ba le seabe go phokotšong ya kgatelelo yeo baithuti ba lebanago le yona mathomong a ngwaga wa dithuto. Bathuti gape ba gopotšwa gore ba šomiše Setlamo sa Bosetšhaba sa Thušo ya Ditšhelete tša Baithuti, seo se fago thušo ya ditšhelete go baithuti bao ba nago le maswanedi a dithuto eupša ba hloka ditšhelete.1.9. Kabinete e amogela dipoelo tša Seboka sa Tlwaelo se se sa tšwago go swarwa sa bo 23 sa Kopanokgothekgothe ya Maloko a Mokgatlo wa Dinagakopano tša Afrika (Samiti ya AU) ka fase ga morero wa: ""2014 Ngwaga wa Temo le Tšweletšo yeo e sa Hlaelego Dijong ka Afrika"" fao Mopresidente President Jacob Zuma a ilego a eta pele baromiwa ba maemo a godimo. Se se lemogwago ke diphetho tša Samiti ye ka ga merero e bohlokwa mabapi le tlhabollo, khutšo le tšhireletšego, phetogo ya klaemete le go dira gore methopo e be gona gammogo le go phetha Lenaneothero la 2063 la Tlhako ya ka Khonthinenteng, bjalo ka karolo ya nepo ya Afrika mo mengwageng ye e latelago ye 50 le Kemo ya Bohle ya Afrika ka ga Lenaneothero la Tlhabollo ya ka Morago ga 2015.1.10. Kabinete e lebiša mahloko go ba lapa le bagwera ba Motlatšamopresidente wa Lliki ya Basadi ya African National Congress wo e bego e le Sefepisegolo sa peleng sa ANC ka Lekgotleng la Setšhaba la Diprofense, Mohumagadi Nosipho Dorothy Ntwanambi. O tlogetše sebaka se segolo ka ntweng ye e tšwelago pele ya go tliša setšhaba se se nago le toka ebile se lekalekanago fao badudi ka moka ba ipshinago ka ditokologo tše di lekanego, ditokelo le menyetla.2. Diphetho tše bohlokwa tša Kabinete2.1. Kabinete e sedimošitšwe ka ga Dipoelo tša Seboka sa bo 11 sa Khonferentshe ya Mekgatlo (COP 11) go ya ka Kopanong ya Mokgatlo wa Dinagakopano go Fediša go Hlokega ga Meetse (UNCCD), se se swerwego ka la 16 go fihla ka la 27 Lewedi 2013 ka Windhoek, Namibia. Seboka se se ahlaahla kudukudu mathata a lefaseng ka bophara a mabapi le maemo a go hloka pula, a go hloka pula gannyane le a komelelo ye e nago le moyameetse o monnyane lefaufaung tikologong.  Magareng ga diphetho tše bohlokwa tšeo Khonferentshe e dumelelanego ka tšona ke go kaonafatša bokgoni, go šoma gabotse le ka bokgoni ga mekgwa ya kgokaganyo ya Dilete le gore Makala a kgokaganyo a ka Dileteng a phethagatše mešomo ya ona gabotse. Khonferentshe e tšwetše pele go dumelelana ka ga go hudušwa ga Mekgwa ya Lefaseng ka Bophara go tloga go Sekhwama sa Boditšhabatšhaba sa Tlhabollo ya Temo ka Roma go ya ka Bonn gore se bewe mmogo le bongwaledi bja UNCCD. Diphetho tše di tla thekga go maatlafatša bokgoni bja go šoma ka mathata a go hlokega ga meetse ka khonthinenteng.2.2. Kabinete e dumetše gore Afrika Borwa e dumele Phetošo ya Kiletšo ya ka fase ga Seboka sa Basel ka ga Taolo ya Mosepelo wa go Putlaganya Mellwane ga Ditšhila tše Kotsi le go Lahlwa ga tšona. Seboka sa Basel ke Kwano ya boditšhabatšhaba ye e laolago mosepelo wa go putlaganya mellwane ga ditšhila tše kotsi. Le ge Phetošo ya Kiletšo ya Seboka sa Basel e amogetšwe go šireletša dinaga tše di hlabologago gore di se ke tša amogela ditsenywanageng tša ditšhila tše kotsi go tšwa dinageng tše di hlabologilego, go dumelela ga Kiletšo ye go tla netefatša gore maphelo a batho le tikologo di a šireletšwa bakeng sa meloko ya ka moso, le gore tlhabollo ya ekonomi ya setšhaba e tšwetšwa pele kudu. Se se tla ba le seabe se segolo go fokotšeng ga mathata a Afrika mabapi le ditšhila tše kotsi tše di lahlilwego.3. Ditiragalo tše di tlago3.1. Mopresidente Jacob Zuma, o tla eta pele baromiwa ba Afrika Borwa go leba Samiting ya bo 6 ya Seboka sa Brazil, Russia, India, China, Afrika Borwa (BRICS), yeo e tlago swarwa ke Rephabliki ya Bofeterale ya Brazil ka la 15-16 Mosegamanye 2014 ka fase ga  morero wa: “BRICS: Kgolo ya Mang le mang, Ditharollo tša go ya go ile.""Ka nako ya ge Afrika Borwa e le Modulasetulo wa BRICS, kgatelopele ye e tšwelago pele e fihleletšwe ka go tšwetša pele mekgwa ye meswa ya BRICS yeo e tsebagaditšwego semmušo ka Samiting ya Bohlano ya BRICS, ke gore, Lekgotla la Dikgwebo la BRICS gammogo le Lekgotla la Bagopodišiši ba BRICS, gomme dipego di tla romelwa go Baetapele ba BRICS ka ga mošomo wo o dirilwego ke makala a.Mmušo wa Afrika Borwa o tsentše tirišong ka botlalo Leanotiro la eThekwini, leo le amogetšwego ka Samiting ye e fetilego ya BRICS ye e swerwego ka Durban, ka Afrika Borwa, gomme o tla hlagiša pego ya go gafela mošomo ka ga tirišano ya makala nakong ya yona bjalo ka Modulasetulo wa BRICS, o laetša kgatelopele ye e dirilwego ke Afrika Borwa nakong ya ge o le Modulasetulo wa BRICS mabapi le diphetho tše di lego ka go Kwano le Leanotiro tša eThekwini.3.2. Ka Sontaga la 13 Mosegamanye 2014 Kgoro ya Dinamelwa e tla fa poelo go ditšhaba tša Mebasepala ya Nkangala le ya Dr JS Moroka ka ga Lesolo la Tlhabollo ya Tsela ya Moloto le ya Diporo. Tlhabollo ya Seporo sa go putla Moloto e tla ba lenaneo leo le kopantšwego la dinamelwa tša setšhaba leo le tlago ba le seporo bjalo ka motheo le mekgwa ye mengwe ya dinamelwa – kudukudu dipese le dithekisi – go realo e le go aba ditirelo tša kabo ya banamedi. Baetapele ba Mpumalanga, Gauteng le Limpopo gammogo le boratoropo ba dilete le ba mebasepala ba tla felegetša Tona nakong ya ketelo ye. PRASA, ye e lego sehlongwa sa setšhaba ka fase ga Kgoro ya Dinamelwa, e tla eta pele protšeke ye go tloga mo lebakeng le go tšwela pele.3.3. Bekeng ye e tlago dikgoro di tla fa tlhagišo ya Ditekanyetšo tša tšona ka Palamenteng.  Ditona di tla fa maano a tšona a tšhomišo ya ditšhelete ka tshepedišo ya Palamente gomme tša tšwela pele go rerišana le ditšhaba tša tšona ka ga maano a tšona.3.4. Kabinete e lakaletša boradiatleletiki ba rena bao ba tlogo kgatha tema ka Dipapading tša Commonwealth, tše di tlogo swarwa go thoma ka la 23 Mosegamanye go fihla ka la 3 Phato 2014 ka Glasgow, Scotland, gomme e ipiletša go maAfrika Borwa ka moka go ba thekga.4. Bao ba thwetšwego mešomong4.1. Kabinete e dumeletše go thwalwa ga maloko a Lekgotla la Boeletši bja Bosetšhaba bja Boitlhamelo mo lebakeng la mengwaga ye mene:a) Moatbokheiti Louisa Zondob) Morena Garth Strachan (moemedi wa Kgoro ya Kgwebišano le Intasteri)c) Moprofesa Jennifer Thomsond) Mohumagadi Clare Busettie) Mohumagadi Zanele Monnakgotlaf) Ngaka Azar Jammineg) Moprofesa Cheryl de la Rey (Modulasetulo)h) Ngaka Andile Ngcabai) Mohumagadi Nonkululeko Nyembezi-Heitaj) Ngaka Sibusiso Sibisik) Moprofesa Olive Shisanal) Morena Dhesigen Naidoom) Ngaka Albert Van Jaarsveldn) Moprofesa Glenda Grayo) Moprofesa Roseanne Diabp) Ngaka Shadrack Moephuliq) Morena Kevin Nassiepr) Morena Sim Tshabalalas) Ngaka Khotso Mokhelet) Moprofesa Anton EberhardDipotšišo: Phumla Williams (Seboleledi sa Kabinete sa Motšwaoswere)Mogala: 083 501 0139"
Pego ya kopano ya Kabinete ya la 23 Mosegamanye 2014,24 Jul 2014,https://www.gov.za/statement-cabinet-meeting-23-july-2014,https://www.gov.za/nso/pego-ya-kopano-ya-kabinete-ya-la-23-mosegamanye-2014,"1.  Maemo a kabinete ka ga merero ye e lego ditabeng seemong sa bjale1.1 Kabinete e amogela go tsebagatšwa semmušo ga Lesolo la Operation Phakisa ka Mopresidente Jacob Zuma, leo le akgofišago kabo ya ditirelo ka go diriša maano a phethagatšo ao a nago le dintlha ka botlalo, ditiro tša go rarolla mathata le tše di bonalago tše di ka godišago kgolo.  Kgoro ya Merero ya Tikologo e tla ba kgoro ya mathomo ye e tlago eta pele tirišano le diintasteri, le bašomi, setšhaba sa badudi le dirutegi go šoma mmogo go thankgolla bokgoni bja mawatle a rena go tša ekonomi.Ka 2010, ekonomi ya ka lewatleng, ka ge gape e tsebja bjalo, e bile le seabe go R54 bilione go Palomoka ya Ditšweletšwa tša ka Nageng mo Ngwageng (GDP) ya Afrika Borwa, gomme e bile le seabe sa go hloma mešomo ye e ka bago ye 316 000. Bohlatse bo laetša gore mawatle a Afrika Borwa a ka ba le seabe sa go fihla go R177 bilione go GDP ka 2033. Lewatle gape le na le bokgoni bja go hloma mešomo ya thwii ya magareng ga ye 800 000 le ye milione o tee. Maemo a a kgolo a laetša bonyane bja dipersente tše nne tša kgolo ya ngwaga ka ngwaga ka go bobedi seabe sa GDP le go tlhomo ya mešomo.Bolemi bja ka meetseng a lewatle, dinamelwa tša ka meetseng, oli ya ka lewatleng le go utolla gase le tšhireletšo ya mawatle ka moka ga tšona di bonwe bjalo ka mafapha ao a nepišitšwego a ekonomi ya ka lewatleng. Laporathori ya kabo ya ditirelo e hlomilwe ka fase ga lefelo le lengwe le le lengwe go thuša go rarolla ditlhohlo tše bohlokwa.1.2 Kabinete e leboga maAfrika Borwa ka moka le lefase ge le kgathile tema ka go Letšatši la Boditšhabatšhaba la Nelson Mandela la ngwaga wo. MaAfrika Borwa go tšwa karolong e nngwe le e nngwe ya naga ya rena a arabile boipiletšo bja go šomiša nako le maatla a bona go dira phapano.Lesolo la tlhwekišo le botsefatša tikologo ya rena le go netefatša gore tikologo ya rena e a lotwa. Bjalo ka karolo ya lesolo le, Kgoro ya Tirišano ya Makala a Pušo le Merero ya Setšo e phatlaladitše bahlankedi ba Masepala ba tša Sethekniki bao ba ka bago ba 150 go ralala le mebasepala go yo tšea karolo ka lesolong le la tlhwekišo, eupša gape go thekga mebasepala ngwaga ka moka.Masolo a go swana le “War on Leaks” ao a thibago meetsi ao a dutlago” a tla tšwela pele fao e lego gore bafsa bao ba sa šomego le maloko a mangwe a setšhaba a tlago hlohleletšwa go tsenela masolo a mmušo go lokiša go dutla ga meetse. Kabinete e ipiletša go ditšhaba go dira gore dinoka le meela ya meetse e dule e hlwekile e bile e hloka dilabi, ka ge se se na le seabe go maemo a bophelo a makaone, ao a bolokegilego le ao a hlomphegago. Dinoka le meela ye e šilafetšego e tšhošetša maphelo a bao ba dulago kgauswi le tšona.1.3 Kabinete e amogela tumelelano ya go tsebagatša semmušo Pankatlhabollo e Mpsha (NDB) ka Samiting ya Botshelela ya dinaga tša Brazil, Russia, India, China le Afrika Borwa (BRICS) ka Brazil le go hloma kantoro ya selete ya panka ye ka Johannesburg. NDB e tla maatlafatša tirišano magareng ga dinagamaloko tša BRICS ebile e tla tlaleletša masolo a dihlongwa tše dingwe tša ditšhelete tša dinaga ka bontši le tša dilete, go realo e le go ba le seabe ka go boikgafo bja seboka bja dinagamaloko tša BRICS go fihlelela maikemišetšo a kgolo ye e tiilego, ya go ya go ile le ye e lekalekanelago.Kantoro ya selete e tla kgatha tema e bohlokwa go thuša mananeokgoparara le diprotšeke tša tšwetšo pele ya go ya go ile ka mašeleng ka Afrika. Lefelo la go lokišetša protšeke le agilwe ka mokgwa wa phethagatšo wa NDB gomme le tla kgontšha go phethagatša ga diprotšeke tše mmalwa tša mananeokgoparara tše di ka kgonagalago ka khonthinenteng. Tšona ka fao ga se tša phethagatšwa ka lebaka la tlhokego ya thušo ya mašeleng a tokišetšo ya protšeke, e lego kgato e bohlokwa ya go dira gore dikgopolo tša protšeke di lokele go thušwa ka mašeleng le go phethagatšwa.1.4  Kabinete e laeditše go tshwenyega kudu ka ga go oketšega kudu ga dikgaruru magareng ga mellwane ya Israele le Palestina. Kabinete e bušeletša boipiletšo bja Mopresidente Zuma bja gore mmušo wa Israele o emiše dintwa tša yona tša fase le lefaufaung, tše di tšwelago pele go baka dipolao tša batho le mathata a setho ao a šiišago. Godimo ga fao, e ipiletša gore go fedišwe go foša dirokhete go badudi ba Israele ka Hamas.Kabinete e lwantšha maitekelo ao a sa bonagalego gabotse ka Mmušo wa Israele go šomiša polaokabontši go batho ba Gaza ka ge se se nyatša Mmušo wa Setee wa Palestina. Go ka se tsoge go bile le tharollo ya sešole ka thulanong ya Israele le Palestina. Tharollo fela e ka ditherišanong tše di nago le maikemišetšo le tša mmakgonthe tše di akaretšago bao ba amegago ka moka. Afrika Borwa e bolela ka molomo o tee le Mongwaledipharephare wa Mokgatlo wa Dinagakopano, Morena Ban Ki-moon, ge a ipiletša gore go be le phedišo ya dikgaruru go mahlakore ka moka, gomme go thomišwe thušo ya batho bao ba lego ka masetlapelong bao ba hlakago ba Gaza. Seemo sa masetlapelo seo batho ba lego ka go sona ke tlhobaboroko kudu go Kabinete.  Mmušo o ipiletša go ba taolo ya Egepeta go amogela batho bao ba gobetšego le bao ba amegago ba Gaza.1.5 Legatong la batho ba Repabliki ya Afrika Borwa, Kabinete e lebiša mahloko a yona go ba malapa le go bagwera ba batšwasehlabelo ka moka ba sefofane sa Tirelophofo ya Malaysia seo se phuhlamilego ka Ukraine ka la 17 Mosegamanye 2014.1.6 Kabinete e lebiša mahloko a yona go ba malapa le bagwera ba mothopasefoka wa Sefoka sa Khutšo mongwadi Nadine Gordimer yo a hlokofetšego mo nakong ye e sa tšwago go feta. Afrika Borwa e tla dula e gopola Mohumagadi Gordimer bjalo ka mokgathatema yo bogale yo a šomišitšego pene ya gagwe le lentšu la gagwe la go se fele maatla go bolela kgahlanong le ditiro tše di sego tša toka tša mmušo wa peleng wa kgethologanyo.Mohumagadi Gordimer e bile yo mongwe wa maloko ao a hlomilego Mokgatlo wa Bangwadi ba Afrika Borwa gomme bjalo ka leloko la African National Congress ka 1989, o ile a fa bohlatse ka tshekišong ya go fokotša nako ya go golegwa ga baetapele ba 11 ba United Democratic Front le bakgathatema ba Vaal Civil Association. Dingwalwa tša gagwe tše di bego di sa fe tiragalo ya mmakgonthe, tše di ralokilego tema e bohlokwa ka ntweng kgahlanong le kgethologanyo, di be di hlagiša seabe seo semorafe seo se bego se hlohleletšwa ke balaodi se bilego le sona go maphelo a maAfrika Borwa ao a tlwaelegilego. 1.7 Kabinete e romela mahloko a yona go motswadi wa Taegrin Morris wa mengwaga ye mene yo a bolailwego ka tiragalong ya go hlakolwa ga sefatanaga ka Reiger Park ka Borwa bja Johannesburg. Kabinete e tšwela pele go bolela ka molomo o tee le bao ba kgalemago bošoro bjo kudukudu go bana. Kabinete e tšwela pele go leboga maphodisa le maloko a setšhaba ao a thušitšego ka go boweng ga Mongezi Phike a sa bolokegile, yo a sa tšwago go utswiwa ka morago ga go hlakolwa ga sefatanaga sa tatagwe.1.8 Kabinete e gopotša maAfrika Borwa gore Kantoro ya Difoka e laletša ditšhišinyo tša maina a batho  bao ba bonwago ba na le maswanedi a go amogela Difoka tša Tlhompho tša Bosetšhaba go tšwa go maloko a setšhaba, go mekgatlo ye e sego ya mmušo,  go mekgatlo ya baagi le go mekgatlo ya sedumedi.Difoka tša Tlhompho tša Bosetšhaba ke mokgwa wa godimodimo wa tlhompho wo naga o e fago badudi bao ba nago le maswanedi a go e hwetša. Mopresidente bjalo ka Motšweletšipele yo mogolo wa Difoka tša Tlhompho tša Bosetšhaba o aba difoka tše.Maloko a setšhaba a kgopelwa go romela maina a batho bao ba hlomphegago ka ditšhabeng tša bona ba šomiša foromo ye e hwetšagalago go www.thepresidency.gov.za.Yona e swanetše go sepela le sengwalo sa mabaka seo se lego ka thoko seo se akaretšago mafapha ao a latelago:temana ya matseno ye e nago le kakaretšo ka ga diphihlelelo tša motho yo leina la gagwe le šišinywago;lenaneo la diphihlelelo tša moswananoši tše di fihleletšwego ke motho yo leina la gagwe le šišinywago ka mošomong wa gagwe le/ka maemong a boditšhabatšhaba; leTlhalošo ya tirelo ya moswananoši, ye kaonekaone, ya nepišo goba tiro ya bogale ye e dirilwego ke motho yo leina la gagwe le šišinywago.Ditšhišinyo tša maina di tswalelwa ka la 31 Mosegamanye 2014.2 Diphetho tše bohlokwa tša kabinete2.1 Kabinete e sedimošitšwe ka ga phethagatšo ya Karolo ya 100 (1) (b) ya tsenogare ka Phrofenseng ya Limpopo gomme ya dumelela phetišetšo ya tsenogare go tloga go karolo ya 100 (1) (b) go ya go karolo ya 100 (1) (a) ka maemo ao a wešišegago ao a filwego Khuduthamaga ya Profense go phethagatša bjalo ka senyakwa sa peleng, sa go laola go tšwa ka botlalo.Go sepelelana le ka ge Molaotheo o hlaloša, Lekgotla la Bosetšhaba la Diprofense le bile la rerišwa. Tshedimošo ye e aroganego ye e tlago ala gore ke eng se se fihleletšwego le tshepedišo go ya pele di tla swarwa mathomong a ngwaga wo o tlago.2.2 Kabinete e dumeletše Tlhako ya Togamaano ya Lebaka la Nako la Magareng (MTSF) la 2014-2019 ye e tlago šoma bjalo ka motheo wa mengwaga ya mathomo ye mehlano go fihleleleng ga nepo ya ngwaga wa 2030 ka go Leanotlhabollo la Bosetšhaba (NDP). MTSF e na le maano ao a feleletšego a phethagatšo a mengwaga e mehlano a NDP, ao a lebeletšego kudu dinepišo, dilaetši, mešomo le maikarabelo le dinako tše di beilwego tša phethagatšo ya ditiro tše bohlokwa – go kgontšha tlhokomelo ya tshepedišo ya tatelano le ye e theilwego go bohlatse ya phethagatšo ya NDP.MTSF e aga go maitemogelo le go tše mmušo o ithutilego ka tšona ka mmušong wa 2009-2014, ge peakanyo ye e theilwego go dipoelo, tlhokomelo le tshekatsheko di be di tsebagatšwa la mathomo. Ka nako yeo ditumelelano tša kabo ya ditirelo di ile tša dirwa,  tša hlokomelwa le go sekasekwa go dipoelo tše 12 tše di tlago pele tša mmušo tše di akareditšego thuto ya motheo ya boleng, bophelo bjo botelele go maAfrika Borwa ka moka, polokego le tšhireletšego le mešomo e mekaone le tlhabollo ya dinagamagae le peakanyoleswa ya naga. Ka mmušong wa 2014-2019 dipoelo tše mmalwa di okeditšwe go fihla go tše 14, gomme gwa tsenywa dipoelo tše pedi tše mpsha – e lego ya tšhireletšo ya setšhaba le tirišano ya setšhaba le kago ya setšhaba. Ka moka, dipoelo tše tše 14 di akaretša dikgaolo ka moka tša NDP. Ofisi ya Tona ya Peakanyo, Tlhokomelo le Tekolo e tla swara kopano le ba ditaba ka ga MTSF mo nakong ye e sa fetšego pelo.2.3 Kabinete e dumetše gore Afrika Borwa e sware Ditherišano tša mabapi le Tirišano e Botse ya Lefase ka bophara ka Diphalane 2014 ka fase ga morero wa: “Go tšwetša pele Mahlale, Theknolotši le Boitlhamelo (STI) ka go Fetoša Ekonomi ya Setšhaba ka Melawana ya Tirišano e Botse”.Therišano ye e fa Dihlogo tša Dinaga, baetapele ba kgwebo, boramahlale, dirutegi le baetapele ba baithuti sefala sa go fana ka dikgopolo le maitemogelo ao a amanago le mahlale,  theknolotši le boitlhamelo. Godimo ga fao therišano ye e nyaka go thuša phetošo ya ekonomi ya setšhaba, tlhabollo le kgolo ya Afrika.Go swarwa ga ditherišano tše go tla rarolla gape maikemišetšo le dinepo tša NDP ka ga go kaonafatša mahlale le theknolotši go fetoša ekonomi ya setšhaba ka Afrika Borwa le ka ga go kaonafatša maitekelo a rena a boitlhamelo ka seleteng, ka khonthinenteng le lefaseng ka bophara.3  Ditiragalo tše di tlago3.1 Mopresidente Jacob Zuma o tla tsebagatša semmušo Kgwedi ya Basadi ka Union Buildings ka la 31 Mosegamanye 2014 ka fase ga morero wa: “Segopotšo sa bo 60 sa tumelelano ya Basadi bjalo ka karolo ya mengwaga ye 20 ya Tokologo, Re tšwetša pele Lenaneo la Basadi!” Go tsebagatša semmušo mo go tla tsenelwa ke Palamente ya Afrika ka Bophara yeo le yona e gopolago Mokgatlo wa Basadi wa Afrika le tema yeo e e kgathilego ka go lokolla Basadi ba Afrika Borwa.Go rulagantšwe ditiragalo tše mmalwa mo kgweding ya Phato go keteka diphihlelelo tše di dirilwego ke Afrika Borwa ka go fetoša maphelo a basadi ba Afrika Borwa. Tiragalo e kgolo ka la 9 Phato e tla swarwa ka Durban.  Kgoro ya Bokgabo le Setšo, bjalo ka kgoro ye e etilego pele go Kgwedi ya Basadi, le yona e tla tsebagatša semmušo Ditiragalo tše Kaone tše 20 tša Basadi ka Phato. Ditiragalo tše tše bohlokwa di laetša diphihlelelo tše di dirilwego ke basadi bao ba swanago ba nnoši ba ka nageng le dikatlego tše di dirilwego ke basadi ka moka ba Afrika Borwa. Dintlha tša ditiragalo tše di tla tsebagatšwa ge nako e dutše e sepela.3.2 Mopresidente Jacob Zuma o rulagantše go eta pele kemedi ye e tlago kgatha tema ka go Samiti ya Baetapele ba Amerika le ba Afrika, ka fase ga morero wa: “Go beeletša ka Molokong wo o Latelago”,  go thoma ka la 5 go fihla ka la 6 Phato 2014. Samiti ye go emetšwe gore e tla tliša baetapele ba dikgwebo ba Amerika le ba Afrika mmogo go ahlaahla dibaka tša peeletšo le tša kgwebo ka Afrika.Gape go tla ba le dikopano tša ka thoko tša Bahlankedibagolophethiši  ba Amerika le ba Afrika le Kopano ya Ditona ka ga Molao wa Kgolo le Sebaka tša Afrika (AGOA). Dikopano tše di ikemišeditše go maatlafatša dikamano magareng ga Amerika le Afrika kudukudu ka ga kgwebišano le peeletšo.Dipoelo tše di lebeletšwego ke: go hlohleletša kopanyo ya dilete ka khonthinenteng; go thekga mananeo a mehutahuta a tlhabollo ya ekonomi ya Mokgatlo wa Dinagakopano tša Afrika, khutšo le tšhireletšo, go akaretša le katološo ya AGOA; phetogo ya klaemete le merero ya tšhireletšo ya tikologo; le thušo ya go fihlelela maikemišetšo a dinepo tša 2063 tša Afrika.3.3 Kgoro ya Saentshe le Theknolotši e tla tsebagatša semmušo Beke ya tša Saentshe ya Bosetšhaba  (NSW) ka la 2 Phato 2014 ka fase ga morero wa: “Mahlale a lehono, lefase la gosasa.” NSW ya 2014 e tla tšwela pele go fihla ka la 9 Phato 2014 nageng ka bophara. Ka beke yeo go tla ba le ditiragalo tše mmalwa tša mahlale nageng ka bophara. Tšona di tla akaretša ditaetšo, dipontšho tša mahlale, diwekešopo le dithuto. Dintlha ka ga ditiragalo tše di tla tsebagatšwa ge nako e dutše e sepela. Kabinete e ipiletša go batswadi, barutiši, baithuti le maAfrika Borwa ka kakaretšo go ba karolo ya NSW ya 2014.4 Bao ba thwetšwego mešomong4.1 Kabinete e amogetše go katološwa ga lebaka la mošomo la maloko ao a latelago a Lekgotla la Llotho la Bosetšhaba, mola go sa letetšwego gore tshepedišo ya go thwala mokgatlo wa boraro wo o tla sepetšago laesentshe e phethwe.a) Moprofesa Ntshengedzeni Alfred Nevhuṱanḓa (Modulasetulo),b) Mohumagadi Mathukana Mokoka,c) Moprofesa Govin Reddy,d) Mohumagadi Zodwa Paulina Ntuli (moemedi wa Kgoro ya Kgwebišano le Intasteri), lee) Mohumagadi Ndileka Eumera Portia Loyilane.4.2  Kabinete e dumetše go thwalwa ga Balaodi bao ba latelago bao e sego ba Khuduthamaga go Lekgotlataolo la Polokego ya Mawatle a Afrika Borwa.a) Motlatšamoatmirale Johannes Mudimu (Modulasetulo),b) Ngaka Michael Harry Hendricks,c) Moatbokheite Motsehoa Brenda Madumise (Motlatšamodulasetulo),d) Morena Frederick Andrew Jacobs,e) Mohumagadi Nomsa Margaret Cele, lef) Morena Brett Naidoo4.3  Kabinete e dumetše go thwalwa ga Balaodi bao ba latelago bao e sego ba Khuduthamaga go Lekgotla la Setheo sa Ditimela tša Banamedi sa Afrika Borwa.a) Mohumagadi Zodwa Penelope Manase,b) Ngaka Popo Molefe (Modulasetulo),c) Mohumagadi Carol (Roskruge) Cele,d) Morena William Solomon Steenkamp,e) Mohumagadi Nonduduzo Samukeliswe Kheswa,f) Mohumagadi Mashila Jemina Matlala,g) Morena Sfiso Buthelezi (o thwetšwe gape),h) Morena Xolile George (o thwetšwe gape bjalo ka Mošišinywa wa Salga),i) Morena Landon McMillan (Moemedi wa Kgoro ya Matlotlo), lej) Morena Clement Manyungwana (moemedi wa Kgoro ya Dinamelwa).4.4  Kabinete e kwane le go thwalwa ga maloko a maswa a Lekgotla la Lefapha la tša Kago.Moemedi wa Kgoro ya Mešomo ya Setšhabaa) Morena Sam Themba (Clive) Mtshisa,Baemedi ba Mafapha a Mananeokgopararab) Morena Zukile C Mvalo,c) Mohumagadi Martina Mapula Tshangela,d) Mohumagadi Itumeleng Sizwe Kgomo,Baemedi ba Makgotla a Sephrofešene a Mafapha a tša Kagoe) Mohumagadi Christina Alida Breed,f) Mohumagadi Ancunel Anna-Lucia Steyn,g) Moprofesa Kathleen Anne Michell,h) Morena Thembinkosi Matunda,i) Mohumagadi Ezodidi Gugu Makongwana,j) Morena Jerry Leigh Margolius,k) Mohumagadi Anna-Marie Sassenberg,l) Ngaka Zwanani Titus Mathe,m) Morena Nicolaas Daniel Lombard,n) Morena Sithiwe Thubane,o) Morena Douglas Michell,p) Morena Isaac Mzumara Nkosi (Modulasetulo),Baemedi ba Setšhabaq) Mohumagadi Niniza Fortunate Sithole (Motlatšamodulasetulo),r) Moatbokheite (Ngaka) Nalini Maharaj,s) Moatbokheite Derick Jeffrey Block, let) Morena Reginald Gaolatlhe Sefotlho.4.5  Kabinete e kwane le go thwalwa ga maloko ao a latelago a Lekgotlatlhabollo la Intasteri ya tša Kago.a) Mohumagadi Lindelwa Teresa Myataza (Modulasetulo),b) Morena Christopher Siphiwe Jiyane (Motlatšamodulasetulo),c) Mohumagadi Nazreen Sekao Pandor,d) Morena Gonasagran Maduray,e) Mohumagadi Nomsa Jacobs-Skweyiya,f) Morena Sipho Abednego Mosai,g) Morena Lefadi Lucas Makibinyane,h) Mohumagadi Natalie Carol Skeepers,i) Morena Selaelo Michael Makhura,j) Mohumagadi Vuyiswa Victoria Sidzumo,k) Mohumagadi Mandisa Fatyela-Lindie,l) Morena Hareesh Lakha Patel, lem) Morena Nico Maas.4.6  Kabinete e dumetše go thwalwa ga Balaodi bao ba latelago bao e sego ba Khuduthamaga go Lekgotla la Pankatlhabollo ya Dinaga tša Borwa bja Afrika.a) Mohumagadi Busisiwe Abigail Mabuza (o thwetšwe gape),b) Ngaka Lungile Ntombifuthi Nokuthula Bhengu-Baloyi (o thwetšwe gape),c) Mohumagadi Mary Vilakazi (o tšwetšwe gape),d) Mohumagadi Dawn Marole (o thwetšwe gape),e) Mohumagadi Gugu Mtetwa,f) Morena Mabotha Arthur Moloto,g) Mohumagadi Anuradha Sing,h) Moprofesa Mark Swilling.Dipotšišo: Phumla Williams (Seboleledi sa Kabinete sa Motšwaoswere)Mogala: 083 501 0139"
Pego ya kopano ya Kabinete ya la 6 Phato 2014 ,7 Aug 2014,https://www.gov.za/statement-cabinet-meeting-6-august-2014,https://www.gov.za/nso/pego-ya-kopano-ya-kabinete-ya-la-6-phato-2014,"1. Kgwedi ya Basadi/Meketeko ya Letšatši la Basadi la Bosetšhaba1.1. Kabinete e amogela dithulaganyo tša meketeko ya Letšatši la Basadi la Bosetšhaba le ditiragalo ka moka tše di rulagantšwego ka kgwedi ya Phato ka moka. Mopresidente Jacob Zuma o tla eta pele mokete wa bosetšhaba wo tlago swarwa ka Lepatlelong la Kgoši Zwelithini, ka Umlazi, KwaZulu Natal, ka la 9 Phato 2014 ka fase ga morero wa: “Re keteka Mengwaga ye 60 ya Segopotšo sa Tšhata ya Basadi le Mengwaga ye 20 ya Tokologo: mmogo re tšwetša pele Afrika Borwa ye e hlokago kgethologanyo ya semorafe le kgethologanyo ya bong.”Bjalo ka karolo ya meketeko ya kgwedi ya basadi, mmušo o tla swara ditiragalo tše mmalwa go hlompha basadi ka mafapheng ao a fapanego le go bontšha dikatlego tše re di fihleletšego bjalo ka naga. Tše dingwe tša ditiragalo tše di rulagantšwego di akaretša Difoka tša Basadi ka Lefapheng la Kago (ka la 14 Phato), Difoka tša Basadi ka Lefapheng la Mahlale (ka la 15 Phato), Difoka tša Mosadi wa Molemi wa Ngwaga (ka la 22 Phato) le Difoka tša Basadi ka Lefapheng la Meetse (ka la 29 Phato).Bjalo ka karolo ya meketeko ye, Tona ya Kgoro ya Bodulo bja Batho gammogo le Balekgotlaphethiši ba Diprofense (MINMEC) ka kopanong ye e kgethegilego ye e swerwego ka la 4 Mosegamanye 2014, ba dumeletše lenaneo la go aba dintlo tše 1 956 ka go ye nngwe le ye nngwe ya diprofense tše senyane. Lenaneo le le hlompha basadi bao ba ilego ba gwantela meagong ya Union Buildings ba ipelaetša kgahlanong le melao ya dipasa ka 1956.Go tsebagatša semmušo ga mathomo ga lenaneo le go swaretšwe ka Lekheišeneng la Ratanda, ka Masepaleng wa Selegae wa Lesedi ka Gauteng ka la 04 Phato 2014. Palomoka ya dintlo tše 17 604 di tlo agwa ke basadi gomme baholegi e tlo ba basadi, batšofadi le malapa ao a hlokometšwego ke bana go ya ka ge go boletšwe ke Tona ya Kgoro ya Bodulo bja Batho Lindiwe Sisulu ka nakong ya ge a efa polelo ya ditekanyetšo ye e sa tšwago go feta. Kabinete e ipiletša go maAfrika Borwa ka moka go thekga le go kgatha tema ka mananeong le ka ditiragalong tša Kgwedi ya Basadi kgwedi ka moka go netefatša gore diphihlelelo tša basadi di a ketekwa. Lenaneo la Bosetšhaba la Kgwedi ya Basadi le gokeletšwe ka fase.2. Phethagatšo ya Mananeo a BohlokwaKabinete e a amogela le go leboga kgatelopele ye e dirilwego ka phethagatšong ya mananeo a bohlokwa a mmušo e lego seo se laetšago boikgafo bja rena bja go tšwetša pele Afrika Borwa.2.1. Go bulwa ga Lefelo la go Tsošološa Dikoloyana la Transnet la go ja R30 milione ka De Aar, ka Kapa Leboa go tla thuša ekonomi ya tikologo le go kaonafatša maemo a bophelo a ditšhaba tša fao. Mešomo ya thwii ye e fetago ye 100 e šetše e hlomilwe gomme mešomo ye mengwe ye 300 e emetšwe. Lefelo la go Tsošološa Dikoloyana ke karolo ya leano la kago ya mananeokgoparara la Transnet la R300 bilione go tsošološa le go mpshafatša dinyalelano tša diporo, tša diphaepe le tša maemakepe ka mo nageng leo le tlago hloma mešomo e meswa ye 588 000. Bafsa ka lefelong leo le bona ba tla holega ka go agweng ga Lefelo la Bafsa la Ditiragalo tše Ntši. Protšeke ye e bopa karolo ya diprotšeke tše mmalwa tša mmušo tša mananeokgoparara tšeo di kgokaganywago ke Khomišene ya Kantoro ya Mopresidente ya Kgokaganyo ya Mananeokgoparara.2.2. Bjalo ka karolo ya lesolo la mmušo la go oketša bokgoni bja intasteri ya tšweletšo ya Afrika Borwa, go oketša motheo wa diintasteri wa ka nageng le go hloma mešomo ye e nyakegago kudu, lefelo la go ja R80 milione le tsebagaditšwe semmušo ka Epping ka Motsekapa. Lefelo le la tšweletšo ya maatla a letšatši a modiro wa Photovoltaic (PV) la Dimekawate tše 120 le tsebagaditšwe semmušo ka la 06 Phato 2014 ke Jinko Solar, khamphani ya China ya dinaga ka bontši. Ye ke karolo ya kabo ya Lenaneo la Afrika Borwa la Tšweletšo ya Mohlagase wa go Mpshafatšega wa Batšweletši ba Mohlagase bao ba Ikemego (REIPPP). Lefelo le go emetšwe gore le tla tšweletša diphanele tše 1 300 tša mohlagase wa letšatši, la ba le tšweletšo ye e emetšwego ya letseno ye e šišintšwego ya R600 milione ka ngwaga. Go tloga mola lenaneo le le thomišwago, Jinko Solar e tsentše diphanele tša disola tša PV tša boleng bja go feta Dimekawate tše 300, tša fihlelela kabelano ya ka mmarakeng ye e ka bago 30%.Polante ye, yeo e lego ye mpshampsha ebile e lego ya sebjalebjale ya mohuta wa yona e nnoši ka khonthinenteng, go emetšwe gore e tla tšweletša Dimekawate tše 120 ge ngwaga o fela. Ye ke karolo ya lesolo la mmušo la go oketša bokgoni bja intasteri ya tšweletšo ya Afrika Borwa bja go oketša motheo wa diintasteri ka Afrika Borwa le go hloma mešomo ye e nyakegago kudu ka Epping. Ekonomi ya mabapi le Tikologo e bonwe bjalo ka lefapha le bohlokwa la nepišo ka go Leanotiro la Melaotshepetšo ya Diintasteri ebile e fa dibaka tše bohlokwa tša go hloma mešomo, tša tšweletšo ya ka nageng le kgolo ya ekonomi.2.3. Kabinete e thabetše go tsebagatšwa semmušo ga Lefelo la Bokgoni la Mohlagase wa go Mpshafatšega ka Upington, ka Kapa Leboa leo le emetšego boithomelo bjo bongwe bja go tšwetša pele Afrika Borwa. Lefelo le le bile gona ka lebaka la tirišano e maatla magareng ga dirutegi, lefapha la phraebete, le mmušo ka lefapheng la mohlagase wa go mpshafatšega. Lefelo le le tla thekga dinyakišišo, tlhabollo le boithomelo ka lefapheng la enetši, la sedimoša le go huetša go tšewa ga diphetho ka ga melaotshepetšo le go thekga tlhabollo ya letlotlo la batho. Se se tla ba le seabe kudu ka go oketšeng ga Ekonomi ya mabapi le Tikologo, le go fetoša seemo sa bokgoni ka profenseng le ka seleteng seo. Mohlagase wa go mpshafatšega o aba dibaka tše mmalwa tše di kgahlišago tša peeletšo, go akaretšwa dibaka tša tlhomo ya mešomo ye mentši.2.4. Kabinete e amogela go tsebagatšwa semmušo ga protšeke ya go tsenya mohlagase wa theknolotši ya Disele tša Dibešwa tša Haetrotšene (HFC) ka la 5 Phato 2014 e dirilwego ka lebaka la ditherišano tše kgolo tše di tseneletšego tše bohlokwa magareng ga mmušo le selekane sa Anglo-Ballard. Protšeke ye ya go fehla mohlagase ka theknolotši ya sele ya dibešwa ke teko ya mathomo ya lefaseng ka bophara ya go tsenya mohlagase wa theknolotši ya sele ya dibešwa makaleng a mannyane. Se se kgahlišago kudu ke tema e bohlokwa ye e kgathwago ke tlhabollo le go tsenya tirišong ga theknolotši ye ka go abeng ga mananeo a enetši ka gare ga naga kudukudu ka go šomišeng ga theknolotši ya sele ya dibešwa bjalo ka theknolotši ya boikgethelo ya tšweletšo ya enetši. Protšeke ye e tla maatlafatša go tsenya tshepetšong ga diintasteri tša Afrika Borwa ka ekonoming le go re kgontšha go fokotša bontši bja khapone ka ekonoming ya yona le go ba le seabe kudu ka go hlomeng ga mešomo.3. Diphetho tše Bohlokwa tša Kabinete3.1.  Kabinete e dumeletše tshepišo ya mathomo ya lekala la dinamelwa la Afrika Borwa ka fase ga Ditherišano ka ga Ditirelo tša Kgwebišano tša Dinaga tše di Hlabologago tša Borwa bja Afrika (SADC). Lefapha le le bohlokwa go kgolo ya Afrika Borwa le ka dibakeng tša go hloma mešomo, bobedi bjalo ka seabe sa magareng go kgwebišano ya dikgwebokgolo le bjalo ka tirelo ya go gwebišana ka boyona. Kopanyo ya dilete ka go fapana ka ditirelong tša dinamelwa e ka hloma dibaka tše di lego bohlokwa ka mebarakeng go baabi ba ditirelo ba Afrika Borwa gammogo le peeletšo go putlaganya mafapha a dinamelwa ka seleteng se. Ka ge letseno le tšweletšwa ka go romela ditirelo dinageng tša ka ntle ka gare ga makala a tirelo, dikhamphani tša Afrika Borwa di ka hwetša dikholego tša kgwebo gomme ka nako e tee tša ba le seabe go tlhabollo ya lefapha la dinamelwa la ka seleteng se.3.2.  Kabinete e sedimošitšwe ka ga dipoelo tša dipalopalo tša 2013 tša ditšhukudu tšeo di dirilwego ka Kruger National Park gomme ya dumelela ditsenogare tše di šišintšwego tša togamaano ya go šireletša mohlape wa ditšhukudu. Tona ya Merero ya Tikologo o tla re ka moragonyana a swara dipoledišano tše di aroganego le ba ditaba ka ga taba ye.3.3. Kabinete e dumeletše tshepedišo e mpsha ya Pakatiro mabapi le badudi ba Zimbabwe. Tona ya Kgoro ya Merero ya Selegae o tla swara dipoledišano tše di aroganego le ba ditaba go tsebagatša dintlha ka botlalo ka ga tshepedišo ye.3.4. Kabinete e dumeletše gore go dirwe tshekatsheko ka botlalo mabapi le Dihlongwa tša Ditšhelete tša Tlhabollo ya Diprofense (di-PDFI) go eya ka dikutollo le ditšhišinyo tše di tšwago ka kwešišong ya dikotsi tša kgwebo , ka Kgoro ya Matlotlo a Bosetšhaba go sekaseka maemo a bjale a ditšhelete le bokgoni bja tlhabollo. Tshekatsheko ye ya botlalo ya di-PDFI e tla thuša go netefatša gore mešomo ya tšona e kgokagantšwe le gore e dirwa gabotse go thekga maikemišetšo ka ga melaotshepetšo ya Mmušo ya setšhaba le ya ekonomi le gape go netefatša gore go na le kabo ye e šomago gabotse ya methopo ya Mmušo le tšhomišo ya yona.3.5. Kabinete e amogetše kgatelopele ka ga Leanophošollo la go aga leswa Kgoro ya Mešomo ya Setšhaba le Pego ya go Tswalela Kgato ya Go bea seemo sekeng. Kabinete e kgotsofetše ka kgatelo pele ye e begilwego ya mabapi le go phošolla seemo sa kgoro ye. Tona ya Kgoro ya Mešomo ya Setšhaba e tla swara dipoledišano tše di aroganego le ba ditaba go hlaloša dintlha ka botlalo ka ga pego ye.4. Maemo a kabinete ka ga merero ye e lego ditabeng seemong sa bjale4.1. Kabinete e amogela Molao wo o fetošitšwego wa Tekatekano Mošomong wo o thomilego go tsenywa tirišong ka la 1 Phato 2014. Molao wo o fetošitšwego o tšwetša pele phetošo, go swarwa ga bašomi ka tsela yeo e amogelegago ebile o šireletša bašomi kgahlanong le kgethologanyo ye e sa amogelegego. O tšwela pele go maatlafatša phethagatšo le go tsenya tirišong ga mekgwa ya tirišo ya molao ka, go fa mohlala go oketša dikotlo go bao ba sa obamelego molao wo. Kabinete e ipiletša go bengmešomo go obamela ditlhagišo tša Molao wo le go šomišana le mmušo go fetoša lefelo la mošomo. Godimo ga fao, Kgoro ya Bašomi e swara mananeo a go ralala le setšhaba go ruta setšhaba ka ga tekatekano mešomong le seabe sa gona.4.2. Kabinete e lebogiša Sehlopha sa Afrika Borwa ka ga mošomo wa sona wo o kgahlišago kudu ka Dipapading tša Commonwealth ka Glasgow, Scotland wo o ba thopetšego dimetale tša gauta tše 13, tša silibera tše 10 le tša porontshe tše 17. Afrika Borwa e bile maemong a bo 7 ka palong ya dimetale gomme ebile naga ya Afrika ye e šomilego gabotse. Kabinete e ipiletša go maAfrika Borwa go hlompha le go keteka dikatlego tša baraloki ba diatleletiki ba Afrika Borwa ka Labohlano la 8 Phato 2014, ge dipese tše di bulegilego ka godimo di tla bego di rwele baraloki ba diatleletiki go tloga ka Ntlong ya Diolimphiki ka Johannesburg ka 11:00.4.3. Kabinete e lebogiša gape sehlopha sa khrikhete sa bosetšhaba (di-Protea) ka fase ga boetapele bja Mokaptene wa Dipapadi tša Diteko Hashim Amla ge se thopile dipapadi tša Diteko ka Sri Lanka le ge se boetše maemong a pele go ya ka kelo ya Diteko tša Lefase ya Lekgotla la Khrikhete.4.4. Kabinete e lebogiša Zolani ""Last Born"" Tete ge a thopile sefoka sa boimafasana bja panthamo sa Mokgatlo wa Matswele wa Boditšhabatšhaba (IBF) ka Japan.4.5. Kabinete e lebiša matshedišo go ba lapa le bagwera ba monna yo a lahlegetšwego ke bophelo bja gagwe ka lebaka la go roromela ga lefase ka Labobedi gomme e lakaletša bao ba gobetšego gore ba fole ka pela. Ka ba Taolo ya Masetlapelo a Bosetšhaba, mmušo o hlokometše ditšhaba tšeo di amegilego.5 Ditiragalo tše di tlago5.1  Mopresidente Jacob Zuma o tla tsenela Samiti ye e Tlwaelegilego ya bo 34 ya Dihlogo le Mebušo ya Dinaga tše di Hlabologago tša Borwa bja Afrika (SADC) ka la 17 le la 18 Phato  2014 ka Victoria Falls, Zimbabwe. SADC e tšwela pele go ba mokgatlo o bohlokwa wo o hlamago melaotshepetšo ya dinaga tša ka ntle ya Afrika Borwa ka ga tlhabollo le kopanyo ya selete se. Ditaba tše di lego godimo tše di tlago ahlaahlwa ka Samiting ye di akaretša go Sekaseka ga Leanotlhabollo la Togamaano ye e Laetšago ya ka Seleteng, Nepo ya 2050 ya SADC, Dinagatharo tša SADC le Leano la Dijo le Phepo le Molaotshepetšo wa tša Temo ka Seleteng.5.2 Kopano ya Mathomo ya Lefapha la Meepo e tla swarwa ka la 13 le la 14 Phato 2014 ka Gallagher Estate,  Johannesburg ka fase ga morero wa: “Re aga go seabe sa meepo go tloga mola go bago le temokrasi: Re lemoga nako ye e fetilego gomme re aga bokamoso.” Kopano ye e dumelela gore go be le ditherišano tša togamaano magareng ga bakgathatema ka intastering ya meepo ka Afrika Borwa le batšeakarolo ba bangwe. Kabinete e ipiletša go badirašani ka moka go šomela go phethagatša Tumelelano ka ga Motheo go tliša Intasteri ya Meepo ye e Tšwelago pele go ya go ile le go tiišetša gore Mmušo o tla hlokomela go obamela melao ya Tšhate ya Meepo.5.3   Lefelo la boithomelo bja Tirelo ya Setšhaba le tla swara Khonferentshe ya lona ya bo 8 ka ga Boithomelo bja Lefapha la Setšhaba ka la 19 le la 20 Phato 2014 ka Motsekapa ka fase ga morero wa “Re aga Lenaneo la Mmušo la Boithomelo go ba le Seabe se Segolo kudu sa Kabo ya Ditirelo”. Kabinete e lakaletša bao ba tlogo tsenela khonferentshe ye ditherišano tša katlego ka ge boithomelo ka lefapheng la setšhaba bo le bohlokwa go re thuša go fihlelela Nepo ya 2030 ka ge go ahlaahlilwe ka go Leanotlhabollo la Bosetšhaba. Kabinete gape e lebogiša batho ka moka bao maina a bona a šišintšwego ka dikabong tša Difoka tša Boithomelo bja ka Lefapheng la Setšhaba tše di kgethago le go abela difoka mešomo ya boithomelo ye e kaonafatšago maphelo a maAfrika Borwa ka moka.6  Bao ba thwetšwego mešomong6.1  Kabinete e amogetše go thwalwa ga Balaodi bao ba latelago bao e sego ba Khuduthamaga go šoma ka Lekgotleng la Afrika Borwa la Koporase ya Inšorentshe ya Dikoloto tša Diromelwantle ya Dikhamphani tša  SOC.a) Mohumagadi Andiswa Mosai, leb) Morena Lefentse Cuitzen Radikeledi (Moemedi wa Kgoro ya Matlotlo a Bosetšhaba).6.2  Kabinete e amogetše go thwalwa ga Balaodi bao ba latelago bao e sego ba Khuduthamaga go šoma ka Lekgotleng la Afrika Borwa la Biro ya Maemo.a) Morena Jeff Molobela (Modulasetulo),b) Mohumagadi Doris Elekanyani Ndlovu,c) Nivashnee Naraindath,d) Anna-Marie Lotter (moemedi wa Kgoro ya Kgwebišano le Diintasteri),e) Ngaka Michael John Ellman (o thwetšwe gape),f) Mohumagadi Venete Jarlene Klein (o thwetšwe gape),g) Morena Webster Masvikwa (o thwetšwe gape), leh) Morena Guy Harris (o thwetšwe gape).Dipotšišo:Phumla Williams (Seboleledi sa Kabinete sa Motšwaoswere)Mogala: 083 501 0139"
Pego ya Kopano ya Kabinete ya la 20 Phato 2014,21 Aug 2014,https://www.gov.za/statement-cabinet-meeting-20-august-2014,https://www.gov.za/nso/pego-ya-kopano-ya-kabinete-ya-la-20-phato-2014,"1. Phethagatšo ya Mananeo a Bohlokwa a MmušoKabinete e leboga thakgolo ya Lefapha le lenngwe la Melato ya Thobalano go la Bethlehem, Freistata ka Tona Michael Masutha. Se se bopa karolo ya lenaneo la kgato ya  mmušo ya go lwantšha dikgaruru tša thobalano kgahlanong le basadi, bana le dihlopha tše di sa kgonego go itšhireletša.Dikgorotsheko tše di hlaotšwego di tlabaketšwe gore di abe ditirelo tša go ikgetha tša go thekga batšwasehlabelo tšeo di thušago go kaonafatša lebelo la dikahlolo. Mmušo o sa ntše o itlamile go matlafatša mokgwa wa toka ya bosenyi go šogana ka botlalo le kgatako ya ditokelo tša basadi le tša bana.Kabinete e amogela thakgolo ya Sehlongwathuto sa Tlhabollo ya Kgwebo ka Tona Lindiwe Zulu ka Institšhuteng ya Gordon ya Saense ya Kgwebo.Sehlongwathuto se se tla šetša thuto ya go thewa godimo ga dinyakišišo le go thekga beng ba dikgwebo tše nnyane le dikgwebopotlana ka go ba thuša gore ba gole ka go swarelela go hlola mešomo ye mengwe mo lebakeng la nako e telele. Sehlongwathuto se ke karolo ya tharollo ya go šogana le go hloka mešomo ga bafsa le go aga setšhaba sa borakgwebo. Maikemišetšo a yona ke go aba thuto ya maleba ya kgwebo, go phethagatša le go abela borakgwebo tlhahlo ka ga boetapele, tše di latelwago ke sebopego sa go akaretša sa ditirelo tša thekgo. Se se kgonthišiša gore go be le go ithuta tikologong ya kgwebo le gore khuetšo e fihlelelwe.Afrika Borwa e nyaka phetogo ya kgwebo go hlohleletša kgato ya go šala morago merero ya dikgwebopotlana le dikgwebo tša magareng  (di-SME) tšeo di tlogo dira gore naga e gatele pele. Mmušo, dikgwebo tše kgolo le dihlongwa di swanela go šomišana maitekong a go thekga tlholo ya mešomo ka tlhabollo ya kgwebo. Gore e atlege, tlholo ya mešomo e nyaka tikologo ye e kgontšhago fao borakgwebo ba kgonago go fihlelela thekgo ya ditšhelete, mekgwa ye mekaone ya phethagatšo le tlhabollo ya mabokgoni.2. Diphetho tše bohlokwa tša kabineteKabinete e amogetše tiišetšo ya Kwano ya Grand Inga ye e saennwego gareng ga Repabliki ya Afrika Borwa le Repabliki ya Temokrasi ya Congo (DRC) gore e alwe Palamenteng.Kwano e fa tlhako ya tshepedišo ya tšweletšo ya mohlagase go tšwa Protšekeng ya Grand Inga gomme kabo ya yona e mollwaneng gareng ga DRC le Zambia. Tiišetšo ya Kwano e kgontšha tlhabollo ya Kgato ya matomo ya Protšeke ye, yeo e tlogo abela Afrika Borwa dimekawate tše 2 500 tša mohlagase le go kgatha tema kopantšhong ya selete, tšhireletšong ya enetši, phihlelelong ya enetši le kgolong ya ekonomi ka mokgwa wa go swarelela wa tikologo.Protšeke e na le bokgoni bja go aba mohlagase wa go hlweka ebile e le wa mohlagasemeetse wo o tšwago dinageng tša ka ntle wa go fihlelelega go kgotsofatša dinyakwa tša DRC, tša Afrika Borwa le tša dinagamabapi.  E akaretša tšweletšo ya go balelwa go dimekawate tše 40 000 tša mohlagasemeetse Nokeng ya Congo, ka dikgato tše šupa. Protšeke ye e na le bokgoni bja go akgofiša tlhabollo ya Dinagatlhabollo tša Borwa bja Afrika (SADC); go fediša tlhokego ya enetši, go hlohleletša kgolo ya ekonomi le go phethagatša tlhabollo ya mananeokgoparara.Protšeke ya Grand Inga e nyaka go šomiša bokgoni bja Noka ya Congo bja go aba mohlagase, ye e lego kanale ye kgolo ya Borwa bja Afrika. Ye e emela ye nngwe ya diprotšeke tše kgolo kudu tše di kilego tša ba gona mo kontinenteng ya Afrika, le ye nngwe yeo mafelelong e tlogo ba seka se segolo sa kgolo ya Afrika le badudi ba yona.Kabinete e tsebišitšwe ka ga Khonferetshe ya Boditšhabatšhaba ya Tlhabollo, Meetse le Bong ye e tlago. Monggae wa khonferentshe ke Kgoro ya Meetse le Kelelatšhila, Dinyakišišo tša Meetse le bašomišane ba yona ka lekaleng la yona. Khonferentshe e tla swarwa go tloga ka la tharo go fihla ka la šupa Dibatsela go la East London ka fase ga morero wa “Kopantšho ye e sa Šomišwego”.Khonferentshe e latela dipoledišano tše mmwala tše di tšwelago pele tšeo di thomilego ka morago ga Khonferentshe ya Boditšhabatšhaba ya Taolo ya Meetse a go Hlweka yeo e swerwego ka Dibatsela 2012. Khonferentshe e tla aba sebaka sa go bopa segwera seo se tlogo šogana le ditlhohlo tšeo di lebanego le lekala le. Gape e tla šogana le thakgolo ya Lekgotla la Ditona tša Afrika la Leano la Bengba Meetse.3. Maemo a kabinete ka ga merero ye e lego ditabeng seemong sa bjaleKabinete e tsebišitšwe ke Tona ya Maphelo, Ngaka Aaron Motsoaledi, ka ditaba tša bjale mabapi le ebola le magato ao a tšerwego ke Afrika Borwa. Kabinete e rata go boeletša gore ga go motho yo a hweditšwego a na le bolwetši bja ebola. Maemo a naga a boitokišetšo le magato a go thibela ebola a nyaka bokgoni bjo bo matlafaditšwego ka seleteng sa SADC le ka kontinenteng ka bophara tšeo Afrika Borwa e kago di aba. Afrika Borwa e dula e ikgafile go fa thekgo ka ditirelo tša go go hlahloba, tlhahlo le laporatori ka seleteng sa SADC. Tona Motsoaledi o tla fa pego ka botlalo ka taba ye lehono ka 14h30.Kabinete e amogela dipeakanyo ka Panka ya Resefe ya Afrika Borwa le sehlopha sa babeeletši go tšwa lekaleng la matlotlo go beakanya leswa African Bank Limited (ABL). Se se tla thuša go šireletša ka tshwanelo babeeletši ba kgwebo le go fokotša go loba ga  babeeletši ka gare ga ABL.Gape se se tla kgonthišiša gore lekala la matlotlo la naga le dule le tiile ebile le matlafetše.Kabinete e gateletše bohlokwa bja lekala la ditirelo tša matlotlo go kgolo ya ekonomi gomme e laeditše gore mmušo, ka Kgoro ya Bosetšhaba ya Matlotlo, o tšwela pele go matlafatša lekala, tekolo ya lona, le kaonafatšo ya peakanyo ya taolo.Kabinete e laeditše go tshwenywa ke tshedimošo ye e fosagetšego ka ga diphetogo tša go fapafapana mabapi le dikhwama tša tholamodiro (dikhwama tša phenšene le tša probitente ). Go na le bohlatse bja go makatša bja gore bašomi ba bangwe ba leboga mošomo ka ge ba tšhaba gore go thoma ngwaga wo o tlago mmušo o tla ba thibela go ntšha ditšhelete tša bona tše ba di kgobokeditšego tša go rola modiro ge ba fetola mešomo, le gore mmušo o nyaka go laola dikhwama tša tholamodiro. Mola mmušo o nyaka go hlohleletša bašomi go boloka tšhelete ya bona ye ba e kgobokeditšego go fihlela nako ya go rola modiro e fihla, ga go na melao ye e fetotšwego ya go thibela go ntšha tšhelete ye e kgobokeditšwego ge ba fetola mešomo.Nnete ke gore, ditšhišinyo tša go fapafapana tša mpshafatšo ya tholamodiro di nyaka go:a) Hlohleletša batho go bolokela tholamodiro ya bona le dinyakwa tša baholegi ba bona le go aba tšhelete ya tholamodiro bjalo ka karolo ya konteraka ya letseno;b) Dira dipeakanyo tša tšhelete ya tholamodiro gore di boloke tšhelete, di laolwe ka tlhokomelo, di phatlalatšwe le ka toka; le c) Kaonafatša maemo a taolo ya sekhwana, go akaretšwa maemo a taolo ya sekhwana, tsebo le maitshwaro a baemedi, tšhireletšo ya dikgahlego tša maloko, maikarabelo le kutullo ya dilo tša tshedimošo go maloko le batšeakarolo.Kabinete e nyaka go tiišeletša setšhaba gore ditšhelete tše di kgobokeditšwego tša batho tša tholamodiro di bolokegile. Ga go na lebaka la gore mošomi ofe goba ofe (bobedi ka lekaleng la poraebete le la setšhaba) a role modiro gore a kgone go hwetša ditšhelete tša gagwe tše di kgobokeditšwego tša tholamodiro. Gape go swanetše go laetšwa gore bao ba ntšhago ditšhelete ka dikhwameng tša bona tša phenšene goba tša probitente  pele ga nako ya tholamodiro ba ka se hwetše fela tšhelete ye nnyane go feta ge ba be ba ka e boloka, eupša ba ka lefišwa motšhelo wa go ntšha tšhelete pele ga nako gomme ba se sa ipshina ka phokoletšo ya motšhelo.4. Ditiragalo tše di tlagoTona Nathi Mthethwa o tla thakgola Kgwedi ya Bohwa go la Gauteng ka la 31 Phato ka fase ga morero wo: “Go Keteka Mengwaga ye 20 ya Temokrasi: Anega Kanegelo ya gago ye e Tšwetšago pele Afrika Borwa”.Magareng a diprotšeke tše di hlaotšwego go tšwetša pele lesolo la “Anega Kanegelo ya Gago” ke go bohlokwa leswa ga Nat Nakasa le Moses Kotane. Pušo ya marapo a bagale ba ba lebetšwego e abela Maafrika Borwa sebaka sa go ithuta ka mathata a bona bjalo ka batho, mabaka ao a dirilego gore ba dule botšhabelo le khuetšo ye ba bilego le yona tokologong ya naga ya rena.Ditiragalo di akaretša: Beke ya Bosetšhaba ya Puku go tloga ka la pele go fihla ka la šupa Lewedi ka fase ga morero wo: “Go Etela Mafelo” go šeditšwe maatla a dipuku le ka fao di ka dirago gore Maafrika Borwa a etele mafelo ka ‘sebele’ le ‘e sego ka sebele’. Ditiragalo di beakantšwe diprofenseng ka moka gomme di tla akaretša go bala ka maleme a setšo, go anega dikanegelo le dipolelo tša tlhohleletšo, dipapadi tša mantšu, dipalo tša direto le dingangišano ka dipuku.Gape, ka la tharo Lewedi Afrika Borwa e tla keteka Ngwaga wa bo30 wa Dikgaruru tša Vaal tšeo ka nako ya tšona setšhaba sa Vaal Triangle se bego se gana dikoketšo tša rente, kabo ya go fokola ya ditirelo le mmušo wa selegae wa go phuhlama le go se be wa semolao. Dikgaruru tša Vaal di thomile lebaka le leswa la boipelaetšo bja nako ye telele bjoo bo phatlaletšego dikarolong tše kgolo tša naga, le go gapeletša boetapele bja kgethollo go tsebiša maemo a tšhoganetšo.Tona Derek Hanekom o tla thakgola Kgwedi ya Boeti ka la 26 Phato Lefelong la Maboneng, Johannesburg, ka fase ga morero wo: “Boeti bjo bo Fetolago Maphelo”, le le tšwago go Letšatši la Lefase la Boeti (27 Lewedi) gomme le šetša boleng bja leago, setšo, sepolotiki le ekonomi tša boeti go naga. Maafrika Borwa a hlohleletšwa go eta ka gare ga naga ya rena ka Kgwedi ya Boeti le go itlwaetša bohlokwa bja boeti ekonoming.Beke ya Bosetšhaba ya Go bjala Mehlare e tla ketekwa go tloga ka la pele go fihla ka la šupa Lewedi ka fase ga kgwekgwe ye: “Dikgwa le Batho: Go beeletša ka bokamosong bja go swarelela”. Maafrika Borwa a hlohleletšwa go bjala mehlare ye e hlaotšwego 2014,  e ka ba Vepris lanceolata (ya go tsebja kudu bjalo ka: Mohuleretšhipi) goba Heteropyxis Natalensis Harvey (ya go tsebja kudu bjalo ka: Molabenta/Masepha).Kgoro ya Temo, Dikgwa le Boreahlapi (DAFF) e tla, ka tšhomišano le Sehlongwa sa Taolo ya Tikologo le Boithabišo le Total South Afrika, di sepetša phadišano ya Sefoka sa Toropo ya Bosetšhaba ya Go bjala Mehlare. Maikemišetšo ke go hlohleletša Mebasepala ya Selegae go talafatša mafelo a ka fase ga taolo ya yona.Beke ya Bosetšhaba ya Go bjala Mehlare le Sefoka sa Toropo ya Bosetšhaba ya sa Go bjala Mehlare di dirwa go sepedišana le leano la talafatšo la DAFF leo le hlalošago talafatšo bjalo ka mokgwa wo o kopantšwego wa go bjala, go hlokomela le go laola dimela ka moka mafelong a metsesetoropo le metsemagae.5. Bao ba thwetšwego mošomongKabinete e amogetše go thwalwa mošomong ga batho ba ba latelago:Morena Themba Stanley Kojana bjalo ka Motlatšamolaodipharephare: Barutiši, Methopo ya Batho le Tlhabollo ya Sehlongwa, ka Kgorong ya Thuto ya Motheo.Morena Clifford Abraham Appel bjalo ka Mohlankedimogolo wa Matlotlo ka Kgorong ya Tlhabollo ya Leago.Kabinete e amogetše go thwalwa mošomong ga batho ba ba latelago go šoma bjalo ka maloko a Bolaodi bja Bosetšhaba bja dinamelwa tša Setšhaba:a) Morena Lesedi Dinte, leb) Mohumagadi Divhani Edzisani Tshivhasec) Profesa  Ntombizozuko Dyani-MhangoKabinete e amogetše go thwalwa mošomong ga Semira Mohammed bjalo ka Leloko le e sego la Phethišo go Boto ya Etšentshi ya Dinamelwa ya Kgabanyo ya Mellwane.Kabinete e amogetše go thwalwa mošomong ga Morena Tshediso Matona bjalo ka Mohlankedimogolophethiši wa Eskom SOC Ltd gape bjalo ka leloko ka lebaka la maemo la Boto ya Eskom ya Balaodi.Dipotšišo di lebišwe go: Phumla Williams (Seboleledi sa Kabinete sa Motšwaoswere)Mogala wa boikgokaganyo: 083 501 0139"
Pego ya kopano ya Kabinete ya la 3 Lewedi 2014,4 Sep 2014,https://www.gov.za/statement-cabinet-meeting-3-september-2014,https://www.gov.za/nso/pego-ya-kopano-ya-kabinete-ya-la-3-lewedi-2014,"1. Phethagatšo ya Mananeo a Bohlokwa a Mmušo1.1. Kabinete e amogela pulosemmušo ya Sepetlele sa Ngaka Harry Surtie ka Mopresidente Jacob Zuma kua Upington go la Kapa Leboa, ka la 2 Lewedi 2014. Se se tla matšatši a mane morago ga go bulwa ga sepetlele se sengwe se seswa ke Tona ya Maphelo Ngaka Aaron Motsoaledi kua Natalspruit go la Gauteng. Tše di magareng ga dikatlego tše dintši ka lenaneong la bosetšhaba la mananeokgoparara a mo mengwageng ye mehlano ye e tlago go fihlelela dinyakwa tša lenaneo la Inšorense ya Maphelo ya Bosetšhaba.1.2. Kabinete e amogela dikgato tša bjale tša go swara le go thopa ka fase ga Project Darling le go swarwa ga sehlopha sa disenyi se se belaelwago go ba se se thopago dilori ka kgang. Project Darling e feleleditše ka go hwetša ditaemane tše di sego molaong le go thopa dithoto tša boleng bja R50 milione, magae a 15 le tšhelete ya dinaga di šele ya boleng bja R43 milione.  Moragonyana kgwedi ye maphodisa a tla lokolla dipalopalo tša ngwaga ka ngwaga tša bosenyi. Dipalopalo tše di theilwe godimo ga palo ya nnete ya melato ye e begilwego Maphodiseng, gomme di tla laetša dikatlego le ditlhohlo.Phatlalatšo ya dipalopalo tše e re dumelela go tsenela poledišano ye e nago le tshedimošo ya gore ditšhomišano le setšhaba di ka matlafatšwa bjang ka go tsena bogare maano a twantšho ya bosenyi ao a akaretšago a mmušo. Gore naga e atlege twantšhong ya bosenyi, Kabinete e hlohleletša ditšhaba go tšea karolo pegong ya bosenyi le thekgong ya diforamo tša polokego gobane twantšho ya bosenyi e nyaka maitekelo a setšhaba ka bophara.Mmušo o sola ditlhaselo tše šoro tše re di bonego kgahlanong le maloko a Ditirelo tša Afrika Borwa tša Sephodisa mola ba le mošomong. Ka Sontaga sa la 7 Lewedi 2014 mmušo o tla hlompha le go gopola maphodisa ao a lobilego maphelo a ona a le mošomong. Kabinete e laletša setšhaba go gopola bahlankedi bao ba hlokofetšego mola ba leka go phethagatša molao.1.3. Kabinete e amogela tsebišo ya R2 bilione ya lefelo la temo ya ka meetseng ka go Lefelo la Tlhabollo ya Intasteri la  Coega go la Kapa Bohlabela yeo e tlogo abela temo ya abalone dihekthara tše 80 ka 2020 le go hlola mešomo ya go ya go ile ya go balelwa go 2 080. Protšeke ye ke karolo ya Operation Phakiša yeo e nyakago go bulela mawatle a Afrika Borwa bokgoni bja ekonomi. Protšeke e na le bokgoni bja go ba le seabe ka gare ga ekonomi ka tšhelete ya go balelwa go R177 bilione le go hlola mešomo ye milione ka 2033. Kabinete e hlohleletša babeeletši ba bantši go šomišana le mmušo menyetleng ye meswa ya kgolo ya ekonomi.1.4.  Kabinete e amogela go ba gona ga sehlopha sa Afrika Borwa sa ditsebi tša kalafo Dinageng tša Bodikela bja Afrika tša Guinea, Sierra Leone, le Liberia tšeo di thušago go lwantšha phatlalalo ya Baerase ya Ebola. Sehlopha se sa ditsebi tša maemo a godimo tše di hlahlilwego se tlabaketšwe ka laporatori ya go thetha gomme se be se dutše se le fao dibeke tše pedi (2) tša go feta se thuša go phekola bolwetši go kgabaganya Selete seo ka moka. 1.5. Kabinete e amogela thakgolo ya Kgato ya 1A, protšeke ye e bitšwago Kabo ya Meetse ka Bontši ya Pongolapoort. Protšeke ya go akanyetšwa go tshenyegelo ya R1,5 bilione bofelong e tla abela batho ba 134 864 meetse a go nwa le go hlongwa ga dineteweke tša tlhwekišo le meetse a mantši ka magaeng a 16 200. Protšeke e tla tliša meetse setšhabeng sa Mmasepala wa Selegae wa Jozini, go la KwaZulu-Natal.2. Diphetho tše bohlokwa tša Kabinete2.1. Kabinete e amogetše tokollo ya Sengwalwakakanywa sa Tlhako ya Tlhabollo ye e Kopantšwego ya Metsesetoropo gore batšeakarolo ba bohlokwa ba boledišane le gore go be le kopano ya go kgabaganya Makala a mmušo. Se se tla nyaka gore go be le kwano lenaneotherong la phetošo ya metsesetoropo ka Afrika Borwa. Tlhako ye ke karabo ya boipiletšo bja Mopresidente Jacob Zuma bja tlhako ya bosetšhaba ya tlhabollo ye e kopantšwego ya metsesetoropo go lokiša ditiro tša go se loke tša mehleng ya kgethollo ya dipatrone tša mafelo le go thuša mebasepala go laola phetogelo ya lebelo ya go hudugela metsesetoropong. Pono ya tlhako ye ke go godiša ditoropo le ditoropokgolo tše di phelegago, tše di akaretšago mang le mang le tše di kgotlelelago. E šogana le ditiro tša go se loke tša karogano ya mafelo go ya ka merafe le maemo a ekonomi gape e hlola ditoropo le ditoropokgolo tše di kopanego, tša kagišano ya go feta pele.2.2. Kabinete e amogetše Pego ya Bosetšhaba ya Afrika Borwa ka ga Tlhabollo ya Ditoropo le Dintlo yeo e tlogo alwa Khonferentsheng ya Mokgatlo wa Dinagakopano (UN) (HABITAT III) ka 2016. Khonferentshe ya mathomo ya ditokišetšo ya UN e tla swarwa ka la 17 le 18 Lewedi 2014. Pego ye e letetšwe go tšweletša ‘Leano le Leswa la Ditoropo’ la ngwagakgolo wa bo 21 go šogana le ditlhohlo tše di lebanego dinaga tše di hlabologago le tše di hlabologilego, go amogela karolo ye bohlokwa ye e oketšegago ya ditoropokgolo ka ditabeng tša lefase tše bjalo ka phetogo ya klaemete, masetlapelo, tlhabollo ya ekonomi le ditokelo tša botho. Ditokišetšo tša Habitat III di tla ka nako ye Afrika Borwa e beakanyago Tlhako ya yona ya Pholisi ya Metsesetoropo ye e Kopantšwego le go thoma ka ditokišetšo tša Pego ya Ditšhišinyo tša rena ka ga Madulo a Batho.2.3. Kabinete e amogetše go hlongwa ga Etšentshi ya Taolo ya Thoto ya Mmušo yeo e tlago hlokomela taolo ya thoto ya mmušo.  Se e tla ba setheo sa Karolo ya Mmušo ka fase ga tlhokomelo ya Tona ya Kgoro ya Mešomo ya Setšhaba. Tona Nxesi o tla fa tshedimošo ka botlalo ka taba ye.2.4. Kabinete e amogetše Molawana wo o fetotšwego ka ga go thwalwa mošomong ga Bahlankedi ba tša Phatlalatšo ya Dithoto wo o tlogo phatlalašwa ka tsebišo ka gare ga Kuranta ya Mmušo. Nepišo ya Molawana wo ke go godiša kwano, toka, ponagatšo le phihlelelo ya tekatekano go batho ba ba bego ba hlokišwa dibaka mo nakong ye e fetilego ya kgethologanyo ye e sego ya loka. Phetogo ye kgolo yeo e phethagatšwago ke phetošo ke go fedišwa ga mokgwa wa go bitšwa Khwetšo ka kgopolo ya phetošo ye e gatetšego pele. Molawana wo o tla ama fela go thwalwa mošomong wo o dirilwego go ya ka Molao wa tša Phuhlamo Ditšheleteng, Molao wa Dikhamphani le Molao wa  Dikgwebo tše Nnyane.3. Melaokakanywa3.1. Kabinete e amogetše gore Molaokakanywa wa Kamogo ya Dithoto wa 2014 o alwe ka Palamenteng. Molao wa  Kamogo ya Dithoto wa 1975 o tlile pele ga Molaotheo wa 1996 gomme se se dira gore e be tshwanelo go beakanya molao wa kakaretšo wa go laola kamogo ya thoto go ya ka melawana le mabaka a Molaotheo. Tona Nxesi o tla fa tshedimošo ka botlalo ka taba ye.4. Maemo a Kabinete ka ga ditaba tša bjale tše bohlokwa4.1. Kabinete e hlohleletšwa ke kgolo ye botse ya ekonomi ye e begilwego kotareng ya bobedi ya ngwaga ntle le maemo a boima a ekonomi ka mo nageng le dinageng di šele. Lebelo la kgodišo ya ekonomi le sa fokola gore le ka šogana le ditlhohlo tša rena tša bohloki, go se lekalekane le go hloka mešomo. Mmušo o akgofiša phethagatšo ya Leanotlhabollo la Bosetšhaba go šogana le ditlhohlo tša rena tša makala, go oketša bokgoni bja rena bja kgolo go ya go ile le go hlolela batho mešomo. Mabapi le se, peeletšo ya rena go mananeokgoparara – mohlagase, dinamelwa, meetse, ditsela, dikolo le dipetlele – e aga sebaka sa kgolo ya ekonomi ya lebelo ye e akaretšago mang le mang.Bogolo bja ngwaga le ngwaga bja peeletšo ya letlotlo ka dikgwebong tša mmušo e oketšegile ka diphesente tša go feta tše 260 ka kgonthe mo mengwageng ye lesome ya go feta. Tšhomišo ya tšhelete ya ngwaga ka ngwaga ya mananeokgoparara a mmušo wa selegae e menagane gabedi ka kgonthe go tloga mafelelong a bo 1990. Lekala la mmušo le beeleditše ka godimo ga R1 trilione go mananeokgoparara go tloga ka 2009/10. Re letetše gore kgolo mo seripeng sa bobedi sa ngwaga e tla tielela gobane makala a botšweletši le a meepo a boela sekeng. Gomme mmušo o tla tšwela pele go šomišana le kgwebo le bašomi go aga tikologo, yeo e loketšego peeletšo le kgolo ya ekonomi4.2. Mmušo o sola mediro le dipolelo tše di hlohleletšago dikgaruru tšeo di lego kgahlanong le melawana ya molaotheo wa rena gomme di tšhošetša go senya dikatlego tšeo re di fihleletšego bjalo ka naga. Go tšwelela gabjale ga dikgaruru tša go senya dipese go la Kapa Bodikela gape go solwa ka gohlegohle.Kabinete e leboga batswadi bao ba ikgafetšego go kgonthišiša gore bana ba boela sekolong go la Kapa Leboa. Kabinete e leboga batswadi ka go tsena bogare bokamoso bja bana ba bona gomme e ipiletša gore kgahlego ya bana ga ya swanela go tsoga e amegile gampe gape goba go ba šomiša ditherišanong tša ditaba tša setšhaba. Kabinete e hlohleletša maAfrika Borwa go boloka seriti sa naga bokgoning bja yona bja go tsenela poledišano ya go aga le go rarolla ditaba ntle le gore ke mang yo a kgathago tema gore Afrika Borwa e tšwetšwe pele.4.3. Kabinette e amogela dikgato tša sephetho ka setho sa Dinagatlhabollo tša Borwa bja Afrika (SADC) ka ga Khutšo le Tšhireletšo ka mathateng a bjale a sepolotiki ka Lesotho gomme e tiišeletša thekgo ya yona ye e se nago mapheko ya maemo a SADC ao a ganago diteko ka moka go diphetogo tša mmušo tša go hloka mapheko. Kabinete ka go realo e ipiletša go bakgathatema ka moka go šomišana pušetšong ya moya wa temokrasi go la Lesotho le go phethagatša ka botlalo kwano ye e kwanetšwego le setho sa SADC.4.4. Kabinete e amogetše go itokolla mošomong ga Modulasetulo wa Khomišene ya Dikgetho ye e Ikemego (IEC),  Moatbokheiti Pansy Tlakula. Go rola modiro ga gagwe go tla morago ga Dikgetho tša Kakaretšo tša 2014 tšeo a di etilego pele ka katlego. O bile le seabe se segolo sa go kgonthišiša gore temokrasi ya rena e dula e tiile. Kabinete e laetša tebogo ya yona go seabe seo Moatbokheiti Tlakula a bilego le sona gomme e lebiša ditebogo tša yona go seabe sa gagwe sa go se ikhole  temokrasing ya rena gomme e mo lakaletša mahlatse le mahlogonolo.4.5. Kabinete e amogela kahlolo ka Kgorotsheko ya Molaotheo yeo e lego tiišetšo ya gore molaotshepedišo wa mmušo ya tirotokišo o lokile. Mmušo o sa ikgafetše lenaneong la wona la go lokiša go se lekalekane ga setšhaba kudu ka lefapheng la mešomo. Kahlolo ye gape e tiišetša gore ka nnete tirotokišo mmogo le melao ye mengwe ya toka mošomong e godiša phetošo le go matlafatša ba ba bego ba hlokišwa dibaka mo nakong ye e fetilego.5. Ditiragalo tše di tlago5.1. Kgoro ya Thuto ya Motheo e tla ngwadiša Diteko tša Ditshekatsheko tša Bosetšhaba tša Ngwaga ka Ngwaga (ANA) go tloga ka la 16 go fihla ka la 19 Lewedi 2014 go šala morago kgatelopele ya dipoelo tša go ruta magareng a Dikreiti ya 1 go fihla go ya 6 le Kreiti ya 9 bjalo ka maiteko a go kaonafatša boleng bja thuto. Ngwaga wo (2014) Kgoro ya Thuto ya Motheo gape e tla dira teko ya kelo ya mohlala wa baithuti ka go Kreiti ya 7  le ya 8 gomme sephetho ka ga kelo ye se tla tšewa ka 2015.ANA e tšweletša bohlatse bjo bo lekaneditšwego go lekola katlego ya dikgato tša go fapana tša mmušo go kaonafatša go ngwala le go bala le dipalo magareng a baithuti gomme gape e kgontšha barutiši go hlaola makala ao a nyakago thekgo ya tlaleletšo. Kabinete e hlohleletša batswadi le bahlokomedi ba bana go thekga bana ba bona le go kgonthišiša gore dipoelo di šomišwa go šogana le Makala afe goba afe a tlhabollo. Tšhupadipaka ya ANA le methopo ya 2014 di gona mo go: www.education.gov.za5.2. Tona ya Kgoro ya Tlhabollo ya Dinagamagae le Peakanyoleswa ya Naga Gugile Nkwinti o tla ba monggae wa Samiti ya Tirišo ya Naga ya 2014 Hoteleng ya Birchwood le Senthara ya Dikhonferense ya OR Tambo go la Boksburg go tloga ka la 4 go fihla ka la 6 Lewedi 2014. Samiti e tla lebanya ditekanyo tša go bušetša morago mediro ya kgethollo le ya bokoloniale ya naga yeo e dirilego gore diphesente tša go feta tše 75 tša bathobaso di lahlegelwe ke naga, di hloke thoto, di hloke bokgoni gape di hloke ditokelo tša tirišo tše di šireletšegilego. Kabinete e hlohleletša bakgathatema go šomišana le Mmušo le go phethagatša boikgafo bja go šogana le taba ya ditokelo tša tirišo tše di šireletšegilego.5.3. Lenaneo la Kgwedi ya Tirelo ya Setšhaba go tloga ka la 1 go fihla ka la 30 Lewedi 2014 ka fase ga kgwekgwe ye “Go Beakanya leswa ka moo Bašomi ba Mmušo ba Šomago: Batho Pele"", le tla lebantšha kudu matlafatšong ya kabo ya ditirelo tša motheo. Kabinete e ipiletša go maAfrika Borwa go hlompha bašomi ba mmušo goba dihlongwa tša Mmušo tša go šoma ka maatla ka go di kgetha go Difoka tša Batho pele tša Tiro ya Mošomo o Mokaone tša Bosetšhaba pele ga letšatši la go tswalela la 30 Lewedi 2014.5.4. Kgwedi ya Bohwa e ketekwa go tloga ka la 1 go fihla ka la 30 Lewedi 2014 ka fase ga kgwekgwe ye “Re Keteka Mengwaga ye 20 ya temokrasi: Anega Kanegelo ya Gago yeo e Tšwetšago pele Afrika Borwa”. Kabinete e hlohleletša maAfrika Borwa go keteka bohwa bja rena bja setšo le bja tlhago ye e humilego, ditumelo tša go fapana le ditlwaedi bjalo ka batho ba ba kopanego go lwela boitšhupo bjo bo abelanwago. Kgwedi ya Bohwa ya ngwaga wo e tla morago ga meketeko ya Mengwaga ye 20 ya Tokologo yeo gape e tiišetšago kgopolo ya kakaretšo ya rena ya ntwa ya go ya kgodišong ya boitšhupo bja bosetšhaba.Kabinete e hlohleletša maAfrika Borwa, kudu bafsa go amogela bohwa bja go swana bja Afrika Borwa le go šomiša phapano ya rena ya bohwa bja setšo go aga setšhaba, bodudi bja go akaretša bohle le kamano ya leago. maAfrika Borwa gape a hlohleletšwa go ithuta bohwa bja rena bja tlhago ka go etela mašoka a bosetšhaba a diphoofolo mahala go tloga ka la 8 go fihla ka la 12 Lewedi 2014 bjalo ka karolo ya Beke ya bo 9 ya ngwaga ka ngwaga ya Mašoka a Diphoofolo a Afrika Borwa (SANParks). Kabinete gape e thekga boipiletšo ka Palamente bja maAfrika Borwa ka moka go šireletša bohwa bja rena bja bosetšhaba.5.5. Kabinete e lakaletša Bafana Bafana katlego pele ga dipapadi tše pedi tše bohlokwa kgahlanong le Sudan ka la 5 Lewedi go la Khartoum tšeo di tlogo e dumelela go tsenela dipapadi tša ka khontinenteng tša ngwaga wo o tlago gomme e tla raloka le Nigeria ka la 10 Lewedi 2014 go la Motsekapa. Kabinete gape e lebogiša Banyana Banyana le Amajita gomme e ba lakaleditše katlego pele ga diphadišano tša mantšhanašakeng tše kgolo tše ba tlogo di raloka. Banyana Banyana e tla raloka dipapading tša  bo 9 tša Diphadišano tša Basadi tša Afrika tšeo di tlogo ralokelwa go la Namibia kgweding ya Diphalane, ebile ba kgauswi le go fihlelela  dinyakwa tša go tsenela Sebjana sa Lefase sa Basadi sa FIFA sa 2015 go la Canada. Mola Amajita, sehlopha sa Bosetšhaba sa ka fase ga mengwaga ye 20 se fihleletše dinyakwa tša diphadišano tša Afrika tša 2015 go la Senegal. Kabinete e hlohleletša maAfrika Borwa go thekga dihlopha tše leetong la tšona la phenyo.Kabinete e amogela batšeakarolo go kgabanya lefase bao ba tlogo tsenela Phadišano ya mantšhanašakeng ya Sebjana sa Lefase sa Karate ya Kyokushin ya bo 4 ye e tlogo swarwa ka la 6 Lewedi 2014 Senthareng ya Boditšhabatšhaba ya Dikopano ya Luthuli go la Durban. Phadišano ye ya mantšhanašakeng e tla bulwa semmušo ke Mopresidente Jacob Zuma gomme maikemišetšo a yona ke go godiša karate bjalo ka papadi go bafsa ka lebaka la mehola ya yona tlhohleletšong ya maitshwaro, boitšhireletšing, tlhokomelong gape le kgodišong ya thibelo ya bosenyi bja leago.5.6. Khomišene ya Diphadišano e tla swara Khonferentshe ya Ngwaga ka Ngwaga ya Boseswai le Moketeko wa Mengwaga ye Lesomehlano go tloga ka la 4 go fihla ka la 5 Lewedi 2014. Khonferentshe e tla bulwa semmušo ke Tona Ebrahim Patel go amogela dikemedi, go akaretšwa bao ba tšwago dietšentshing tša diphadišano go dikologa Afrika le etšentshi ya diphadišano ya selete e tee, Mmaraka wa Bohle wa Khomišene ya Diphadišano ya Bodikela le Borwa bja Afrika.6. Bao ba thwetšwego mešomong6.1. Kabinete e amogetše go thwalwa mošomong ga Morena Attwell Sibusiso Makhanya bjalo ka Mohlankedimogolo phethiši wa Mhlathuze Water.Dipotšišo: Phumla Williams (Seboleledi sa Kabinete sa Motšwaoswere)Mogala: 083 501 0139"
Pego ya kopano ya kabinete ya la 17 Lewedi 2014,18 Sep 2014,https://www.gov.za/statement-cabinet-meeting-17-september-2014-0,https://www.gov.za/nso/pego-ya-kopano-ya-kabinete-ya-la-17-lewedi-2014,"1. Maemo a kabinete ka ga merero ye e lego ditabeng ka seemong sa bjale1.1. LesothoKabinete e amogetše kgato ya go bušetša khutšo Lesotho ka Mopresidente Jacob Zuma mmogo le Dinaga tše di Hlabologago tša Borwa bja Afrika (SADC). Kabinete e thekga ditharollo tša Samiti ya bjale yeo e filego Motlatšamopresidente wa Repabliki ya Afrika Borwa, Mohlomphegi Cyril Ramaphosa, e thekgwa ke Bongwaledi le sehlopha sa ditsebi go tšwa Dinageng tša Maloko tša Troika, go šoma bjalo ka Molamodi wa SADC Nageng ya Borena ya Lesotho. Motlatšamopresidente, Bongwaledi le ditsebi ba na le Mabaka a Tšhupetšo a go kwešišega go kgontšha pušetšo ya khutšo ya sepolotiki le tšhireletšo ka Nageng ya Borena ya Lesotho, mo pakeng ye kopana le ye telele.1.2. Pontšho ya dikhamphani tša Afrika Borwa go la RussiaKabinete e lebogiša dikhamphani tša Afrika Borwa tšeo di abetšwego maemo a makaone Pontšhong ya Lefase ya Dijo go la Moscow. Ka tšhomišano le Kgoro ya Kgwebišano le Intasteri Ditšweletšwa tša Dijo tša selegae tša Afrika Borwa di amogetšwe botse magareng a bareki ba dinaga tša ka ntle ba Dijo ba Russia. Tlhompho ye ya boditšhabatšhaba e tla morago ga ketelo ya bjale ya Mopresidente Zuma ka Repabliking ya Russia. Ngwaga wo boradipontšho ba 3 000 ba bontšhitše ditšweletšwa tša bona. Ka fase ga sekema sa Thušo ya Peeletšo le Papatšo ya Thekišetšontle (EMIA), dikhamphani tša Afrika Borwa tše 21 di laeditše lekala la tšweletšo ya temo.1.3. Phadišano ya taodišo ka ga diphihlelelo tša Nat Nakasa le tša Tokologo le Temokrasi   Kabinete e lebogiša bathopasefoka ba phadišano ya taodišo ya thakgolo ka ga bophelo bja Nat Nakasa, raditaba wa go tuma yoo mašaledi a gagwe a bušeditšwego Afrika Borwa morago ga mengwaga ye masomehlano ka la 19 Phato 2014. Kgato ye ka Kgoro ya Bokgabo le Setšo e gopotša baswa ba rena ka ntwa ya rena ya tokologo gomme e ba tsebiša histori ya bongwadi le boraditaba ka Afrika Borwa. Baithuti ba boraditaba Sbongakonke Mbatha, Qiniso Mbili le Nkamogeleng Lebeloane wo mongwe le mongwe wa bona o thopile sekgoba sa inthenešipi le lepothopo.Legoro le lengwe e bile la ngangišano ya baithuti yeo e laeditšego diphihlelelo tše di fihleletšwego ka Tokologo le Temokrasi. Maikemišetšo a phadišano a akareditše go hlola temogo go karolo ya boraditaba nakong ya ntwa ya tokologo ka Afrika Borwa. Bathopasefoka Mfundo Radebe, Dumisa Nzama, Danielle Dallas, Olivia Habonimana, Faith Marthinussen le Cebisa Ncube wo mongwe le mongwe wa bona o thopile lepothopo.2. Diphetho tše bohlokwa tša kabinete2.1. Phetišetšo ya Dišere tša Kgoro ya Maphelo tše di lego ka Khamphaning ya BiovacKabinete e amogetše phetišetšo ya dišere tša Kgoro ya Maphelo tše di lego ka Institšhuteng ya Meento ya Thibela le Payolotši (Biovac) ya Borwa bja Afrika go Kgoro ya Sanse le Theknolotši.Biovac ke tšhomišano ya setšhaba le poraebete gare ga Mmušo wa Afrika Borwa le Khonsotiamo ya Biovac. Dišere tša mmušo wa Afrika Borwa di bopša ke 12, 5% ye e lego ya Kgoro ya Saense le Theknolotši le 35% ye e lego ya Kgoro ya Maphelo.Phetišetšo ya dišere ke karabo go dipelaelo tše di laeditšwego ke Mokgatlo wa Lefase wa Maphelo (WHO) le Sekhwama sa Bana sa Ditšhabakopano (Unicef) tša gore Kgoro ya Maphelo mo peakanyong ya bjale e ka ba e thulantšha dikgahlego gobane e bjalo ka mongdišere ebile ke moreki. Mokgatlo wa Lefase wa Maphelo o nyaka bolaodi bja taolo (mo lebakeng le Lekgotla la Taolo ya Dihlare leo e lego karolo ya Kgoro ya Maphelo) le karolo ya yona ya bohlokomedi di arogantšhwe le ya go go ba motšweletši wa dihlare – mo lebakeng le, Biovac. Phetišetšo ya dišere tša Kgoro ya Maphelo go Kgoro ya Saense le Theknolotši, e tla kgontšha Biovac go romela ntle ditšweletšwa tša yona tše di tšweleditšwego dinageng tše di holegago go tšwa mananeong a WHO le Unicef a meento ya thibela.Biovac ke khamphani yeo e abago meento ya thibela ya boleng bja godimo, ya go bolokega le go šoma botse lekaleng la setšhaba, ebile ke moabi wa ketapele wa meento ya thibela ya malwetši a bana go Lenaneo le le Katološitšwego la Thibelamalwetši (EPI) la mmušo. Ka Kgoro ya Saense le Theknolotši, mmušo bjale o tla ba le 47,5% ya dišere tša Biovac mola 52.5 % e tla swarwa ke Khonsotiamo ya Biovac.2.2. ESKOMBjalo ka ge go tsebišitšwe mo mphelabekeng wo wa go feta, kabinete e amogetše mekgwa ya tokišo go fihlelela boswareledi bja intasteri ya mohlagase, go matlafatša matlotlo a Eskom, le go kgonthišiša gore tšhireletšo ya enetši ya naga e a hlokomelwa.Tše ka moka di tla swanela go dirwa ka mokgwa woo o sa tlaleletšego kgatelelo ye nngwe matlotlong a setšhaba. Go sa le bjalo, mmušo o tla kgonthišiša gore malapa a bahloki a šireletšwa go fihla ka moo methopo ya matlotlo e dumelago go tšwa go khuetšo ya phetošo ya tharifi.Sephetho sa Kabinete se theilwe godimo ga ditšhišinyo tša Komiti ya Ditona tša Dikgoro (IMC) yeo e sekasekilego mekgwa ya tokišo ya go bonagala ya dikgetho tše di lego gona go kgonthišiša tšhireletšo ya enetši. IMC e tla tšwela pele go lekola intasteri ka šedi ye kgolo.Tšhedimošo ya sephuthana se e ka fihlelelwa ka wepsaeteng ya Kgoro ya Bosetšhaba ya Matlotlo.Ka kakaretšo mekgwa ya tokišo e bopilwe ka, magareng a tše dingwe, tlaleletšo ka mmušo ya dišere tša tlaleletšo ka go Eskom go thuša mošomo wa go matlafatša seemo sa yona sa matlotlo, go e kgontšha go kgopela go feta go tšwa mebarakeng ya matlotlo. Go kgonthišiša gore methopo ya mmušo ya matlotlo ga e imelwe, dišere tša ditlaleletšo di lefelwa ka go laola dithoto tša mmušo tše di sego bohlokwa. Tshedimošo ye nngwe ka go se e tla abja ge Tona ya Matlotlo a ala Polelo ya Pholisi ya Tekanyetšo ya Paka ya Magareng (MTBPS) ka la 22 Diphalane.Dikarolo tše dingwe tša mekgwa ya tokišo di akaretša: kaonafalo ye maatla go mabokgoni a tshepedišo a Eskom ao a tlogo fokotša ditshenyegelo; koketšo ya R50 bilione sekolotong se se okeditšwego ke Eskom yeo e tlogo thekgwa ke ditiišeletšo tše di lego gona tša mmušo; thekgo ya mmušo ya kgopelo ya Eskom go ya go Bolaodi bja Bosetšhaba bja Enetši bja Afrika Borwa (NERSA) ya phetošo ya tharifi, yeo e sepelelanago le ditshepedišo tša taolo tša tlwaelo; magato a taolo ya nyakego; dikaonafatšo tša pholisi ya enetši; le katološo ya lenaneo la motšweletši wa mohlagase wa go ikemela.Go ya ka tšhireletšo ya malapa a bahloki, mmušo o tla matlafatša bohlokomedi bja thušo ya mohlagase wa motheo wa mahala. Se se tla kgonthišiša gore dikabelo di šomišwa botse le go hlohleletša mebasepala go kaonafatša bokgoni bjoo bo hlokomelago dineteweke tša bona ka gona le go abela badiriši mohlagase. Magato a a nyakega ka Afrika Bowa go oketša kgolo ya ekonomi go ya go kelo yeo e lekanego go hlola mešomo ye mengwe, go fokotša bohloki le go se lekalekane.2.3.  Phetišetšo ya mešomo ya tshepedišo go ya go Kantoro ya MoahlodimogoloKabinete e tsebišitšwe ka ga go thoma ga kgato ya mathomo ya phetišetšo ya mešomo ya tshepedišo le bašomi ba go amana le Dikgorotsheko tša Godimo go tšwa go Kgoro ya Toka le Tlhabollo ya Molaotheo go ya go Kantoro ya Moahlodimogolo. Se se phethagatša Molao wa Phetošo ya Bolesomešupa ya Molaotheo wa 2012 le Molaotheo wa Dikgorotsheko tša Godimo, Molalo wa 10 wa 2013. Molao wa Dikgorotsheko tše di Phagamego o kaonafatša tshepedišo ya bommaseterata ka go bea bommaseterata ka Karolong ye nngwe le ye nngwe ya Kgorotsheko ya Godimo ka fase ga taolo ya Mopresidente wa Baahlodi ba Karolo ye e amegago. Molao o fa Kantoro ya Moahlodimogolo maatla le mešomo yeo e hlomilwego bjalo ka institšhušene ya mmušo ya ka thoko ye e lekanago le kgoro go ya ka Tsebišo ya semolao ya Mopresidente ka 2010. Se se tiišetša boikgafo bja Mmušo go boikemelo bja Toka bjalo ka ge e akareditšwe ka gare ga Molaotheo wa rena.2.4. Go hlongwa ga Kantoro ya Taolo ya Diprotšeke ya go thekga Lenaneo la Thekgo ya Mananeokgoparara a MopresidenteKabinete e amogetše tlhomo ya Kantoro ya Taolo ya Diprotšeke ya Lenaneo la Thekgo ya Mananeokgoparara a Mopresidente la Kopano ya Afrika (AU) yeo e etilwego pele ke Mopresidente Zuma. Le ke lenaneo la mananeokgoparara le le laolwago ka Afrika le le lebanego le go thekga diprotšeke tša mananeokgoparara go kgabaganya mellwane tšeo di tlogo bulela kgonagalo ya ekonomi ya kontinente le go abela ditšhaba, ditoropo le dilete menyetla ya tlhabollo.Kabinete e amogetše tlhomo ya Kantoro ya Taolo ya Diprotšeke ya Lenaneo la Thekgo ya Mananeokgoparara a Mopresidente ka thekgo ya dikgoro tša maleba tša mmušo. Kantoro ya Taolo ya Diprotšeke e tla thekgwa ka tlhomo ya Komiti ya Ditona tša Dikgoro go Lenaneo la Thekgo ya Mananeokgoparara a Mopresidente la AU ka Afrika Borwa. Komiti e tla etwa pele ke Tona ya Peakanyo, Bohlokomedi le Tshekaseko ka Kantorong ya Mopresidente.2.5. Tlhomo ya sehlopha sa Tirelo ya Setšhaba sa ditsebi tša molao le dikamano tša bašomiKabinete e amogetše tlhomo ya sehlopha sa ka gare sa Tirelo ya Setšhaba sa ditsebi tša dikamano tša bašomi go šogana le tšhalelomorago ya melato ya phego ya tlhokomelo ye e šaletšego ka tirelong ya setšhaba. Maikemišetšo a kgato ke go dira gore Tirelo ya Setšhaba e šome botse le go feta le go šoma botse phokotšong ya lebaka la go phetha ditshepedišo tša kgalemo, kudu fao bašomi ba fegilwego ka mogolo wa go tlala.Go tšwela pele, kgato ye e kgonthišiša taolo ye e lokilego ya kgalemo ka go tsenyatirišong lebaka la godimo la dikgwedi tše tharo (matšatši a 90) go ruma ka melato. Sehlopha sa ditsebi tša molao le tša dikamano tša bašomi se tla bopša ke bahlankedi ba Tirelo ya Setšhaba bao e lego ditsebi ka lekaleng le, go akaretšwa banyakišiši, batšhotšhiši le basepedišamodiro go kgonthišiša gore tšhaene ya go felelela ya boleng bja dikamano tša bašomi e šoma bokaone.3. Melaokakanywa3.1. Kabinete e amogetše go alwa ka Palamenteng ga Molaokanywaphetošwa wa Taolo ya Masetlapelo wa 2002 (Molao wa bo57 wa 2002). Molao wa Taolo ya Masetlapelo, wa bo57 wa 2002 o laetšago mokgwa wo o rulagantšwego le go kopanywa phokotšong ya taolo ya masetlapelo le kotsi ya masetlapelo go kgabaganya maemo ka moka a mmušo le kgatho tema ya bakgathatema ba maleba ka moka.4. Bao ba thwetšwego mošomong4.1. Kabinete e amogetše go thwalwa mošomong ga maloko a 15 le Modulasetulo wa Boto ya Etšentshi ya Bosetšhaba ya Lefaufau ya Afrika Borwa.a) Mohumagadi Joy-Marie Lawrence (Modulasetulo)b) Moprofesa Ramashwar Bharuthramc) Morena Johan Prinslood) Morena Willie van Biljone) Mohumagadi Mbaliyethu Mfekaf) Morena Eugene Janseng) Morena Potlaki Maineh) Mohumagadi Gaborekwe Khambulei) Morena Lindelwa Simphiwe Hamiltonj) Morena Mmuso Ribak) Morena Ashley Desmond Naidool) Ngaka Nozibele Mjolim) Mohumagadi Matsie Matooanen) Morena Vincent Gore (o thwetšwe gape)o) Morena Marius Rezelman (o thwetšwe gape)p) Morena Omar LatiffDipotšišo:Phumla Williams (Seboleledi sa Kabinete sa Motšwaoswere)Mogala: 083 501 0139Issued by: Government Communications"
Pego ya kopano ya Kabinete ya la 22 Diphalane 2014,23 Oct 2014,https://www.gov.za/statement-cabinet-meeting-22-october,https://www.gov.za/nso/statement-cabinet-meeting-22-october,"1. Diphetho tše Bohlokwa tša Kabinete1.1. Kabinete e dumeletše kgatišo ya sengwalwa sa Pholisi ya Bosetšhaba ya Dinamelwa tša Baithuti gore setšhaba se dire ditshwayotshwayo ka gare ga Kuranta ya Mmušo matšatšing a 21.Pholisi e kaonafatša phihlelelo ya thuto ya boleng ka go aba dinamelwa tša baithuti tše di bolokegilego, tše di nago le seriti, tše di šomago gabotse, tše di kopantšhwego le go swarelela, kudu ditšhabebg tša dinagamagae fao ditlhohlo tša dinamelwa di thibelago phihlelelo ya thuto.Pholisi e bolela ka ditlhohlo tša sekgoba le peakanyo leswa ya ditshepedišo tšeo di huetšago boleng bja dinamelwa tša setšhaba. Gape e bolela ka mokgwa wa peakanyo ye e kopantšwego le maemo a go swana a taolo.Phethagatšo ya pholisi ye e tla aba tikologo ya dinamelwa ye e bolokegilego le ye e šireletšegilego go baithuti ka thekgo le tšhomišano ya makala a tiišetšo ya molao.1.2. Kabinete e dumeletše Taelo ka ga Tlhabollo ya Kgapeletšo, Matšatši a Tlhahlo a Kgapeletšo le Dinyakwa tša Fase tša Botseno go maemo a Tirelo ya Taolo ya Godimo bjalo ka ge go laeditšwe go ya ka Karolo ya 3(2) ya Molao wa Tirelo ya Setšhaba wa 1994.Se se godiša tlhabollo ya bokgoni gore go latelwe maikemišetšo a Leanotlhabollo la Bosetšhaba (NDP) bja go aga mmušo wo o hlabologago le wo o nago le bokgoni bja go hola kabo ye e kaonafetšego ya tirelo.Taelo ye ke leano la tlhabollo ya bokgoni la lebaka le le telelele bjo bo tlago oketša boleng bja methopo ya bomotho yeo e lego bohlokwa go bokgoni bja mmušo bja go phethagatša thomo ya ona.Dikgoro ka moka ka gare ga Tirelo ya Setšhaba di tla nyakega gore di amogele mokgwa wo o sa fetogego go godiša tlhabollo ya bokgoni bja kgapeletšo le bja maleba ka gare ga Tirelo ya Bolaodi bja Godimo.1.3. Kabinete e dumeletše Kgoro ya Tekolo le Tshekatsheko ya Mošomo go ala sengwalwa sa Tokomane ya Poledišano ka ga Melawana le Mekgwa ya Tekolo le Tshekatsheko ya Mošomo go Komiti ya Potefolio ya Palamente ka ga Tshepedišo ya Tirelo ya Setšhaba le Tekolo le Tshekatsheko ya Peakanyo.Tokomane e šišinya sehlopha sa melawana le mokgwa wa motheo go Kgoro ya Tekolo le Tshekatsheko ya Mošomo (M&E) yeo e ikemišeditšego go felelela ka kaonafalo ye e tšwelago pele mošomong wa mmušo le thwalo ye e oketšegilego ya maikarabelo. Maikemišetšo a yona a magolo ke go dira gore go be le kwano go maikemišetšo a M&E, le ka fao a swanelago go phethagatšwa.Se se kgatha tema go phethagatšo ya NDP malepi le go aga mmušo wo a hlabologago le wo o nago le bokgoni gape le go godiša bodudi bjo bo nago le mafolofolo le boetapele bja go tia. Bokgoni bja M&E ke karolo ye bohlokwa kudu ya bokgoni bja bolaodi bjo bo nyakegago bakeng sa mmušo wo o hlabologago le wo o nago le bokgoni.1.4. Kabinete e dumeletše maemo a poledišano a Afrika Borwa a Pabalelo ya Mohuta wa Khudušo ya Diphoofolo tša Lešoka (CMS COP11) yeo e tlogo swarelwa Quinto go la Ecuador, go tloga ka la 4 go fihla ka la 9 Dibatsela 2014.Go kgatha tema ga Afrika Borwa ka mafolofolo kgatong ya go šogana le ditlhohlo tša klaemete le pabalelo ya tlhago le mohuta wo o amegago o theilwe godimo ga molalwana wa tshwarelelo ya tikologo le tlhabollo ye e e swarelelago, gomme o sepelelana le dinyakwa tša Karolo ya 24 ya Molaokakanywa wa Ditokelo.1.5. Kabinete e dumeletše taelo ya poledišano yeo e tlago šoma bjalo ka motheo wa karolo ya Afrika Borwa tulong ya bo20 ya Khonferentshe ya Batšeakarolo ba UNFCCC (COP 20), le Khonferentshe ya bo10 ya Batšeakarolo ye e tlogo ba bjalo ka kopano ya Batšeakarolo ba Kwano ya Kyoto (CMP 10), go tloga ka la 1 go fihla ka la 12 Manthole 2014 go la Lima kua Peru.Maemo a Afrika Borwa a sepelelana le kgahlego ya bosetšhaba ya naga, le dikhuetšo tša go tšea karolo ga Afrika Borwa bjo bo tšwelago pele ka dipoledišanong tša phetogo ya klaemete ya boditšhabatšhaba bjalo ka ge go laeditšwe ka gare ga NDP.1.6. Kabinete e dumeletše go romelwa ga Kwano ya Motsekapa ya 2012 ka ga phethagatšo ya mabaka a Kwano ya Torremolinos ya 1993 ya go amana le Kopano ya Boditšhabatšhaba ya Polokego ya Dikepe tša Boreahlapi, 1977 gore e kgonthišišwe ke Palamente.Kopano ya Torremolinos le Kwano ya yona ya 1993 di laetša maemo a polokego, go swana le ditlabakelo tša go boloka bophelo, kgokagano ya radio, tšhireletšo ya mollo, go tsenywa ga mohlagase le metšhene, le dinyakwa tše itšeng tša dikepe tše di reago dihlapi lewatleng tša dimetara tše 24 le go feta.Mokgwa wo wa polokego ya boditšhabatšhaba wo o tlemago o tla thuša go kaonafatša maemo a polokego go fokotša palo ya dipolao ka lewatleng, tše di akanyetšwago go 24 000 ka ngwaga lefaseng ka bophara. Dikepe tša Afrika Borwa di tla laolwa ke mabaka a kwano ge di le ka meetseng a Mmušo wo o lego karolo ya kwano ya Torremolinos ya 1993.Se se sepelelana le maikemišetšo a Operation Phakisa a go tšweletša tlhako ya institšhušene ya taolo ya sekgoba sa Afrika Borwa sa lewatle, a go kaonafatša tšhireletšo ya mawatle a Afrika Borwa, go dikologa diekhoseseteme tše di lego kotsing kudu, le go šogana le tlhaelelo ya mabokgoni, magareng a tše dingwe.1.7. Kabinete e dumeletše Afrika Borwa go kwana le Kopano ya Boditšhabatšhaba ka ga Maemo a Tlhahlo, Tiišetšo le Tlhokomelo ya Bašomi ba Dikepe tša Boreahlapi, 1995 (STCW-F).Se ke maiteko a mathomo a go hloma maemo a tlhahlo a kgapeletšo a boditšhabatšhaba bakeng sa dihlopha tša dikepe tše di reago dihlapi lewatleng tša dimetara tše 24 goba go feta ka botelele. Se se tla kaonafatša polokego ya bophelo le thoto lewatleng, le go thibela tšhilafatšo ya tikologo ya meetse a lewatle ka intastering ya boreahlapi.Nakong ya go feta, mabaka a a oketšegilego a tirelo ya lewatle a be a bonwa bjalo ka tsela ya go hwetša boitemogelo le bokgoni bja maleba. Mokgwa wo wa tlhahlo ya mošomong ga se o tšweletše poelo ya boleng ya bokgoni bja sehlopha.Mokgwa wo o moswa o agilwe go ama kopantšho ya tlhahlo ya boitemogelo ye e fokoditšwego le thuto ye e beakantšwego botse le go kaonafatšwa go oketša tsebo. Se se tla kgontšha barei ba dihlapi go gatela pele ge nako e ntše e sepela go tloga go dikepe tše nnyane go ya go dikepe tše kgolo tša go rea dihlapi gomme mafelelong dikepe tša kgwebišano maemong a boditšhabatšhaba.1.8. Kabinete e amogetše meakanyetšo ya dikhoine tša segopotšo ye e latelago ka Khamphani ya Afrika Borwa ya Minte, go phatlalatšwa ka gare ga Kuranta ya Mmušo.a) Molokeloke wa Dikhoine tša Prothiya: “Bophelo bja Mogale: NR Mandela”b) Molokeloke wa Dikhoine tša Tlhago: “Batsomi ba Bošego – Phukubje ya Mokokotlo wo Moso”c) Molokeloke wa Dikhoine tša  Gauta tša R1: “Digagabi tsa Afrika Borwa – Kwena ya Naele”d) Molokeloke wa Dikhoine tša Gauta tša R2: “Protšeke ya UNESCO: Motho le Tikologo”e) Molokeloke wa Dikhoine tša Silibere tša Tiki le Kgare: “Ditimela tša Afrika Borwa”; lef) Molokeloke wa Dikhoine tša Silibere tša Kgonthe: “Mafelo ao a Šireleditšwego a Mawatle a Afrika Borwa”1.9. Kabinete e tsebišitšwe ka Peakanyoleswa ya Dilete tša Maseterata le Ditikologo tša Boahlodi tša Dikarolo le Ditulo tša Selegae tša Kgorotsheko ya Godimo ya Afrika Borwa.Protšeke ya peakanoleswa ya dikgorotsheko e bušetša morago bohwa bja tlhokego ya tekano le ya toka. E bopa lenaneo leo le tlogo hlahla dikgoro ka moka tše di amegago, makala a phethagatšo ya molao le diinstitšhušene tša toka go thekga ditshepedišo tša tšona ka tshwanelo.Ditšhaba tše di bego di gateletšwe peleng tša go dula dipušoselegaeng tša maloba, mebušo ye e bego e ipuša le metsemagaeng bjale di tla holega go tšwa go dipoelo tša tshepetšo ya peakanyoleswa. Ditšhaba tše di tla kgona go fihlelela dikgorotsheko ka ditefišo tše di fokoditšwego.Go fihlelela toka, go a nyakega go matlafatša ditikologo tša kgale tša boahlodi tša dikgorotsheko ka moka tša mehleng ya kgethollo, go akaretšwa tlhamo ya tšona le sebopego. Tshepetšo ya matlafatšo e kgonthišiša gore go na le kabo ye e lekanago ya dikgorotsheko ka mo nageng, go oketša phihlelelo ya dikgorotsheko, yeo e lego tokelo ya motheo wa botho wo o laeditšwego ka gare ga Karolo ya 34 Molaokakanywa wa Ditokelo ka gare ga Molaotheo.2. Melaokakanywa2.1. Kabinete e amogetše tsebišo ya Maintenance Amendment Bill (Molaokakanywaphetošwa wa Sapoto) wa 2014 ka Palamenteng.Molaokakanywa o fetola Molao wa Sapoto wa 1998 (Molao wa 99 wa 1998) go kaonafatša mokgwa wa sapoto le go oketša phihlelelo ya toka ka basadi le bana.Diphetošo di fokotša ditlhohlo, tša semolao le tša tshepedišo, tše di lemogwago ke baamogedi ba sapoto, bao bontši bja bona e lego basadi le bana.Se se kopana thwii le dithakete tša bohlokwa tša NDP ka ga phetošo ya ekonomi le tšhireletšo ya leago.A mangwe a mabaka a Molaokakanywaphetošwa a akaretša: go thibela  gore batho ba go se lefele sapoto ba se tšwele pele go fiwa dikoloto mola ba kolota tšhelete ya sapoto, ka go gapeletša barekiši ba diselefounu go fa dikgorotsheko tša sapoto tshedimošo ya kgokagano ya ba ba swanelago go tla go ikarabela le batho ba go se lefele sapotoge kgorotsheko e kgotsofetše gore maiteko ka moka a go kwagala a go hwetša fao ba lego goba ga se a atlege, le go dira gore motho yo a tšwetšego ke taelo ya sapoto a lefe tšhelete ya sapoto ye e šaletšego morago.2.2. Kabinete e amogetše go romelwa Palamenteng ga Agrément South Africa Bill (Molaokakanywa wa Kwano wa Afrika Borwa) le Memorantamo ka ga Maikemišetšo a Molaokakanywa.Tlhomo ya Kwano ya Afrika Borwa, bjalo ka ge e šišintšwe ka gare ga Molaokakanywa wa Kwano wa Afrika Borwa wa 2014 go tla tšea karolo kagong ya lekala la kago le le fetogago le go ba le boithomelo leo le tlogo ba le khuetšo ye botse go tlholo ya mešomo mola e tšea karolo dipeakanyong tša Mmušo tša mananeokgoparara.Mohola wa tlaleletšo o tla akaretša ka bophara go tloga go dinyakišišo go ya go boithomelo, ditiro tša tšweletšo tše di oketšegilego, tlholo ya mešomo le phedišo ya bohloki.2.3. Kabinete e amogetše tsebišo ya sengwalwa sa Auditing Profession Amendment Bill (Molaokakanywaphetošwa wa Profešene ya Tlhakišo ya Dipuku).Molaokakanywaphetošwa o šišinya diphetošo go Molao wa Profešene ya Tlhakišo ya Dipuku wa 2005, go laola baithuti ba tlhakišo ya dipuku le go lokiša ditšhupetšo go Molao wa Dikhamphani wa 1973 gore Molao wa Profešene wa Tlhakišo ya Dipuku o sepelelane le Molao wa Dikhamphani wa 2008 (Molao wa bo 71 wa 2008).Maikemišetšo ke go bea balekodi ba dipuku ba ba lego ka fase ga tlhahlo (balekudi ba dipuku ba baithuti), pele ga ngwadišo, ka fase ga Molao wa Profešene ya Bolekudi bja Dipuku wa 2005 gore ba laolwe ke Boto ya Taolo ya Balekudi ba Dipuku ye e Ikemetšego, go swana le ka fao balekudi ba dipuku ba ba ngwadišitšwego ba laolwago, le go dira diphetogo tše bohlokwa tše di nyakwago ke Molao wa Dikhamphani wa 2008. Se gape se tla šireletša setšhaba mošomong wo o dirilwego ke molekudi wa dipuku yo a lego ka fase ga tlhahlo.2.4. Kabinete e amogetše tsebišo ya Defence Laws Repeal and Amendment Bill (Molaokakanywaphetošo le Phedišo ya Melao ya Tšhireletšo) wa 2014 ka Palamenteng.Ye e nyaka go phumula le go fetola melao ye itšeng ya tšhireletšo yeo e tšewago go ba ya kgale le ye e sa šomego bjalo ka ge e hlaotšwe ke Khomišene ya Mpshafatšo ya Molao ya Afrika Borwa.Khomišene e laetšwe go dira tekolo ya dipuku ya molao ka moka wa Afrika Borwa go eletša ka ga phumulo ya mabaka a kgale, a go se nyakege goba go se be molaong. Molaokakanywa o ikemišetša go phetha mošomo wo ka gare ga tikologo ya tšhireletšo.Molaokakanywa o šišinya phumulo ya melao ye 16 yeo e lego ya kgale gomme e tšwela pele go šišinya phetošo ya Molao o motee, woo o sa latelego Karolo ya 9 ya Molaotheo (lefokwana la tekano). Se se tla dira gore melao ya tšhireletšo e sepelelane le ditšo tša bjale tša molaotheo ka go ntšha mabaka a kgethollo ka pukung ya molao.3. Phethagatšo ya Mananeo a Bohlokwa a Mmušo3.1 Kabinete e keteka le maAfrika Borwa moketeko wa Letšatši la Tokologo ya Bobegaditaba ka la 19 Diphalane 2014 leo Mopresidente Jacob Zuma a bego a kopane le babegaditaba le barulaganyi ba bomahlwaadibona bjalo ka karolo ya go keteka mengwaga ye 20 ya tokologo ya bobegaditaba ka Afrika Borwa. Letšatši la Tokologo ya Bobegaditaba ke la keteko ya tokologo ya polelo ya bobegaditaba yeo e tiišeleditšwego ka gare ga molaotheo wa rena.3.2 Mopresidente Zuma, a felegeditšwe ke maloko a Kabinete, Tonakgolo ya KwaZulu-Natal le Malekgotlaphethiši a Profense ba swere Imbizo ya Mopresidente ka Mebasepaleng wa Msunduzi le wa uMgungundlovu ka la 30 Lewedi 2014.Bjalo ka kgokagano ye e tšwelago pele le ye e lebantšhago ditšhaba tša maAfrika Borwa, Mopresidente Jacob Zuma o tla swara lesolo la Siyahlola la Mopresidente go la Giyani kua Limpopo ka la 31 Diphalane 2014.3.3 Kabinete e amogela pego ya kgatelopele ka ga phethagatšo ya Kwano ya Tlhako ya Intasteri ya Meepo ye e Swarelelago ya go alwa foramong ya Bosetšhaba ya dipoledišano tša Lekala la Meepo.Foramo e laetša boikgafo bja tšhomišano ya batšeakarolo ka moka go bokamoso bja meepo ka Afrika Borwa, le go tlholo le tlhokomelo ya tekanetšo ye e lekanago gare ga dinyakwa tša ekonomi le leago le maikemišetšo a peeletšo.Kabinete e amogela go ikgafa leboelela ga batšeakarolo go Kwano ya Tlhako ya Intasteri ya Meepo ye e Swarelelago le khwetšong ya ditharollo tša go ya go ile ditlhohlong tše intasteri e lebanego natšo.3.4 Kabinete e amogela tsebišo ya Mopresidente Jacob Zuma ka ga kgatelo pele ye e dirilwego ka Operation Phakisa go bula bokgoni bja ekonomi ya mawatle a Afrika Borwa ka mokgwa wa go swarelela.Lenaneo la kabo ka Mopresidente Jacob Zuma le kgauswi le go laetša dipoelo tše di botse tša ekonomi ya lewatle, yeo e kago tsenya R177 bilione go tšweletšo ya rena ya ka gare ga naga ka kakaretšo le go hlola mešomo ya ka godingwana ga milione o motee.Protšeke ya bobedi ya Operation Phakisa e thomile ka la 13 Diphalane 2014 gomme e tla šetša dikliniki tše di šomago botse ka mokgweng wa rena wa maphelo. Dihlophatšhomo mo lebakeng la dibeke tše tshela di tla nyakišiša lekala le go tšweletša mananeo a kabo ao a tlogo lokollelwa setšhaba ge di phethilwe.3.5 Kabinete e amogetše Pego ya Pholisi ya Tekanyetšo ya Lebaka la Magareng (MTBPS), yeo e abago kakaretšo ya tlhako ya ditshenyegelo yeo ditekanyetšo tša profense le tša bosetšhaba di lokišwago ka gare ga yona.Kabinete e amogela magato a a tsebišitšwego ka gare ga MTBPS go thibela tšhomišo ya tšhelete ka gare ga Tirelo ya Setšhaba.Kabinete e tiišeletša maAfrika Borwa gape gore le ge klaemete ye ya ekonomi ye boima e tla tšwela pele go thekga mananeo a yona a leago ka ditšhelete, dipeeletšo tša mananeokgoparara le diputseletšo go thekga diintasteri tše bohlokwa.4. Maemo a Kabinete ka ga Merero ye e lego Ditabeng Seemong sa Bjale4.1. Kabinete e amogela magato ao a beilwego ke Kgoro ya Enetši go kaonafatša tšhireletšo ya enetši ya naga, go fihlelela dinyakwa tša ekonomi le go hlola mešomo ye e nyakegago kudu. Tshaeno ya dikwano tša dikamano tša go kgabaganya mebušo tša nuklea ke kgato ya maleba go ya tšhireletšong ya dinyakwa tša enetši tša naga.Dikwano tše di saennwego di tlaleletša sehlopha sa baabi ba nyutleliara bao naga e tlago kgetha go tšwa go bona bakeng sa lenaneo la theko ya nyutleliara le go laetša phihlelelo ye nngwe kgatong ya naga ya go bea pele tšhireletšo ya enetši.Tshepetšo ye e batametša naga ka kgato e tee kgauswi le go aloga go tšwa go polante ye e lego gona ya enetši ya nyutleliara go la Koeberg go ya go intasteri ya nyutleliara ye e akaretšago go feta le go kgona go ipha thekgo yeo e letetšego go aba 9.6 GW ya mohlagase go keriti ya bosetšhaba.NDP e gafela naga go nyakišiša dikgetho tša enetši ka moka tše di lego gona go šireletša kabo ya rena ya ka moso ya enetši. Kabinete tshepo gore motswako wa enetši wa Afrika Borwa woo – o akaretšago enetši ya malahla, letšatši, moya, meetse, gase le nyutleliara – o tla kgonthišiša mothopo wa go tshepega wa mohlagase go fihlelela dinyakwa tša kgolo ya naga, go dumelela tekanetšo gare ga methopo ya enetši le go re thuša go fihlelela dithakete tša rena tša phokotšo ya khapone.4.2. Kabinete e amogela le go lebogiša batšeakarolo ka moka kgatong ya go bula gape Palamente ya Lesotho beke ya go feta go sepelelana le Pego ya Thušo ya Maseru ye e sepeditšwego ke Motlatšamopresidente Cyril Ramaphosa.4.3. Kabinete e boeletša gore Afrika Borwa e beile magato a maleba go thibela Ebola go phatlalala ka nageng.Tlhokomelo ya mabopo a botseno ka moka e matlafaditšwe go hlaola malwetši a kokwanatlhoko ya tobo ye kgolo ya madi, kudu Ebola. Mmušo gape o hlomile sehlopha sa bosetšhaba sa tlhakodišo go letela bolwetši gomme dipetlele tše 11 di lokišitšwe bjalo ka disentha tša kalafo ya Ebola.Kabinete e thekga maiteko ka Mokgatlo wa Lefase wa Maphelo ka go hloma disentha tša Ebola le go matlafatša bokgoni bja diteko tša laporatori, go lota mohlala, thuto ya setšhaba, dipoloko tše di bolokegilego le tlhokomelo ya maphelo ye e sego ya Ebola ka Bodikela bja Afrika.Kabinete gape e ipiletša go batho le dikgwebo lefaseng ka bophara go thuša ka Sekhwama sa Tlhakodišo ya Ebola seo se hlomilwego go thuša dinaga ka moka tša Bodikela bja Afrika tše di amegilego ntweng kgahlanong le bolwetši bjo bo kotsi bjo.4.4. Kabinete e amogela go swarwa ga batho ba tshela ba ba amantšhwago le bohodu bja megala bjo bo hlotšego tlhokego ya meetse ka dikarolong tša Gauteng. Batho ba e be e le karolo ya sehlopha sa basenyi seo go kwagalago gore maphodisa a se šwalalantše ka go se tswalelela ka kgolegong. Kabinete e laeditše kgopolo ya gore bohodu bja megala le ditiro tša go amana nabjo – dikhurumelo tša melete ya kelelatšhila, diporo tša leporogo, dipala tša mohlagase, magora, bjalobjalo bo swana le tshenyo ya ka boomo ya lenaneo la naga la mananeokgoparara. Mmušo o tla kgonthišiša gore batho ba swarelwago go ba lemegala ye e utswitšwego ba tla lebana le dikotlo tše boima tše di fiwago ke molao. Mmušo o amilwe ke taba ye gomme o ka se diege go tšea kgato ye e swanetšego kudu go lwantšha bothata bjo.4.5 Kgwebišano le Peeletšo tša Afrika Borwa (TISA), karolo ya Kgoro ya Kgwebišano le Intasteri (dti), beke ya go feta e amogetše sefoka Khonferentsheng ya Ditšhabakopano Foramong ya Peeletšo ya Lefase ya Kgwebišano le Tlhabollo go la Geneva bakeng sa kgodišo ya peeletšo ye e swarelelago. Se e be e le sa mošomo wo o dirilwego ke TISA thekgong ya tlhomo ya polante ya Indonesia ya Unilever go la Ethekwini, yeo e butšwego ke Tona ya Kgwebišano le Intasteri nakong ya ge Afrika Borwa e be e swere kopano ya COP 17.4.6 Kabinete e amogetše tshedimošo ya bjalebjale ka ga phuhlamo ya moago go la Nigeria. Pego ya ka thoko e tla fiwa morago ga kopano ye.5. Ditiragalo tše di tlago5.1. Mopresidente Jacob Zuma o tla fa polelokgolo ya pulo ka fase ga kgwekgwe ye “Lefase Bjalo ka wo Mongwe wa Mebaraka e Megolo ye e Thomago go Gola”, Khoferentsheng ya innovaBRICS & Beyond go la London ka la 27 Diphalane 2014. Khonferentshe e kgoboketša baetapele ba mmušo le dikgwebo ka ditshepedišo goba kgahlego ya mebaraka ye e thomago go gola, go nyakišiša le go ahlahla menyetla ya peeletšo le ditlhohlo ka gare ga mebaraka ye.Kabinete e amogela Khonferentshe ya innovaBRICS & Beyond bjalo ka monyetla wa go bapatša Afrika Borwa bjalo ka lefelo la peeletšo go dikgwebo tše di theilwego United Kingdom le mebaraka ye mengwe ye e thomago go gola.5.2 Mopresidente Zuma o tla amogela Mopresidente Pierre Nkurunziza wa Burundi ka la 4 Dibatsela go la Motsekapa. Ketelo e tla tiišetša kamano ya dinaga tše pedi ye e lego gona ya go tia le Burundi le go tšwetša pele kgwebišano ya ditšweletšwa tša go swana ka kontinenteng.5.3 Kgoro ya Meetse le Kelelatšhila, ka tšhomišano le Lekgotla la Afrika la Ditona ka ga Meetse (AMCOW), Khomišene ya Dinyakišišo tša Meetse tša Afrika Borwa, SADC le Basadi ba Tšhomišano ya Meetse, e tla swara Khonferentshe ya Bong, Meetse le Tlhabollo go la East London go tloga ka la 3 go fihla ka la 7 Dibatsela 2014 ka fase ga kgwekgwe ye: “Bong, Meetse le Tlhabollo – kamano ye e sego ya šomišwa”.Lenanethero la khonferentshe le tla dirwa ke Pholisi le Leano la Tlwaelo ya Bong ya AMCOW ka Lekaleng la Meetse ka Afrika, leo le nago le maikemišetšo a šupa ao a šeditšego go pholisi, methopo, nyakišišo ya leano, kago ya bokgoni, tšhomišano le tekolo le tshekatsheko, go fihlela maikemišetšo a kakaretšo boleng bja bong ka gare ga pholisi ya meetse.5.4 Kabinete e lakaletša baithuti ka moka mahlatse ge ba itokišetša ditlhahlobo tša mafelelo a ngwaga. Ditlhahlobo tše ke sekala sa mohola ya magato a tsenogare a thuto ya rena go swana le Dikelo tša Bosetšhaba tša Ngwaga ka Ngwaga (ANA) le Setatamente sa Pholisi ya Kelo le Kharikhulamo (CAPS).Kabinete e amogela tiišetšo ya Umalusi ya gore naga e itokišitše go sepetša ditlhahlobo tša Marematlou gare ga la 27 Diphalane le ka la 28 Dibatsela 2014.Batswadi, bahlokomedi le ditšhaba ka moka ba hlohleletšwa go thekga baithuti ge ba itokišetša ditlhahlobo tša bona.Gape kabinete e lakaletša mphato wa marematlou wa 2014 mahlatse ditlhahlobong tša bona tše di tlago. Kabinete gape e hlohleletša batswadi le bahlokomedi go thekga Dikgetho tša Makgotlataolo a Dikolo tša 2015 go tloga ka la 6 go fihla ka la 28 Hlakola 2015 ka go ba bonkgetheng goba ka go kgetha.5.5 Kabinete e ipiletša go maAfrika Borwa ka moka go thekga Kgwedi ya Bosetšhaba ya Lesolo la Ditokelo tša Bagolofadi gare ga 3 Dibatsela le 3 Manthole 2014 ka fase ga kgwekgwe ye: “Go keteka mengwaga ye 20 ya ditokelo tša bagolofadi ka gare ga Temokrasi ya rena”.Go tloga ka 1994 re dirile dikgato tše kgolo tšwetšopeleng ya ditokelo le boleng bja bophelo bja bagolofadi ka molao, dipholisi le magato a tsenogare a leago. Go ya ka Tekodišišo ya Mengwaga ye Masopedi go tloga ka 1994 – 2014, Kantoro ka ga Maemo a Bagolofadi e hlomilwe, Leano la Bosetšhaba la Bagolofadi le le Kopantšwego le amogetšwe, gwa abiwa tlhokomelo ya maphelo ya mahala, gomme thušo ya leago le thuto ya go akaretša di fiwa bagolofadi.NDP e gafela go dira go feta bjalo ka setšhaba go oketša phihlelelo ya ditirelo, kudu ka thuto ya boleng le mešomo ya bagolofadi.5.6 Ka moya wa Kgwedi ya Dinamelwa, Kabinete e ipiletša go bašomiši ka moka ba tsela go hlokomela kudu ditseleng tša rena ka go hlokomela magomo a lebelo le go kgonthišiša gore dikoloi di loketše tsela. Mmušo o ipiletša go basepela ka maoto go šomiša ditsela ka tlhokomelo le gore bašomiši ka moka ba tsela ba hlomphane.6. Bao ba thwetšwego mešomong6.1. Kabinete e amogetše go thwalwa mošomong ga batho ba ba latelago go Boto ya Setheo sa Bosetšhaba sa Dinyakišišo:a) Moprofesa Mala Singh (o thwetšwe gape);b) Moprofesa Mamokgethi Phakeng;c) Moprofesa Ari Sitas;d) Moatbokheiti Louisa Zondo;e) Moprofesa Tinyiko Maluleke;f) Ngaka Vathiswa Papu-Zamxaka;g) Mohumagadi Gail Campbellh) Morena Mashangu Lubisii) Moprofesa Errol Tyobeka (o thwetšwe gape);j) Moprofesa Sunil Maharaj (o thwetšwe gape)k) Ngaka Peter Clayton (o thwetšwe gape);l) Moprofesa Loyiso Nongxa (Modulasetulo);m) Mohumagadi Joanne Yawitch; len) Moprofesa Murray Leibbrandt (o thwetšwe gape).6.2. Kabinete e amogetše go thwalwa mošomong ga batho ba ba latelago go Boto ya Ditlhatlhobo tša Tokeloa) Mohumagadi Elena Mihail Zdravkova;b) Moprofesa Christiena Maria van der Bank (o thwetšwe gape);c) Mohumagadi Shanaaz Tiry (o thwetšwe gape);d) Mohumagadi Sandra Clelland (o thwetšwe gape); lee) Morena Paul Sibisi (o thwetšwe gape).6.3. Kabinete e amogetše go thwalwa mošomong ga Maloko a Lekgotla go Lekgotla la Dikhamphania) Moprofesa Kasturi Moodaliyar;b) Moatbokheiti Lizelle Dominique Haskins;c) Morena Mmoledi Fairhope Malokane; led) Morena Peter John Veldhuizen.6.4. Kabinete e amogetše go thwalwa mošomong ga batho ba ba latelago go Boto ya Lekala la Afrika Borwa la Difofane tša Setšhabaa) Morena Smunda Mokoena (Modulasetulo);b) Moprofesa Ntombizozuko Dyani-Mhango;c) Majoro-Mogenerala Nhlanhla Lucky Job Ngema;d) Mohumagadi Lizeka Dlephu;e) Moatbokheiti Roshan Dehal (o thwetšwe gape);f) Mohumagadi Doris Dondur (o thwetšwe gape); leg) Morena Mongezi India.6.5. Kabinete e amogetše go thwalwa mošomong ga batho ba ba latelago ba Bahlokomedi ba Terasete ba e sego ba Phethiši go Boto ya Sekhwama sa Bosetšhaba sa Matlafatšo.a) Morena R Garach;b) Morena A Raiz;c) Mohumagadi Z Ntlangula;d) Mohumagadi N Mosala;e) Mohumagadi A Makwetla; lef) Mohumagadi J Williams.6.6. Kabinete e amogetše go thwalwa mošomong ga Morena Fundisile Mketeni bjalo ka Mohlankedimogolo Phethiši (CEO) ya Mašoka a Diphoofolo a Bosetšhaba a Afrika Borwa (SANParks) ka konteraka ya mengwaga ye mehlano (5).6.7. Kabinete e katološitše konteraka ya Mohumagadi Thuli Radebe bjalo ka CEO ya Sentha ya Boithomelo ya Tirelo ya Setšhaba (CPSI) ka mengwaga ye mengwe ye meraro (3).6.8. Kabinete e amogetše go thwalwa mošomong ga Mohumagadi Lakela Kaunda bjalo ka Mohlankedimogolo wa Ditshepedišo ka Ofising ya Mopresidente.Dipotšišo: Morena Donald LiphokoMogala: 082 901 0766"
Pego ya Kopano ya Kabinete ya la 5 Dibatsela 2014,6 Nov 2014,https://www.gov.za/statement-cabinet-meeting-05-november-2014,https://www.gov.za/nso/pego-ya-kopano-ya-kabinete-ya-la-5-dibatsela-2014,"1. Diphetho tše bohlokwa tša Kabinete1.1. Kabinete e amogetše Lesolo la Matšatši a 16 a Ntwa ya Phetošo ka fase ga kgwekgwe ye “Nkakaretše: Mmogo re tšwetša pele Afrika Borwa ye e se nago Dikgaruru.”Ngwaga wo (2014) o keteka segopotšo sa bo16 sa lesolo leo le ikemišetšago go tšwela pele go lemoša ka ga tšhireletšo ya basadi le bana kudu go lebeletšwe kudu go hlohleletša banna le go šomišana nabo go thuša gape twantšhong ya leuba le la dikgaruru kgahlanong le basadi le bana.Lesolo le tla thakgolwa ka la 25 Dibatsela go fihla ka la 10 Manthole 2014. Morago ga Ntwa ya Phetošo ya Matšatši a 16, go na le lenaneo la botelele bja ngwaga leo le tlogo lekola le go sekaseka fao maphelo a kaonafetšego go fihla gona ka phethagatšo ya melao le mananeo ao a lebantšego go fediša dikgaruru kgahlanong le basadi le bana.1.2. Kabinete e tsebišitšwe ka pego ya tšwelopele mabapi le go tšweletša mmotlolo wa Tekolo wo o theilwego gare ga Badudi.Protšeke ya teko e lebantše go kago ya bokgoni bja mmušo bja go tšweletša dikgopolo tša badudi bjalo ka karolo ya mokgwa wa wona wa tekolo. Teko e tla šomiša mananeo a a lego gona go swana le Lenaneo la Setšhaba la Mešomo le Lenaneo la Bašomi la Tlhabollo ya Setšhaba go bea tekolo maemong a godimo ka gare ga badudi mo lebakeng la Tlhako ya Maano ya Lebaka la Magareng (MTSF).Teko e lebantše go dikgoro tše bohlokwa tša lekala tše di latelago: Tirelo ya Sephodisa ya Afrika Borwa (SAPS), Kgoro ya Maphelo le ya Tlhabollo ya Leago le Etšentshi ya Afrika Borwa ya Tšhireletšo ya Leago. Se se tla katološetšwa makaleng a mangwe mo nakong ya lebaka la MTSF.1.3. Kabinete e amogetše thomelo ya maloko a 140 a SAPS Nageng ya Borena ya Lesotho lebakeng la kgato ya mathomo ya matšatši a 90; le a ka katološwago ge go ka nyakega.Kgato ya semetseng ya SADC e nyakegile ka Nageng ya Borena ya Lesotho ka lebaka la dithulano tše di golelago godimo le mpefalo ye e bakilwego ke maemo a tšhireletšo le a sepolotiki ka Phato 2014. Maikemešetšo a kgato ya SADC a lebantše kudu phihlelelong ya khutšo ya lebaka le letelele go tša tšhireletšo le tša sepolotiki.Sehlopha sa Troika sa SADC ka ga Dipolotiki, Tšhireletšo le Polokego yeo Afrika Borwa e lego Modulasetulo wa yona e kgopetše mmušo wa Afrika Borwa go thekga phethagatšo ya Kwano ye e kwanetšwego ya Naga ya Borena ya Lesotho.Thomelo ya maloko a SAPS a 140 e thomile ka la 2 Lewedi 2014 gomme e letetšwe go fihla bofelong ka la 30 Dibatsela 2014, ge go ka se nyakege katološo. Afrika Borwa e rometše Maphodisa Lesotho go ya ka Molao wa Afrika Borwa wa Sephodisa wa 1995; (Molao wa bo 68 wa 1995) o bolelago gore Mokhomišenare wa Bosetšhaba wa Tirelo ya Afrika Borwa ya Sephodisa a ka romela maphodisa ka ntle ga mellwane ya Repabliki, ka tumelelo ya Tona. Gobane maphodisa a tla romelwa ka fase ga taelo ya SADC go ka se be le Memorantamo wa Kwano gare ga Afrika Borwa le naga ya Lesotho.1.4. Kabinete e amogetše taelo ya go boledišana ya kemedi ya Afrika Borwa ye e tsenetšego Khonferentshe ya Mohlakanelwa ya bo10 ya Dinagamaloko (COP) go Kwano ya Vienna le Kopano ya bo26 ya Dinagamaloko (MOP) go Kwano ya Montreal ka ga Seela se se Fokotšago Llaga ya Ozoune (COP10-MOP26), 17-21 Dibatsela 2014 ka Paris go ka Fora.Kopano ya Vienna le Kwano ya Montreal di hlomilwe ke Lenaneo la Tikologo la Ditšhabakopano ka maikemišetšo a go šireletša llaga ya Ozoune. Tšhireletšo ya tikologo ya moloko wa bjale le wa ka moso ke ntlha ye bohlokwa ebile gape ke tšhireletšo ya llaga ya ozoune. Maikemišetšo a magolo ke go šoma go ya go taolo ye e kwagalago ya tikologo ya dikhemikhale ka mokgwa wa go swarelela.1.5. Kabinete e amogetše tlhomo ya Lekgotla la Tšhatha ya Matlafatšo ya Ekonomi ya Bathobaso ka Kakaretšo go lekola le go sekaseka phethagatšo ya dithakete tša Matlafatšo ya Ekonomi ya Bathobaso.2. Phethagatšo ya Mananeo a Bohlokwa a Mmušo2.1. Kabinete e amogetše Ketelo ya Tekolo ya Kabo ya Ditirelo ya Siyahlola ya Mopresidente Jacob Zuma ka Seleteng sa Mopani, Giyani ka Profenseng ya Limpopo. Mananeo a kabo ya ditirelo a feleleditše ka kabo ya meetse ye e filwego ditšhaba tše 55 ka seleteng se le go mpshafatšo ya Metšhene ya Giyani ya Tlhwekišo ya Meetse, yeo e okeditšego kabo ka Dimekalitere tše 6.7 tša tlaleletšo ka letšatši. Kabo ye ya meetse e tla kaonafatša kelelatšhila gomme mafelelong ya ba le khuetšo ye botse maphelong le boitekanelong bja baagi ba metse.2.2. Kabinete e amogetše kgato ya go etwa pele ke Motlatšamopresidente Cyril Ramaphosa yeo e kopantšego tikologokgetho ya Lekgotla la Bosetšhaba la Bašomi le Tlhabolo ya Ekonomi (Nedlac) ka la 4 Dibatsela 2014 go hwetša ditharollo tše di kwanetšwego go dithulano tša mošomong kua Indaba ya Dikamano tša Mošomo.Dikemedi tše di tsenetšego Indaba di tiišeditše ka tsela ye e latelago, “ditikologokgetho di lemoga ditlhohlo tša tlhokego ya mešomo, bohloki le go se lekalekane tšeo di lebanego le ekonomi ya Afrika le setšhaba. Le ge go le bjalo ditlhohlo dife goba dife tšeo di kago gapeletša poledišano ya bjale ya leago, ditikologokgetho tša Nedlac di bona Nedlac bjalo ka sebopego se bohlokwa seo poledišano ya leago e dirwago ka fase ga yona, gomme ka go realo ke mohlokomedi wa tshepeditšo efe goba efe yeo e kago latela Indaba ya Dikamano tša Mošomo.Bašomišane ba ekonomi le mešomo ba Indaba ba tla thakgola tshepeditšo ya poledišano, ka dihlophatšhomo, tšeo di tlago laetša mekgwa ya go lokiša ditlhohlo tše di kgolo tše di šeditšwego nakong ya Indaba. Dikwano tše di tšeneletšego tša tshepeditšo di tla hlabollwa mo dikgweding tše pedi tša Kopano, gomme dipoledišano di tla thoma ka Pherekgong 2015.Kabinete e na le tshepo ya gore dipoledišano tše bjalo gare ga mmušo, kgwebo, bašomi le setšhaba di tla kgatha tema kgolong ye kgolo ya ekonomi.2.3. Kabinete e amogetše kgato ya Motlatšamopresidente Cyril Ramaphosa tabeng ya go kobiwa ka dipolaseng tša Kapa Bodikela. Dikopano tša gagwe le balemi le bašomi di atlegile mabapi le se.2.4. Kabinete e amogetše ketelo ye e atlegilego ya mošomo ya Ditona ya go ya United Kingdom ye e etilwego pele ke Tona ka Kantorong ya Mopresidente, Jeff Radebe, go tloga ka la 27 go fihla ka la 28 Diphalane 2014. Lenaneo, leo le akareditšego Khonfetshe ya innovaBRICS le Kopano ya difihlolo Ntlong yeo e Hlomphegago ya Chatham go la London, le file mmušo le baetapele ba Afrika Borwa sebaka sa go godiša Afrika Borwa bjalo ka lefelo la kgwebo la maemo a godimo.2.5. Kabinete e amogetše pego ya Mohlakišipharephare wa Dipuku ka ga dipoelo tša bohlakiši bja dipuku bja mmušo wa Bosetšhaba le wa profense bja 2013/14 gobane se ke karolo ya maiteko a mmušo a go kgonthišiša pušo ye botse. Mmušo o tla tšea magato a tokišo mo mabakeng ao mafokodi a hlaotšwego ke mohlakiši wa dipuku3. Maemo a Kabinete ka ga Merero ya Bjale3.1. Kabinete e amogetše Pego ya Panka ya Lefase (Pego ya bo6 ya Tshedimošo ye Mpsha ya Ekonomi ya Afrika Borwa, ka šedi ya go ikgetha go pholisi ya matlotlo le kaboleswa) yeo e laeditšego gore Afrika Borwa e fihleletše tše ntši mo mengwageng ye 20 ya go feta. Pego ya Tshedimošo ye Mpsha ya Ekonomi ya Afrika Borwa, yeo e lokolotšwego ka Labobedi, 04 Dibatsela 2014, e hweditše gore dipholisi tša Afrika Borwa tša matlotlo di fokotša dikelo tša bohloki le go se lekalekane, le lekgetho le dikholo tša leago tše di abago leswa letseno gabotse go tloga go mohumi go ya go mohloki. Pego e laeditše gore pholisi ya matlotlo e na le tšwelopele ye botse mo Afrika Borwa gobane e hola bahloki. Pego gape e laetša gore dipholisi tše tša matlotlo di ntšhitše batho ba 3.6 milione ka gare ga bohloki ka 2010/11.3.2. Kabinete e lemogile ditlhohlo tša bjale ka mohlagase tšeo di bakilwego ke mathata a sethekniki le a mananaeokgoparara ka go tše dingwe tša ditiši tša rena tša mohlagase. Kabinete ka go realo e ipiletša go maAfrika Borwa ka moka go thuša go boloka mohlagase gobane keriti ya mohlagase ya naga e ka fase ga kgatelelo ye kgolo. Kabinete e rata go kgonthišišetša maAfrika Borwa gape gore tšohle di a dirwa go lokiša mathata a.3.3. Kabinete e amogetše Nyakišišo ya Bašomi ya Kotara yeo e laetšago tlhokego ya mošomo ya semolao nakong ya kotara ya boraro ya ngwaga wo ka 25.4% go ya godimo go tšwa go 24.7% mo nakong ya go swana le ye ngwaga wa go feta e laetša nyakego ya tiro ya ekonomi ya godimo gore re kgone go lokiša tlhohlo ya go menagana gararo ya tlhokego ya mošomo, bohloki le go se lekalekane.Kabinete e kgonthišišetša maAfrika Borwa gape gore go lokiša tlhokego ya mošomo e dula e le ntlha ye bohlokwa ya mmušo. Mola Mananeo a Mošomo a Setšhaba a tšwela pele go atlega, Kabinete e ipiletša go bašomišane bohle ba leago go šomišana le mmušo ka maiteko a go matlafatša mošomo le mmušo go hlola mešomo le go hwetša ditharollo tša nako ye telele le ye kopana go tlhohlo ya tlhokego ya mošomo.3.4. Kabinete e amogetše kaonafalo ya kelo ya bjale ya Koporase ya Tlhabollo ya Intasteri (IDC) ka Etšentshi ya Dikelo tša Fitch.3.5. Kabinete e romela mantšu a yona a kwelobohloko go mmušo le badudi ba Repabliki ya Zambia go latela lehu la Mopresidente Michael Chilufya Sata.3.6. Kabinete e nyamišitšwe ke mahu a mane a dinaletšana tša dipapadi tša naga gomme e romela mantšu a yona a kwelobohloko go malapa le bagwera ba ramatswele wa profešenale Phindile Mwelase, Mofenyi wa Medale wa Gauta wa Diolimpiki Mbulaheni Mulaudzi, mmapadi wa maloba wa Springbok Tinus Linee le Mokapotene wa Bafana Bafana Senzo Meyiwa. Thekgo ya setšhaba nakong ya ditirelo tša matshedišo le maikutlo a a bego a laetšwa ka pelo ka moka e re kopantše sellong sa rena ge re gopola bagale ba ba dipapadi.3.7. Gape kabinete e tumišitše go swarwa ka lebelo ga mmelaelwa o motee ke SAPS polaong ya Mokapotene wa Bafana Bafana Senzo Meyiwa beke ya go feta gomme gape ditšhaba di hlohleletšwa go tšwela pele go šomišana le Maphodisa go swara babelaelwa ka moka.Kabinete e amogela gape le dikahlolo tša bophelo ka moka tše senyane tše di filwego Ntokozo Hadebe melatong ya gagwe ye mešoro kgahlanong le basetsana ba bannyane ba bararo go la Diepsloot, Johannesburg, le kahlolelo ya kgolego ya mengwaga ye 315 ye e filwego Mhlonishwa Elias Mathebula bakeng sa bošoro bja gagwe go la Kwazulu-Natal. Go tloga ka 2008 – 2013, Mathebula o hlasetše basadi Lebopong la ka Borwa, gagolo Umzinto, Hibberdene, Dududu le Msinsi ka tlhakišo ya tšhalonthago le kato ya bahlokofatšwa ba 18, ba mengwaga ya go tloga go 14 go ya go 40. Dikahlolo tše di romela molaetša wo boima go basenyi gore mediro ya bosenyi ga e nyakege. .3.8. Kabinete e kgonthišišetša maAfrika Borwa gore mmušo o dira ka mo o kgonago go šireletša bohle gomme o ipiletša go ditšhaba go thuša maphodisa ka go bega mediro ya bosenyi ka tikologong ya bona.3.9. Kabinete e boeletša gore makala a mellwane le maphelo a dula a phafogile go bona le go laola Ebola. Go fihla ka se sebaka bašomi ba maphelo le laporatori ba go nyaka go balelwa go 525 ka dipetlele tše 13 (go akaretšwa dipetlele tše 11 tše di beetšwego thoko) le bahlankedi ba go nyaka go balelwa 270 ba ba lego mellwaneng ya botseno bjo kotsing ye kgolo ya tshwaetšo ba hlahlilwe go šogana le tshwaetšo efe goba efe.3.10. Kabinete e lebogiša Mohlomphegi Mopresidente Leftenente Mogenerala Ian Khama Seretse Khama, moetapele wa Botswana Democratic Party, ge a kgethilwe gape  bjalo ka Mopresidente wa Repabliki ya Botswana, morago ga dikgetho tše di atlegilego ka la 24 Diphalane 2014.3.11. Kabinete e lebogiša Mohlomphegi Mohumagadi Dima Rousseff, wa Workers Party ge a kgethilwe gape ka katlego bjalo ka Mopresidente wa Repabliki ya Federale ya Brazil ka morago ga dikgetho tše di atlegilego ka la 26 Diphalane 2014.3.12. Kabinete e lakaletša Mmušiši wo moswa wa Banka ya Resefe ya Afrika Borwa, Lesetja Kganyago mahlogonolo ge a thoma ka mošomo wa gagwe ka la 9 Dibatsela. Kabinete gape e laetša tebogo ya yona go Mmušiši yo a tlogelago mošomo Gill Marccus ge a etile pele pholisi ya ditšhelete ga botse dinakong tša ekonomi tše boima.3.13.  Bjalo Kabinete e lebogiša Chad Le Clos bjalo ka yo mongwe wa bafenyi ba babedi ba kakaretšo ba Molokeloke wa Sebjana sa Lefase sa Boruthi sa FINA (Fédération Internationale de Natation) yeo e fihlilego bofelong go la Singapore.4. Ditiragalo tše di tlago4.1. Mopresidente Jacob Zuma o tla tsenela Samiti ya G20 go la Brisbane, Australia, go tloga ka la 15 go fihla ka la 16 Dibatsela 2014. Bjalo ka naga e le noši ya Afrika ka go G20, boleloko bja Afrika Borwa bo fa sebaka sa go huetša dipholisi tša boditšhabatšhaba tša bohlokwa tšeo di kago ba le khuetšo godimo ga ekonomi ya rena, selete le kontinente.4.2. Molamodi wa SADC ebile e le Motlatšamopresidente Cyril Ramaphosa o tla etela Lesotho go tloga ka la 05 – 06 Dibatsela bjalo ka maiteko a go tiišetša khutšo le tšhireletšo ka Nageng ya Borena. Se se latela tshaeno ya bjale ya kwano ya bonamodi ya Maseru le kwano ya Maseru ya tšhireletšo tšeo di beago motheo wa go bušetša Lesotho setlwaeding le khutšong ya sepolotiki ya maemo a tšhireletšo ka gare ga naga.4.3. Kabinete e amogela thakgolo ya Leporogo la Mashunka le Ngubo, Sekimi sa Meetse sa Seketswana sa Tugela le ditlabakelo tša fantisi tša uMsinga go la Msinga, KwaZulu-Natal, ka la 8 Dibatsela 2014 ka Kgoro ya Tlhabollo ya Dinagamagae le Pušetšo ya Naga.Sekimi sa Meetse sa Seketswana sa Tugela se tla thuša balemipotlana ba 1 716 gomme thekišo ya leruo go la uMsinga e tla hlola dibaka tša mešomo. Leporogo godimo ga Noka ya Tugela le tla kopanya bokaone ditšhaba tša Mashunka le Ngubo go dibaka tša ditirelo le ekonomi. Diprotšeke tše tša tlhabollo le mananeokgoparara a dinagamagae di sepelelana le maikemišetšo a mmušo a go aga ditšhaba tša dinagamagae tše di nago le bophelo, tše di lekanago le go swarelela.4.4. Kgoro ya Merero ya Tikologo, mmogo le Komiti ya Mohlakanelwa ya Mebušo ka ga Phetogo ya Klaemete, e tla swara khonferentshe ka ga Magato a Bosetšhaba a Phetogo ya Klaemete ya Afrika Borwa gare ga 10 le 13 Dibatsela 2014 kua Sentheng ya Dikopano ya Gallagher, Midrand, ka fase ga kgwekgwe ye: “Afrika Borwa e fetogela go khapone ya fase le setšhaba le ekonomi ye e tielelago ya klaemete.” Go fihla mo, Kabinete e boeletša boikgafo bja Afrika Borwa bja go tšweletša ekonomi ya khapone ya fase le go aga godimo ga dikatlego tša khonferentshe ya phetogo ya klaemete ya Durban.5. Bao ba Thwetšwego Mošomong5.1. Kabinete e amogetše go thwalwa mošomong ga batho ba ba latelago:a) Morena M Sachs – Motlatšamolaodipharephare - Kantoro ya Tekanyetsob) Morena AF Julies – Motlatšamolaodipharephare – Taolo ya Dithoto le Dikoloto5.2. Kabinete e amogetše go thwalwa ga maloko a  a latelago go Lekgotla la Tšhatha ya Matlafatso ya Ekonomi ya Bathobaso ka Kakaretšo:a) Morena Randall Barry Howard (Modulasetulo wa Lekgotla la Tšhatha),b) Morena Ismail Noormahomed Essa (Lekala la Setšhaba)c) Mohumagadi Fusi Makhasane (Mekgatlo ya Dikgwebopotlana)d) Mohumagadi Ntokozo Jennifer Sabelo (Moemedi wa Ditirelo tša Dinamelwa tša ka Lewatleng)e) Mohumagadi Hlamalani Baloyi (Moemedi wa baswa)f) Morena Colgate Nangu ( Moemedi wa Taolo ya Thoto)g) Mohumagadi Cleo Shiceka (Moemedi wa Ditimela)h) Mohumagadi Sibongile Sambo (Moemedi wa Difofane tša ka Gare ga Naga)i) Morena Abner Ramokgolo (Moemedi wa Dinamelwa tša Tsela tša Dithoto)j) Mohumagadi Joy Sebenzile Matsebula (Moemedi wa Bagolofadi)k) Mohumagadi Verlene Manuel (Bolaodi bja Ditirelo tša Banamedi ba Dipese le le Mapakane)l) Morena Herry Tshamunwe Masindi (Moemedi wa Mekgatlo ya bašomi)m) Mohumagadi Carol-Anne Cairns (Moemedi wa Difofane tša ba Dinagadišele)n) Morena Philip Taaibosch (Moemedi wa Santaco)o) Mohumagadi Mary Phadi (Moemedi wa Mekgatlo ya Basadi)p) Morena Stephen Sangweni (Moemedi wa Mekgatlo ya Banamedi)Dipotšišo:Morena Donald LiphokoMogala: 082 901 0766"
Pego ka ga kopano ya Kabinete ya la 19 Dibatsela 2014,20 Nov 2014,https://www.gov.za/speeches/statement-cabinet-meeting-19-november-2014-20-nov-2014-0000,https://www.gov.za/nso/pego-ka-ga-kopano-ya-kabinete-ya-la-19-dibatsela-2014,"1. Phethagatšo ya Mananeo a Bohlokwa a Mmušo1.1. Kabinete e amogela thakgolo ya Operation Phakisa 2: Go oketša Bokgoni bja Maleba bja Dikliniki le Lenaneo la Tlhokomelo. Se se latela Operation Phakisa 1 ye e lebantšego go tšwetšopele ya go bulela bokgoni bja ekonomi ya mawatle a Afrika Borwa. Operation Phakisa 2 le nyaka go kaonafatša boleng bja tlhokomelo ye e abjago ke mafelo a Tlhokomelo ya Maphelo a Motheo a 3 500, a go bopša ke dikliniki tša mmušo le Disentha tša Setšhaba tša Maphelo. Dipoelo tše di letetšwego di akaretša phetošo ya dikliniki tše di lego gona le Disentha tša Setšhaba tša Maphelo go di dira disentha tša bokgoni, tšeo di tlogo šomišwa ke maAfrika Borwa ka moka, ka lebaka la boleng bja ditirelo tše di matlafaditšwego tše di tlago di aba.1.2. Kabinete e lebogiša bathopi ba Difoka tša Batho Pele tša Bokgoni, tšeo di bego di swerwe ka la 14 Dibatsela 2014. Difoka tše di tiišetša mošomo wa profešenale le go amogela bokgoni ka tirelong ya setšhaba.1.3. Kabinete e laeditše gore Tona ya Dipapadi le Boithabišo,  Fikile Mbalula o tla swara kabo ya Difoka tša Afrika Borwa tša Dipapadi tša 2014 kua Sentheng ya Dikopano ya Sandton ka la 30 Dibatsela 2014. Kabinete e hlohleletša maAfrika Borwa ao a ratago dipapadi go ba karolo ya Difoka tša Afrika Borwa tša Dipapadi ka go boutela Naletšana ya Dipapadi ya Ngwaga. Tshedimošo e hwetšwa go www.sasportsawards.com.1.4. Kabinete e lebogiša dihlopha tša rena tša bosetšhaba tša dipapadi, Bafana Bafana, Springboks le Proteas ge di emišeditše folaga godimo ka dipapalo tša bona tše di botse mo mafelelong a beke le go dira gore Afrika Borwa e ikgantšhe. Go hlaolwa ga leina la Morena AB de Villiers bjalo ka Sebapadi sa Kherikhethe ya Boditšhabatšhaba ya Letšatši le Tee (ODI) sa Ngwaga sa Mokgatlo wa Boditšhabatšhaba wa Kherikhethe bakeng sa go fihlelela mekitimo ye 7 000 ya ODI, go a retega.1.5. Kabinete e amogela thakgolo ya tirelo ya Dinamelwa tša Pese ya go Phakiša (BRT) ya A Re Yeng go la Tshwane, tšeo di thomilego go šoma go tloga ka Mošupologo, 17 Dibatsela 2014. A Re Yeng, go swana le ditirelo tše dingwe tša BRT go dikologa naga, e bopa karolo ya mararankodi a go beakanywa a dinamelwa tša setšhaba ao a tlago kaonafatša maphelo a banamedi ka go ba fa senamela sa sebjalebjale sa go phakiša, bolokega, lefelega le boiketlo. Kago ya ditirelo tše e bopa karolo ya lenaneo la thakgolo ya mananeokgoparara a mmušo, ao a ikemišetšago go tšweletša mananeokgoparara a maemo a godimo lefaseng ka Afrika Borwa, mola a hlola mešomo.2. Diphetho tše bohlokwa tša kabinete2.1. Kabinete e amogetše phethagatšo ya lenaneo la kakaretšo go kgonthišiša tatelo ya dipholisi le melawana ye e lego gona ya taolo ya theko ya ka gare ga naga. Se se akaretša tshepedišo ya peakanyo ya pholisi go sekaseka le go matlafatša Molao wa Tlhako ya Pholisi ye e Ikgethilego ya Theko, go katološetša Lenaneohlabollo la Baabatirelo ba Bokgoni go Dikhamphani ka moka tše di laolwago ke mmušo tše di lego bohlokwa le go matlafatša melawana ya kgoro (kudu tšhatha ya meepo) go kgonagatša theko ya selegae.Se ke sedirišwa se maatla sa kago ya intasteri seo se tlago oketša phadišano  ya  intasteri maemong a bosetšhaba, go kgontšha tlhabollo ya bokgoni bjo boswa bja intasteri ya bosetšhaba le theknolotši, oketša thomelontle le go fihlelela matlafatšo ye e tseneletšego ya ekonomi ya bathobaso.2.2. Kabinete e bolelletšwe ka Samiti ya Mopresidente ya Pušoselegae, gomme e amogetše Lenaneo la Poelomorago go tša Motheo la Mmušo wa Selegae, leo le theilwego godimo ga go aga lekala la mmušo wa selegae le le ikarabelago, hlokomelago le go araba. Lenaneo la Poelomorago go tša Motheo le tla šetša peakanyo le ditshepedišo tša mebasepala ka moka ka ga kabo ye botse ya ditirelo tša masepala tša motheo le kgokagano ya ka mehla le badudi. Maikemišetšo ke go tloga go maikemišetšo go ya go modiro.Dikaonafalo mošomong wa mebasepala e tla kaonafatša maemo a lephelo a maAfrika Borwa ka moka ao a phelago ka go šoma botse ga mebasepala go phela maphelo a seriti.Go tloga ka 1994, mmušo wa selegae o bile lefelo la motheo la kabo ya ditirelo.Mola go bile le kgatelopeleo ye botse kabong ya meetse, mohlagase, kelelatšhila le kgolelelo ya matlakala maemong a selegae, ka mafelong ao kabo ye e fokolago ya ditirelo re swanela go bea batho le dihlobaelo tša bona pele. Se se nyaka gore re tlogele kabo ya ditirelo ya kgale ya godimo go ya fase re ye go setšo sa Batho Pele le go šomela ditšhaba. Se bohlokwa go mokgwa wo wo moswa ke mokgwa wo o begwago go ona, le go ba le maikarabelo a mošomo.2.3. Kabinete e amogetše thomelo ya Pego ya Tshedišomo ya Bjale ya Sengwagapedi ka ga Diphokotšo tša Kedišo ya Afrika Borwa, go akaretšwa Lenaneopalo la Mafelelo la Bosetšhaba la Gasetšhireletšo (GHG), go Kopano ya Tlhako ya Ditšhabakopano ka ga Phetogo ya Klaemete (UNFCCC). E fa kakaretšo le tshekatsheko ya profaele ya dikedišo tša GHG ya Afrika Borwa le diketapele tse bohlokwa tša phetogo ka dikedišong. Gape e gatelela sehlopha sa kakaretšo sa magato a phetošo ya klaemete bjalo ka karolo ya phetogo go ya go ekonomi ya khapone ya fase.Tše di akaretša go hlaloša dipoelo tša phokotšo ya kedišo ye e nyakwago; go godiša boithomelo le peeletšo ka go enetši ye e tsošološegago; go hlohleletša bokgoni bja enetši; go aga mokgwa wa bosetšhaba wa kgoboketšo ya datha ya gasetšhireletšo; le didirišwa tše dingwe tša go swana le Motšhelo wa Khapone. Gape se se bopa karolo ya tlemo ya pego ya boditšhabatšhaba ya Afrika Borwa ka fase ga Kwano ya UNFCCC.2.4. Kabinete e amogetše tlhomo ya sehlophatšhomo sa go akaretša dikgoro tša go fapana ka fase ga Sehlopha sa Boditšhabatšhaba sa Tšhomišano, Kgwebišano le Tšhireletšo go lekola phethagatšo ya Kwano ya Tshepedišo ya Kgwebišano ya Mokgatlo wa Lefase wa Kgwebišano (WTO).Maemo a Afrika Borwa ke a go šomišana le dinaga tše dingwe tša Afrika go kgonthišiša gore kamogelo le phethagatšso ya Kwano ya Tshepedišo ya Kgwebišano ga e nyake gore dinaga tša Afrika di amogele ditlemo tše di se nago bokgoni bja go di kgotsofatša gomme seo se di lebantšha le ditlhohlo tša semolao. Mola a Afrika Borwa e dula e ikgafetše go dipoledišano tša dinagantši ka fase ga Tikologo ya Doha , maemo a rena ke go nyaka poelo yeo e bolokago sekgoba sa rena go tšwetša pele dipholisi tšeo di thekgago tlhabollo ya intasteri le mešomo yeo e lego ntlhakgolo ya maikemišetšo ao a laeditšwego ka gare ga Lenaneohlabollo la Bosetšhaba (NDP).Afrika Borwa e tiišeditše bohlokwa bja mekgwa ye e akaretšago le ye e lego ya dinagantši ka botlalo go dira mošomo wa WTO bjalo ka ge o swanela dipoelo tše di lekanago, tše di lekaneditšwego tšeo di kgotsofatšago dikgahlego tša Maloko ka moka.2.5. Kabinete e tsebišitšwe ka ga Maraka wa Setšhaba wa Bohlabela le Borwa bja Afrika – Setšhaba sa Bohlabela bja Afrika – Kwano ya Kgwebišano ya Mahala ya Seboka sa Boraro ya Setšhaba sa Tlhabollo ya Borwa bja Afrika (COMESA-EAC-SADC) (TFTA) gomme gape e amogetše maemo a Afrika Borwa ka ga TFTA. Kgato ya Seboka sa Boraro ke protšeke ye bohlokwa ye e etilwego pele ke Afrika ye maikemišetšo a yona e lego go godiša diekonomi tša sekala, go dira gore go be phadišano, phapantšho, go hlohletšamolokeloke wa dikgwebo tša selete, peeletšo le kgwebišano ya ka gare ga selete le peeletšo, mananeokgoparara a go kgabaganya mellwane.Afrika Borwa e tsenela dipoledišano bjalo ka karolo ya  Yunione ya Borwa bja Afrika ya Metšhelo (SACU) yeo e tsenelago dipoledišano bjalo ka setheo setee. Dinaga tša Seboka sa Boraro di kopantše palomoka ya boleng bja ditšweletšwa tša naga mo ngwageng go ba US$1.2 trilione le batho ye e kopantšwego ya go batamela batho ba dimilione tše 626 milione, tše di emalago seripa sa ka godimonyana sa palomoka ya batho ya Afrika le ekonomi. Kopantšho ya selete go aga mebaraka ye megolo ya kgolo ye e akgofisitšwego le ye e swarelelago ka Afrika ke kgato ye bohlokwa ya go fenya bohwa bja sekoloniale bja mebaraka ye mennyane ya Afrika ye e arogantšwego.2.6. Kabinete e tsebišitšwe ka ga ditšhišinyo tša samiti ya G20 ya Brisbane tša mokgwa wa go phegelela kudu, tšeneletša le go kgona go laola lekala la matlotlo. Se se kgatha tema  go seemo sa go se fetoge le tielelo ya matlotlo ye e tšwelago pele ya mokgwa wa matlotlo wa selegae le wa lefase ka bophara. Go latela Mathata a Ekonomi a Lefase ka Bophara a 2008, Baetapele ba G20 ba ikgafetše go phetogo ya motheo go mokgwa wa matlotlo wa lefase ka bophara. Maikemišetšo a bona ke go kopantšha mabaka ao a bakilego mathata a lefase ka bophara le go aga methopo ya go swarelela le go feta, ye e bolokegilego ya matlotlo go kgotsofatša bokaone dinyakwa tša ekonomi ya makgonthe.Mo mengwageng ye mehlano ya go feta, G20  e lebante go šoganeng le  mabaka ao a bakilego mathata, ka go matlafatša ditekanetšo tša boditšhabatšhaba go aga diinstitšhušene tša matlotlo tse di tieletšego le go feta le mebaraka ye e tielego le go feta. Samiti ya Brisbane e feditše kgato ya mathomo ya tsošološo ya ekonomi, gomme go tšwela pele Boto ya Tiišo ya Matlotlo e tla fetola tebantšho ya yona go ya go  fokotša dikotsi le mafokodi a maswa a a fetogago ka mehla. Afrika Borwaa e tla tswela pele go kgatha tem aka gare ga Boto ya Tiišo ya Matlotlo le diforamo tša taolo tše di amegago tšeo di šomago go godiša mokgwa wo o theilwego godimo ga tshepagalelano le tšhomišano tšeo di lego bohlokwa go hlokomedišiša mokgwa wa matlotlo wa lefase ka bophara wo o bulegilego woo o kago fihlela maikemišetšo a G20 a kgolo ye e lekanetšego, ya go tia le go swarelela.2.7. Kabinete e amogetše le go dumelela ditharollo tša kopano ya Lekgotla la Mopresidente la Peakanyo (PCC) le le bego le swerwe ka la 18 Hlakola 2014, bakeng sa phethagatšo. Ditharolo tše bohlokwa di akaretša:(a) tshepelelano le phethagatšo ya NDP go laetša kgatelopele ye e dirilwego ke lekala la mmušo la selegae phethagatšong ya NDP. Dikgoro tša bosetšhaba tša mmušo, Kgomišene ya Bosetšhaba ya Peakanyo le diprofense go kgonthišiša gore dipeakanyo tša masepala di sepelelana le NDP le dipeakanyo tše dingwe tša bosetšhaba; (b) go šomana le dinyakwa tša bokgoni tša maemo a mararo a mmušo go thekga mebasepela go phethagatša dithomo tša wona; (c) phihlelelo ya lebelo ya mmušo wa selegae wo o fetogago le go šomana le mapheko ao a amanago le go fihlelela pušo ya masepala ye botse ye e lekanago, šomana le ditlhohlo tše di amanago le dipatrone tša sekgoba sa kgethollo ka ditoropong le ditoropongkgolo.2.8. Kabinete e tsebišitšwe ka ga ditokišetšo tša Dikgetho tša Mebasepala tša 2016 gomme e amogetše tlhomo ya Sehlophatšhomo sa Ditona tša Dikgoro le Sehlophatšhomo sa Sethekniki ka ga Dikgetho tša Mebasepala. Gape kabinete e amogetše thomelo ya phetošo go Molao wa Dibopego tša masepala: Pušoselegae wa 1998 (Molao wa 117 wa 1998) Palamenteng, gore Mopresidente (peleng e be e le Tona) go bea letšatšikgwedi la dikgetho tša makgotla a mebasepala ka moka. Dikgetho tša mebasepala tša 2016 e tla ba dikgetho tša bone go tloga mola re tsenago ka gare ga temokrasi gomme ditokišetšo tše di šetšego di gatetše pele di kgonthišiša gore dikgetho tše di a atlega go no swana le tše di fetilego.3. Melaokakanywa3.1. Kabinete e amogetše thomelo ya Molaokakanywaphetošwa (Melato ya Thobalano le Ditaba tša go Amana Nao) wa Molao wa Bosenyi Palamenteng. Molaokakanywa o bolela ka dikahlolo tše pedi tša go se swane tša Kgorotsheko ya Molaotheo, ka go fetola dikarolo tše di amegago tša Molao wa Phetošo (Melato ya Thobalano le Ditaba tša go Amana Nao) wa Molao wa Bosenyi wa 2007, go lokiša maemo a bjale a a sa kgotsofatšego go ya ka molaotheo. Maikemišetšo a magolo a dikarolo tša  15 le 16 tša Molao, ebago go šireletša bana ba ba lego kotsing kgahlanong le tlaišo ya thobalano ka batho ba bagolo, di sa ntše di sa angwe ke diphetošo tše di šišintšwego.Phetošo ye e šišintšwego ya dikarolo tša 50 le 51 tša Molao di ikemišetša go phethagatša molao wa go re dikgahlego tše kaone tša bana di bohlokwa kudu ditabeng ka moka tša go ba ama.3.2. Kabinete e amogetše tsebišo ya Molaokakanywaphetošwa wa Ditabana tša Boahlodi wa 2014 Palamenteng. Molaokakanywa o fetola Melao ya go balega, ye e laolwago ke Kgoro ya Toka le Tlhabollo ya Molaotheo, go šomana le ditlhohlo tša sethekniki le tša tirišo, ka kgopolo ya go kaonafatša boikarabelo le bokgoni bja mokgatlo.3.3. Kabinete e amogetše tsebišo ya sengwalwa sa Molaokakanywapetošwa wa Dipanka wa 2014 ka Palamenteng. Phetošo go Molao wa Dipanka wa 1990 (Molao wa 94 wa 1990) go oketša bohlokomedi bja dipanka go dira gore lekala la matlotlo le bolokege le go šireletša babei. Go hlohleletšeng mošito wa mokgwa go panka go bohlokwa go thea taolo le tlhokomelo ya dipanka godimo ga ditekanetšo tša boditšhabatšhaba le tshepedišo ye kaone.Molaokakanywa o nyaka go oketša maatla a mohlokomedi wa panka mola e le ka fase ga bohlokomedi ka:(a) go aba tsela ye nngwe ya tsošo ya panka ka gare ga setheo se se lego gona sa kgwebišano,(b) go sepetša phetišetšo ya kgwebo ka moka goba karolo ya panka go setheo se se hlahlamago go latela phetišetšo ka fase ga karolo ya 54 ya Moao wa Panka; le(c) go sepetša phethagatšo ya dikgato tša ka godimo ka mohlokomedi.4. Maemo a Kabinete Ditabeng tša Bjale 4.1. Kabinete e leboga tšhomišano gare ga mmušo, lekala la setšhaba le thuto kgodišong ya thuto ya baswa le matlafatšo, tšeo di dirilego gore go thakgolwe Thusanani Foundation ka Mopresidente Jacob Zuma. Mokgatlo wa go dire poelo wa go etwa pele ke baswa o tla tswalela sekgala sa tshedimošo ya thuto gare ga baithuti ba dikolo tše di phagamego tša dinagamagaeng le balekani ba bona ba dinagasetoropong, woo ka go le lengwe o tlogo kaonafatša mošomo wa thuto. Diskolašipi tše pedi tša thuto, Pixley ka Isaka Seme Scholarship Fund le Johnstone Mfanafuthi Makhatini International Scholarship Fund di tla thakgolwa.4.2. Kabinete e thabišitšwe ke go fihla ga ditopo tša bahu ba maAfrika Borwa bao ba bolailwego phuhlamomg ya moago go la Lagos, Nigeria ka la 12 Lewedi 2014.Kabinete e leboga maiteko a mešegofela a bao ba kgathilego tema tshepedišong ya pušo ya ditopo gomme e leboga tšhomišano ye e amogetšwego go tšwa go bahlankedi go la Nigeria ka go akgofiša tshepedišo ye e filwego go ya ka mathata a yona.Mmušo o tšwela pele go thekga malapa a a amegilego gomme o tshepha gore se se tla ba thuša go fihlelela mafelelo. Re tla matlafatša maiteko a go kgonthišiša gore ditopo tša maAfrika Borwa a 11 ao a sa swanelago ke go hlaolwa go la Nigeria, a bušwa gae ka ponyo le leihlo. Kabinete e laetša tebogo ya yona go maAfrika Borwa ka moka bakeng sa go kopana nakong ye ye boima.Kabinete e romela mantšu a yona a kwelobohloko go lapa la Dennis Furhri yoo a hlokofetšego mola a romilwe bjalo ka karolo ya pušo ya ditopo tša bahu a maAfrika Borwa ao a hlokofetšego ge kereke e phuhlama go la Nigeria ka la 12 Lewedi 2014.  Afrika Borwa e lobile mošomedi wa mmušo yoo a nago le boikgafo le boineelo.4.3. Kabinete e amogela go thwalwa ga sehlopha sa go ikemela sa go nyakišiša ditiro tša bosenyi tše di begilwego ke bahlankedi ba bjale le ba maloba ba Tirelo ya Afrika Borwa ya Motšhelo (SARS) gomme e hlohleletša maloko a setšhaba go dumelela sehlopha sebaka sa go fetša dinyakišišo tša sona.Dikgato tše ga di a swanela go tloša rekoto ye e laeditšwego ya SARS bjalo ka setheo sa setšhaba se e lego mmotlolo seo se kgonthišišago gore naga e na le matlotlo go gore e kgone go fihlelela maikgafo a yona a go fapana a ekonomi le leago. 4.4. Kabinete e amogela kopano gare ga boto ya Tirelo ya Afrika Borwa ya Difofane, Tona ya Dikgwebo tša Mmušo Lynne Brown le Tona ya Matlotlo Nhlanhla Nene go boledišana ka tšwetšopele ya khamphani ya difofane gomme ba letetše gore kgato ye e fihlelele dipoelo tše di botse tša senamelwa sa bosetšhaba sa moyeng le go e bušetša tseleng ya go dira poelo le pušo ye botse.4.5. Cabinet Kabinete e thekga phetolo ya Kgoro ya Bosetšhaba ya Matlotlo ya go re sephetho sa Moody sa go fokotša maemo a kelo ya dikoloto ya kereiti ya peeletšo ya Afrika Borwa go “Baa2 / P-2” go tswa go “Baa1 / P-2” le go boeletša maemo a dikoloto go ya go kgwahlelelogo tšwa go tekateko, e tla nakong ya lebaka la kgolo ya go nanya ya ekonomi.Kabinete e boeletša gore Tlhako ya Maano ya Lebaka la Magareng e šetše e bea pele diprotšeke tša go hlohleletša kgolo go swana le diprotšeke tše kgolo ka diporo, enetši le maemakepe ao a tlogo thekga peeletšo. Tebantšho ka gare ga lebaka la magareng e tla ba phakišišong ya diphetogo tša sebopego tšeo di tšwelago pele ka se sebaka gomme tšeo khuetšo ya tsona e tlago thekga kgolo ya ekonomi.4.6. Kabinete e tšhošitšwe le go nyamišwa ke maitshwaro a go se be botse a maloko a mangwe a Palamente. Maitshwaro a bjalo a kgahlanong le moya o mobotse wa ntwa ya rena ya tokologo gomme e fapoga leetong le re le tšeerego mo Mengwageng ya rena ye 20 ya Tokologo.Seriti sa Palamente bjalo ka institšhušene ya temokrasi se swanetše go šireletšwa le go hlokomelwa ke maolko ka moka. Maitshwaro a go se laolege a khupetša go ba le maikarabelo go maAfrika Borwa ka moka gomme go tloša karolo ya Palamente ya go thekga maitshwaro le melawana ye e laeditšwego ka gare ga Molaotheo.5. Ditiragalo tše di tlago5.1. Mopresidente Jacob zuma o tla tsenela kopano ya Komišene ya Ditšhabapedi ya Afrika Borwa le Botswana (BNC) go la Gaborone, Botswana ka la 20 Dibatsela 2014. BNC e dula e le sebaka sa bohlokwa sa go matlafatša dikamano tša dinaga tše pedi le tšhomošano.5.2. Mopresidente Zuma o tla amogela Mopresidente wa Palestina Mahmoud Abbas go la Pretoria go tloga ka la 26 go fihla ka la 27 Dibatsela 2014. Ketelo ye e tla thewa godimo ga dikamano tša botho, tša go tia gare ga Afrika Borwa le Palestina, tšeo di thomilego ntweng ya tokologo. Dinaga tše tše pedi di šetša go dikamano gare ga Afrika Borwa le Palestina, Tshepedišo ya Khutšo Bohlabelagare le ka fao Afrika Borwa  e ka tswelago pele go thusa go ntwa ya Palestina ya tokologo le  go itšeela diphetho.5.3. Motlatšamopresidente Cyril Ramaphosa o tla tsenela samiti ya Turkey ya 2 ye e tlago swarelwa Malabo, Equatorial Guinea ka la 21 Dibatsela, 2014. Morero wa Samiti ke go sekaseka kgatelopele ye e dirilwego ke “Peakanyo ya Mohlakanelwa ya Phethagatšo ya Tšhomišano ya Afrika-Turkey ya 2010-2014”. Tšhomišano ye e kgatha tema hlabollong ya Afrika go ya ka maikemišetšo a a beilwego ke Lenanethero la Ditšhabakopano la 2063.Motlatšamopresidente Cyril Ramaphosa, bjalo ka modulasetulo wa Lekgotla la Afrika Borwa la Bosetšhaba la EITSE (SANAC), o tla keteka Letšatši la Lefase la EITSE ka la 1 Manthole 2014 go la Virginia, Lejweleputswa, ka Foreistata ka fase ga kgwekgwe ye: “Lefela la Dihlong le Kgethollo”. Afrika Borwa e dirile kgatelopele ye kgolo ka go šoma go ya phihlelelong ya diphegello tša  Peakanyo ya Bosetšhaba ya Maano ya HIV le EITSE, TB le Malwetši a go fetla ka thobalano 2012 – 2016. Go hloka mahlatse, dihlong le kgethollo di phethagatšo ye e atlegago ya leano le gomme e kgathile tema tšhomišong ya fase ya ditirelo tša go thibela HIV.Kabinete e ipiletša ditšhabeng ka moka go thekga, hlokomela le go amogela bao ba phelago ka HIV le EITSE. Maafrika Borwa ka moka a hlohleletšwa go šomiša thobalano ye e bolokegilego, go dira diteko tša HIV bonnyane gatee ka ngwaga gore ba dire diphetho tša maleba ka ga magato a thibelo, kalafo, tlhokomelo le thekgo; le gore banna le bašemane ba šomiše ditirelo tša lebollo la banna la sebjalebjale.5.4. The Kgoro ya Mereo ya Tikologo e tla kgatha tema ka tulong ya 20 ya Khonferentshe ya Dinagamaloko (COP 20) le tulo ya 10 ya Khonferentshe yaDinagamaloko ye e lego bjalo ka Kopano ya Kwano ya Kyoto Protocol (CPM10), e tlago swelwa go la Lima, Peru go tloga ka la 1 go fihla ka la 12 Manthole 2014. Khonferentshe ya Lima ya Phetogo ya Klaemete e bohlokwa bakeng sa sephetho se se atlegilego sa poledišano ya kwano ya 2015. Maemo a amogetšwego a Afrika Borwa dipoeldišanong a sepelelana le kgahlego ya bosetšhaba ya naga le NDP.5.5. Kgoro ya Bosetšhaba ya Bokgabo le Setšo, le Kgoro ya Profense ya Gauteng ya Dipapadi le Boithabišo di tla swara  tikologo ya bobedi ya Letšatsi la Dipapadi le Setšo la Nelson Mandela kua Union Buildings, Pretoria ka la 22 Dibatsela 2014 ka fase ga kgwekgwe ye: KOPANANG: Monna wo Motee, Setšhaba se Setee, Moketeko o Motee.Kabinete e hlohleletša maAfrika Borwa go kgathatema ka dipapading tša setšhaba le mediro ya setšo ka ge bobedi di na le maatla a go kopantšha maAfrika Borwa ka moka. Tiragalo gape ke sebaka  sa go leboga maitshwaro a Mopresidente wa maloba Nelson Mandela le go laetša ditsela tšeo re kago tšwela pele ka bohwa bjo ka tšona.5.6.  Kabinete e amogetše segopotšo sa Matšatši a 16 a Ntwa ao a laetšago segopotšo sa mengwaga ye 16 ya lesolo, go thoma ka la 25 Dibatsela go fihla ka la 10 Manthole. Kgwekgwe ya ngwaga wo ke “Nkakaretše, Mmogo re tšwetša pele Afrika Borwa ya khutšo. Ka kgwekgwe ye, lesolo la 2014 le ikemešetša go tšwela pele go tšweletša temošo go tšhireletšo ya basadi le bana. Kgwekgwe gape e lebantšha kudu go kuauwetšong ya banna bjalo ka bašomišane ka lesolong le go gana leuba le.6. Bao ba thwetšwego mošomongKabinete e amogetše go thwalwa mošomong ga batho ba ba latelago:6.1. Morena Thobile Maxin Lamati o thwetšwe bjalo ka Molaodipharephare ka Kgorong ya Bašomi.6.2. Mohumagadi Nthabiseng Bernadette Makhatha o thwetšwe mošomong bjalo ka Motlatšamolaodipharephare: Mekgwa le Ditekanetšo ka Lekaleng la Afrika Borwa la Dipalopalo.6.3. Maloko a e sego a Phethišo go Boto ya Etšentshi ya Melato ya Sepethephethe sa Tsela.a) Mohumagadi Nomini Elizabeth Rapoo (o thwetšwe gape bjalo ka Modulasetulo),b) Mohumagadi Nomusa Zethu Qunta;c) Profesa Tebogo Job Mokgoro;d) Morena Bryan Shuan Chaplog;e) Morena Benedict Matinise; lef) Ramolao Xolisile Khanyile.6.4.  Morena Lefadi Lucas Makibinyane o thwetšwe mošomong bjalo ka Mohlankediphethiši wa Amatola Water.6.5.  Boto ya Balaodi ya Khamphani ya Mokgatlo wa Inšorense ya Dikotsi tša Go Ikgetha ya Afrika Borwa.a) Morena Mohamed Adam Samie (o thwetšwe gape bjalo ka Modulasetulo);b) Morena Ranti Mothapo (Motlatšamodulasetulo); lec) Morena Stephanus Hermanus Schoeman.Dipotšišo:Morena Donald LiphokoKgokagano: 082 901 0766"
Pego ya kopano ya Kabinete ya la 10 Manthole 2014,11 Dec 2014,https://www.gov.za/statement-cabinet-meeting-10-december-2014,https://www.gov.za/nso/pego-ya-kopano-ya-kabinete-ya-la-10-manthole-2014,"E sa le semetseng, Kabinete e rata go hlaloša kgopolo ye e sego nnete yeo e rego Mopresidente Jacob Zuma o ganne go araba dipotšišo ka Palamenteng. Gape kabinete e laeditše maiteko ka Motlatšamopresidente Cyril Ramaphosa a go kopana le mekgatlo ya dipolotiki ka Palamenteng morago ga dikgogakgogano malobanyana.Molaotheo wa Repabliki ya Afrika Borwa o bolela gore Mopresidente o na le maikarabelo a go begela Palamente. Mopresidente o be a tšwelapele go phethagatša mošomo wa gagwe wa go begela Palamente. O be a ntše a araba dipotšišo tše di ngwadilwego le tše di botšišwago ka molomo ke maloko a Palamente le a Lekgotla la Bosetšhaba la Diprofense.Mopresidente o ile a ya go araba dipotšišo ka molomo ka Palamenteng ka la 21 Phato 2014. Ka madimabe, Maloko a a Hlomphegago a mo tsene ganong mola a araba potšišo ya boraro ya tše tshela tše a di botšišitšwego. Ke Maloko a a Hlomphegago ao, ka maitshwaro a ona a go hloka tlhompho, a tsenego Mopresidente ganong ge a be a araba dipotšišo. Maloko a a Hlomphegago ao a thibetšego Mopresidente go araba dipotsišo ka molomo ka Palamenteng ga ba na mabaka a mabotse a go fetoša dintlha le go bolela ka pejana  gore ke Mopresidente yo a sa nyakego go fetola dipotšišo tša Maloko a a Hlomphegago. Palamente e šetše e fegile Maloko a a Hlomphegago ao a tsenego Mopresidente ganong.Gape, Kabinete ga e tsebe ka ga Lenaneotshepedišo lefe goba lefe ka Palamenteng leo le laeditšego dipeakanyo tša gore Mopresidente a arabe dipotšišo ka molomo morago ga go tsenwa ganong ga diphetolo tša gagwe tša molomo.  Ke lebaka leo, e ka se be nnete gore Mopresidente o ganne go araba dipotšišo ka Palamenteng.Kabinete e tshwenywa ke khuetšo ye mpe ye dikgaotšokgatšo tša bjale tša mohlagase di nago nayo maphelong a letšatši le letšatši a maAfrika Borwa le khutšo ya tšona malapeng le dikgwebong go kgabaganya naga. Kabinete e amogetše lenaneo la dintlha tše hlano go lokiša ditlhohlo tša mohlagase tše naga e lebanego natšo. Tlhokego ya bokgoni bjo bo lekanego bja go kgotsofatša dinyakwa tša naga tša enetši ke tlhohlo gomme go lekwa ka gohlegohle go kgonthišiša gore re fenya seemo se se boima sa enetši. Go kgotsofatša dinyakwa tša ka moso tša enetši ya naga mmušo o šomiša motswako wa enetši woo o bopšago ke malahla, letšatši, moya, meetse, gase le enetši ya nyuklea. Ka moso payomase, mohlagase wa moya, mohlagase wa letšatši le mohlagase wa meetse di tla abela keriti Dikikawate tše 11.4 tša enetši ye e mpshafatšegago. Go tloga ka 1994, malapa a go feta dimilione tše hlano a kgokagantšwe le keriti. Ka 2004 se se oketšegile go ya go malapa a 12 milione. Se se diregile ntle le go agwa ga ditiši tša mohlagase tša tlaleletšo. Koketšego ye ya malapa e thoma keriti ye e lego gona. Kabinete e amogetše lenanaeo la dintlha tše hlano.Lehono Eskom e tla saena Memorantamo wa Tšhomišano le ba Sekhwama sa Dibešwa tša Leano le Lekala la Maemakepe a Transnet gore naga e kgonthišišeditšwe kabo ya go se kgaotše ya tesele. Šedi e tla fiwa kaonafatšo ya tlhokomelo ya leano le bokgoni bja tshepedišo go kgonthišiša gore maemo a bokgoni a oketšwa go tloga go 72% ya gabjale go ya go thakete ya 80%. Eskom e tla ala lenaneo la matlotlo le le feleletšego go laola go tsena ga letseno la yona le ka morago ga 2015. Lenaneo le le tla alelwa IMC ka Mathole 2014. Sammaletee mmušo o tla thuša mmotlolo wa thekgo ka ditšhelete.Dikgetho tša tšweletšogotee (e lego tlhagišo ya mohlagase le phišo ya mohola, kudu tšhomišo ya mušimeetse ao a šetšego tšweletšong ya mohlagase go tlo šomišwa go ruthetša) di tla šalwa morago ka diintastering tša pampiri ya swikiri le diintastering tša palepo (pulp) go kopanya enetši ya matlakala bonabong bja Dimegawate tše 1000. Go na le dibaka tše kgolo tša thekontle ya gase. Lenaneo la batšweletši ba go ikema ba malahla le tla thakgolwa mafelelong a Pherekgong ya 2015 ka bokgoni bja tšweletšo ya dimegawate tše 2 500. Ka lebaka le, re ipiletša go setšhaba go thuša naga ya rena go fokotša nyakego ya enetši, seo se šupa go tima mohlagase ge o sa šomišwe. Re tla ba le kimollonyana go tloga ka la 15 Manthole 2015 ge ditshepedišo tša tšweletšo le tša intasteri di tswalela ngwaga. Phapoši ya tshepedišo ya sehlopha sa sethekniki sa phethagatšo ya lenaneo la dintlha tše hlano e bopilwe go tloga ka se sebaka. Lenaneo la dintlha tše hlano le šogana le gatelelo ye mokgwa wa rena wa mohlagase o lebanego nao. Lenaneo le akaretša:(I) magato a Eskom e tlago a tšea mo lebakeng la matšatši a 30 a a latelago,(II) go kopanya sebaka sa tšweletšogotee ka koketšo ya dikonteraka tše di lego gona le lekala la poraebete;(III) kakgofišo ya lenaneo la go šomiša gase legatong la tesele go hloma dipolante tša mohlagase wa tesele;(IV) go thakgola lenaneo la batšweletši ba go ikema ba mohlagase; le(V) go laola nyakego ka magato a itšeng ka gare ga mafelo a bodulo, meago ya setšhaba le ya kgwebo le mebasepala ka go lokela ditheknolotši tša go boloka enetši.Kabinete e tshwenywa ke mošomo wa tše dingwe tša Dikhamphani tše di laolwago ke Mmušo (di-SoC), kudu Khamphani ya Afrika Borwa ya Difofane (SAA), Kantoro ya Afrika Borwa ya Poso (SAPO) le Eskom. Di-SoC tše di raloka karolo ye bohlokwa ya hlabologo ka gare ga ekonomi ya Afrika Borwa. Mopresidente o file Motlatšamopresidente Cyril Ramaphosa mošomo wa go hlokomela phetošo ya SAA, SAPO le Eskom. Ka tšhomišano le dikgoro tša maleba, SAA e tla tlošwa ka Kgorong ya Dikgwebo tša Setšhaba go išwa ka Kgorong ya Matlotlo. Kantoro ya Mopresidente e tla lekola phethagatšo ya mananeo a bohlokwa a phetošo ya di-SoC tše tharo tše ka tlhokomelo ye kgolo yeo e lego diketapele tša ekonomi.1. Phethagatšo ya mananeo a bohlokwa a mmušo1.1. Kabinete e amogela dipoelo tše di botse tša Ketelo ya Semmušo ya Mopresidente go Repabliki ya Setšhaba ya China go tloga ka la 4 go ya go la 5 Manthole 2014, yeo e lego taetšo ya kgonthe ya dikamano tše di tiilego tša dinagapedi, tša kgwebišano le peeletšo gare ga Afrika Borwa le China.Dikgwebo tša Afrika Borwa di hlohleletšwa go šomiša sebaka sa dibaka tše diswa tša ekonomi tšeo kamano ya rena le China e di fago. Kamogelo ya beke ya go feta ya Tlhako ya Mengwaga ye 5-10 ya China-Afrika Borwa ka ga Tšhomišano e tiišetša phethagatšo ya dikwano tše di tsenetšwego go tloga go kwano ya Pego ya Beijing ka 2010 gomme e akaretša Tšhomišano ya Leano la Kakaretšo.1.2. Kabinete e tumiša Kgoro ya Thuto ya Motheo, dikgoro tša profense tša thuto, dihlogo tša dikolo, barutiši le baithuti ka kgotlelelo ya bona ge re tswalela ngwaga wo mongwe wa thuto wo o bilego le mošomo wo montši.Tona ya Kgoro ya Thuto ya Motheo Angie Motshekga o tla tsebiša dipoelo tša ditlhahlobo tša 2014 tša Setifikeiti sa Bosetšhaba sa Marematlou (NSC) ka la 5 Pherekgong 2015 gomme dipoelo di tlo lokollelwa baithuti ka la 6 Pherekgong 2015.Kabinete e hlohleletša baithuti bao ba kgotsofatšago dinyakwa tša go ithutela dithuto tša godimo go šomiša dibaka ka moka tše di lego gona. Baithuti bao ba sešogo ba amogelwa institšhušeneng ya thuto ya godimo nakong ya tokollo ya dipoelo tša NSC ba swanela go šomiša tirelo ya Kantoro ya Bogare ya Tokollo ya Dikgopelo (CACH) ka Pherekgong le Dibokwane 2015. Tirelo ye ya CACH e dira retšistara ya baithuti ba go kgonegago gore ba ka amogelwa bao ba kgotsofatšago dinyakwa tše nnyane tša kamogelo tša diinstitšhušene go diinstitšhušene ka moka tša Thuto ya Morago ga Sekolo le Tlhahlo ka Afrika Borwa. Gape tirelo e aba keletšo go tša mešomo le go thuša bakgopedi ba ka moso ka dikgoba tša ka dikgethong tše dingwe. Tirelo e ka fihlelelwa ka go leletša Sentha ya Megala go: 0800 356 635 goba ka SMS ya go ba le leina le nomoro ya boitsebišo go 49200.1.3. Kabinete e amogela tokollo ya Dikelo tša Bosetšhaba tša Ngwaga ka Ngwaga (ANA) tša 2014 beke ya go feta tšeo di dumelelago mokgwa wa kaonafatšo ya mošomo wa dikreiti ka moka ntle le Kreiti 9.ANA e dula e le sedirišwa se maatla sa go ela go loka ga mokgwa wa thuto ya rena le fao magato a ka pela a nyakegago bjalo ka ge go hlaotšwe a baithuti ba Kreiti 9 ka mmetse.1.4. Kabinete e leboga maAfrika Borwa ka moka, setšhaba le bobegaditaba ka go kgatha tema ga bona lesolong la Ntwa la Matšatši a 16 la ngwaga wo ka fase ga kgwekgwe ye: ‘Nkakaretše: Mmogo re tšwetša pele Afrika ya go hloka Dikgaruru’.Boipiletšo go maAfrika Borwa ka moka go ‘Nkakaretše’ bo nyaka go kgonthišiša lebaka le letelele la ditšhomišano tše di hlomilwego ka go fetolela ntwa ya rena lebakeng le go ba dikgato tša letšatši le letšatši ngwaga ka moka gore re kgone go fediša leuba la dikgaruru kgahlanong le basadi le bana.1.5. Afrika Borwa e tla keteka Letšatši la Bosetšhaba la Poelano ka la 16 Manthole 2014 ka fase ga kgwekgwe ye: ‘Kamano ya Leago, Poelano le Kopano ya Bosetšhaba mo Mengwageng ye 20 ya Temokrasi’ Musiamong wa Ncome ka Masepaleng wa Selete wa uMzinyathi, KwaZulu-Natal.1.6. Kabinete e romela tebogo ya yona go maAfrika Borwa ka moka le setšhaba sa boditšhabatšhaba seo se ketikilego segopotšo sa go hlokagala ga Mopresidente wa mathomo wa naga yo a kgethilwego ka bolokologi Nelson Mandela ka la 5 Manthole 2014.Re swanela go tshepagalela bohwa bja Mandela ka mehla ka go tšwetša pele boikgafo bja gagwe bjo bo sa fetogego go temokrasi, go se ikhole, poelano, tirelo go botho le go lwela bophelo bjo bo kaone bja bohle. Ke ka bohlokwa le boikgafo bjo tirelong ya botho gore re dula re hlohleletšwa go ba setšhaba se se kopanego le se se tšwelago pele.2. Diphetho tše bohlokwa tša kabinete2.1. Kabinete e amogetše gore pego ya mošomo ya 2013/14 ya Lenaneo la Putseletšo ya Motšhelo la Dinyakišišo le Tlhabollo (R&D) gore e alwe ka Palamenteng.Mmušo o aba putseletšo ya motšhelo wa R&D go ya ka Karolo 11D ya Molao wa Motšhelo wa Letseno wa 1962 ka maikemišetšo a go hlohleletša mediro ya R&D ya lekala la poraebete. Afrika Borwa e aba phokotšo ya 150% tshenyegalelong ya tshepedišo ye e dumeletšwego yeo e bakilwego mešomong ya R&D gomme e amogelwa magareng ga dinaga tšeo di abago putseletšo ya go kgotsofatša go fetiša ya R&D.Putseletšo yeo e bego e le gona go tloga ka Dibatsela 2006 e dirile gore dikhaphani tše 810 di kgathe tema, ka ge go be go le bjalo ka Dibokwane 2014. Go tloga ka 2005/06 go ya go 2012/13 dikhamphani di begile R44.1 bilione ye e akantšwego ya tshenyegalelo ya R&D, gomme Kgoro ya Bosetšhaba ya Matlotlo e akantše gore ke fela ka godimo ga R3,2 bilione ye e šomišitšwego ka phokotšong ya motšhelo wa R&D go tšwa Tirelong ya Metšhelo ya Afrika Borwa (Sars). 2013/14 e fihleletše 44.2% ya dikgwebopotlana le tša magareng (di-SME ka letseno la ngwaga le ngwaga ya ka fase ga R40 milione) tše di kgathilego tema putseletšong ya motšhelo wa R&D.2.2.  Kabinte e filwe tshedimošo ya bjalebjale ka ga kgatelo pele ye e dirilwego ka protšeke ya MeerKAT, dikholego tša tiišetšo tšeo di kgobokeleditšwego setšhaba sa selegae le Afrika Borwa, le dipoledišano tša boditšhabatšhaba tše di tšwelago pele mabapi le go ba monggae wa protšeke ya Arei ya Sekwerekhilometara (SKA).Kago ya thelesekopo ya MeerKAT – ketapele phihlelelong ya SKA – e tšwelapele gabotse, ka dibaka tše kgolo tša intasteri ya Afrika Borwa ya selegae. Afrika Borwa e etile pele ditlhabollo tše diswa tša go balega tša theknolotši ye mpsha, kudu lekaleng la tiriso ya godimo ya dikhomphutha. Ditšhaba tša selegae ka Kapa Leboa le tšona di holegile ka dikamano tše ntši tša peeletšo tša leago.Go tša boditšhabatšhaba, kwano ya bonggae, mmotlolo wa thekgo ya ditšhelete ya SKA le pholisi ya theko ya dithoto di ahlaahlilwe le go kwanelwa. Dipoledišano gape di tšwelapele ka ga tlhomo ya mokgatlo wa kwano ya mebušo ya boditšhabatšahaba.Kabinete e amogetše sehlophatšhomo sa mohlakanelwa gare ga Ditona tša Saense le Theknolotši, le Thuto ya Godimo le Tlhahlo go hlaola methopo ya bomotho ye e nyakegago le go kgonthišiša gore diinstitšhušene tše dingwe tša dinyakišišo le tša thuto di sepelelana le tlhabollo le dinyakwa tša MeerKAT, SKA le diprotšeke tša go swana natšo.Kabinete gape e amogetše tšhomišano gare ga Ditona tša Saense le Theknolotši le Tlhabollo ya Dikgwebopotlana ge dibaka tša go matlafatša le go hlahla Dikgwebopotlana le tša Magareng e ka ba gona ka lebaka la khuetšo ya ekonomi ye e kago kgonagala.2.3. Kabinete e amogetše gore Lekala la Afrika Borwa la Dipalopalo le boledišane le bakgathatema boitokišetšong bja phetošo ya Molao wa Dipalopalo wa 1999 (Molao wa 6 wa 1999).Dipoledišano gare ga ditheo tša mmušo le ditheo tše dingwe tša maleba di a nyakega go phethagatša hlabollo ya dikgoboketšo tša go fapana tša datha tše di nyakelwago Lenaneohlabollo la Bosetšhaba (NDP).2.4. Kabinete e tsebišitšwe ka ga kobamelo ya maloko a Tirelo ya Taolo ya Godimo (SMS) ya Tlhako ya Kutullo ya Matlotlo, yeo e lekolwago ke Palamente.Go maloko a SMS a 5 425 SMS ka dikgorong tša bosetšhaba ao a kgopetšwego go romela difomo tša ona tša matlotlo tša ngwaga wa matlotlo wa 2012/13, Khomišene ya Tirelo ya Setšhaba (PSC) e amogetše 4 413 (81%) ka letšatši la go tswalela la 31 Mopitlo 2013.Kabinete e laetša gore setšo sa go se amogele le gatee tlhokego ya kobamelo se swanela go tšwetšwapele ka mošomong wa letšatši le letšatši wa Mmušo.2.5. Kabinete e tsebišitšwe ka dipoelo tša tlhakišo ya 2013/2014 tša Molao wa Taolo ya Matlotlo a Setšhaba (PFMA) wa 1999 (Molao wa 1 wa 1999) ya diinstitšhušene tše di obamelago le ka ga maemo a kalo ya dipego ngwaga ka ngwaga le dipego tša matlotlo.Go bile le kaonafalo go tša kobamelo ka diinstitšhušene ka ga go alwa ka nako ga dipego tša bona tša ngwaga ka ngwaga le dipego tša matlotlo tša 2013/2014. Go ngwaga wo o lego ka fase ga tshekaseko diinstitšhušene tše di obamelago PFMA tše 417 di kgopetšwego go ala dipego tša tšona tša ngwaga le ngwaga le dipego tša matlotlo ka 30 Lewedi 2014. Palomoka ya diinstitšhušene tše 379 (91%) e fihleletše letšatši la mafelelo tšeo e lego 7% ya kaonafalo go tloga go 353 mo ngwageng wa go feta.Kabinete e amogetše gore bahlankedi ba matlotlo le makala a matlotlo a romele dikgato tša tokišo go makalaphethiši a bona tšeo di tlogo tšewa go šogana le dihlobaelo tše di hlagišitšwego ke dipego tša bona tša tlhakišo.Kabinete e thekga nyakego ya makalaphethiši go lekola kgatelopele ye e dirilwego go šogana le dihlobaelo tše di hlagišitšwego ka dipegong tša tlhakišo le go amogela tshedimošo ya bjalebjale ka mehla.2.6. Kabinete e amogetše dikgato tša go fapana tša go fetola mokgwa wa Taolo ya Theko ya Dithoto (SCM). Tše di akaretša: (a) mabaka a mošomo SCM a a swanelago go akaretšwa ka gare ga dikwano tša mošomo wa bahlankedi ba matlotlo go tloga ka 1 Moranang 2015; (b) Bahlankedi ba matlotlo ba swanela go dira tshekatsheko ya bašomi ba SCM le go tšea kgato ya tokišo fao go nyakegago; (c) Bahlankedi ba matlotlo ba swanela go tsebiša makalaphethiši kotara ye nngwe le ye nngwe ka ga mošomo wa SCM ka kgorong ya bona, mebasepaleng goba ditheong.Kabinete gape e amogetše Kantoro ya Mohlankedimogolo wa Theko ya Dithoto go akgofiša phetošo ya SCM ka go dira gore mošomo e be wa sebjalebjale ka gare ga Tirelo ya Setšhaba. Kantoro ya Mohlankedimogolo wa Theko ya Dithoto e swaragane le leano la go nolofatša, lekanetša le go othomeita theko ya dithoto.Kgoro ya Bosetšhaba ya Matlotlo e tla boledišana le Sekolo sa Bosetšhaba sa Mmušo ka kgopolo ya go tšweletša kharikhulamo ka ga tlhahlo le tekanetšo ya mangwalo a thuto a seprofešenale.2.7. Kabinete e amogetše thomelo ya Pego ya Lebaka ya Afrika Borwa (2002-2013) ka ga Kwano ya Ditšhabakopano (UN) ya Boditšabatšhaba kgahlanong le Tlaišo le Tshwaro ye Nngwe ya Sehlogo, ye e Nyenyefatšago Seriti sa Motho goba Kotlo go Lekgotla la Ditokelo tša Botho la UN.Ngwalo le thomelo ya pego ye go laetša boineelo bja mmušo go maiteko a lefase ka bophara a go šireletša le go godiša ditokelo tša botho. Afrika Borwa e obamela ka botlalo kwano ya gore e dirile gore tlaišo e be bosenyi, gomme dikgorotsheko bjale di ka sekiša tlaišo go ya ka molao gomme e sego molao wa tlwaelo.Pego e fa Afrika Borwa sebaka sa go sekaseka kobamelo ya yona goba go se obamele ka ditlamo tša boditšhabatšhaba. Ntwa kgahlanong le tlaišo e sepelelana le ntlha ye bohlokwa ya Afrika Borwa ya go kgonthišiša gore ditšhaba di bolokegile, seo se sepelelanago le NDP.2.8. Kabinete e amogetše sengwalwa sa Pego ya Tšhišinyo ka ga Sephodisa. Pego ya Tšhišinyo ka Sephodisa ya 2014 e tšwa go tshekatsheko ya Pego ya Tšhišinyo ya 1998 ka ga Polokego le Tšhireletšo. Tshekatsheko e sekasekile gape ka fao mašomelo le kwešišo ya thibelo ya bosenyi di oketšegilego ka gona ka Afrika Borwa morago ga 1994.Pego ya Tšhišinyo e araba Pono ya 2030 ya NDP ka go bolela ka nyakego le tlhako ya tirelo ya sephodisa ya seprofešenale yeo e nago le bokgoni, maikarabelo ebile e theilwe godimo ga setšhaba. Go tlaleletša tirelo ya sephodisa e nyakega gore e šome ka mokgwa wo o kopantšwego ka gare ga mokgwa wa toka ya Bosenyi phethagatšong ya taelo ya wona ya molaotheo.2.9. Kabinete e amogetše gore sengwalwa sa Pholisi ya Baswa sa 2014-2019 se be gona gore setšhaba se dire ditshwayotshwayo. Pholisi ya Sengwalwa ke kgatelopele go tloga go Pholisi ya mathomo ya 2009-2014. Tlhabollo ya baswa e maemong a gare a lenanethero la tlhabollo la Afrika Borwa; NDP le na le pono ya baswa ye maikemišetšo a yona e lego go godiša karolo ya setšhaba.Pholisi ya 2014-2019 e kgonthišiša gore karolo ya baswa e a phethagatšwa. Phethagatšo ya pholisi e tla oketša ka maikemišetšo mabokgoni a baswa go fetola ekonomi le setšhaba ka go šogana le dinyakwa tša tlhabollo ka setlwaedi sa kakaretšo sa leago, sepolotiki le ekonomi.2.10. Kabinete gape e amogetše kgatišo ya sengwalwa sa Pholisi ya Bosetšhaba ya Ditokelo tša Bagolofadi ka Kuranteng ya Mmušo gore setšhaba se dire ditshwayotshwayo. Se se šoma go: go beakanya Pego ya Tšhišinyo ka ga Leano la Bosetšhaba la Bagolofadi le le Kopantšwego, go kopanya bobedi ditlamo ka gare ga Kwano ya Ditšhabakopano ka ga Ditokelo tša Bagolofadi le mabaka a Lenaneotiro la Kontinente la Ngwagasome wa Africa wa Bagolofadi ka molao wa Afrika Borwa, ditlhako tša pholisi le Lenaneohlabollo la 2030.2.11. Kabinete e amogetše pono ye e šišintšwego ya Etšentshi ya Taolo ya Mellwane ya Afrika Borwa bjalo ka motheo wa taba ya kgwebo le molao wa kgontšho bjalo ka mošomo wo o tšwelago pele.Kabinete gape e amogetše gore lefelo la diteko le hlongwe gomme tlhako ya semolao ya maleba e phethagatšwe.Mokgwa wa kgatopedi o tla šomišwa go hloma etšentshi:Kgato ya Phetošo (Pherekgong 2015-Manthole 2016) – ye e šomišwago go thoma sengwalwa sa molao le go phethagatša le go bonagatša diprotšeke tša mmušo tikologong ya mellwane go fetiša. Gape go tla ba le tšwetšopele ya maiteko a bjale a tšhomišano at mafelong a botseno ka fase ga dikwano tša makgotlantši tše di kwanetšwego semmušo go matlafatša bolaodi bja taolo ya  Komiti ya Peakanyo ya Tshepedišo ya Taolo ya Mellwane.Kgato ya Etšentshi (Pherekgong 2017 le go morago ga fao) – e akaretša phethagatšo ya molao go šomiša etšentshi bjalo ka setheo sa setšhaba ka gare ga tikologo ya mafelo a botseno le go fa sebaka katološo ya taelo le mešomo ya yona go akaretša moya, mmu (Tšhireletšo ya Mollwane) le tikologo ya lewatle (Tšhireletšo ya Lebopo).Maitemogelo a kgato ya phetošo (go akaretšwa teko) a tla bega bokaone ditšhišinyo tša mafelelo.2.12. Kabinete e amogetše khudušo ya karolo ye kgolo ya etšentshi ya Komiti ya Peakanyo ya Tshepedišo ya Taolo ya Mellwane go tšwa go Sars go ya go Kgoro ya Merero ya Selegae.2.13. Kabinete e tsebišitšwe ka dipoelo tša tlhakišo ya teko ka ga phetošo ka mohlaleng wa Mekgatlo ya Bosetšhaba ya Dipapadi. Se se file bonabo bjo mekgatlo ya dipapadi ka Afrika Borwa e fetogilego mo mengwagasomeng ye mebedi ya mafelelo go tloga mola dithakete tša phetošo ka dipapading di bewago. Dipoelo di tla šomišwa ke Kgoro ya Dipapadi le Boithabišo go fa thekgo ye e lebanego go mekgatlo yeo e nyakago thekgo ya tshepedišo.Morero wa nyakišišo e be e le go hloma tlhako ya sengwalwa ya go sekaseka phetošo ka mahlakoreng a go fapana a tšhatha ya phetošo; maemo a mošomo, setšhaba, phihlelelo, talente le mabokgoni, pušo, tekano ya mešomo, le theko ya dithoto ye e ikgethilego.Go ya ka dithutwana tše di hweditšwego go tšwa go nyakišišo ya mathomo ya teko, kgato ya bobedi ya tlhakišo ya dipuku e thomile ka Hlakola 2014. Sekoupo sa tlhakišo ye se akaretša dintlhakgolo ka moka tše 16 tša dikhouto tša dipapadi.2.14. Kabinete e begile Letšatši la Bosetšhaba la Boithabišo la ngwaga ka ngwaga go ba labohlano la mathomo la Diphalane tša ngwaga wo mongwe le wo mongwe. Se se fa maAfrika Borwa sebaka sa go kgatha tema ka mafolofolo medirong ya boithabišo yeo e tlago kaonafatša maphelo le boitekanelo bja bona.Badudi ba ba phetšego botse ebile ba na le mafolofolo ke selo sa bohlokwa phethagatšong ya NDP.Go šomiša kgonagalo ya boithabišo ka botlalo, Letšatši la Bosetšhaba la Boithabišo le nyaka kopano, mediro ya mohlakanelwa le diprotšeke tša go kgabaganya makala. Go fihla fa, Kabinete gape e amogetše tlhomo ya Komititshepedišo ya Bosetšhaba.3. Melaokakanywa3.1. Kabinete e amogetše kgatišo ya sengwalwa ya bobedi ya Molaokaknywa wa Taolo ya Lekala la Matlotlo le thomelo ya wona Palamenteng le tokollo ya Sengwalwa sa Tlhako ya Pholisi ya Tshepedišo ya Mmaraka gore setšhaba se dire ditshwayotshwayo. Tlhako ya sengwalwa e tla kgontšha setšhaba go ba le tsebo ye kaone ge se dira ditshwayotshwayo ka Molaokakanywa.3.1.1. Sengwalwa sa bobedi sa Molaokakanywa wa Taolo ya Matlotlo, 2014 se latela ditshwayotshwayo tša sengwalwa sa mathomo seo se amogetšwego ke Kabinete ka Manthole 2013. Maikemišetšo a Molaokaknywa ke go dira gore lekala la matlotlo le bolokege ka go phethagatša mokgwa wa taolo wa ‘tiragatšo ya kakaretšo’, woo e lego mokgwa wa kakaretšo le botlalo wa go laola lekala la matlotlo, wa go bea pele moreki le go šireletša ditšhelete tša bona.Mokgwa wa ‘tiragatšo ya kakaretšo’ go taolo ya matlotlo o thekga mokgwa wa taolo wa kakaretšo, ka maikemišetšo a mabedi: (a) go matlafatša go tia ga matlotlo le tshepagalo ya diintitšhušene tša matlotlo ka go bopa ‘Taolo ya go Kwešišega’ (ka gare ga Panka ya Resefe ya Afrika Borwa) swarago botse ke diinstitšhušene ka go bopa Bolaodi bja Lekala la Maitshwaro la Matlotlo, tšeo gape di hlokomelago ka fao ditirelo tša matlotlo di dirago kgwebo ka gona.Molaokakanya o tla aba molao wa Bolaodi bja Lekala la Maitshwaro la Matlotlo le Taolo ya go Kwešišega  godimo ga diinstitšhušene ka moka tša matlotlo le go di fa didirišwa tša go fapana tša tlhokomelo go phethagatša ditaelo tša tšona. Se se feta ka godimo ga balaodi ba babedi ka ge se bea mokgwa wa botheo le wo o kopantšwego wa go fa laesense, tlhokomelo, matlafatšo, dingongorego tša bareki (go akaretšwa molebeledi), mokgwa wa boipobolo (komiti), le keletšo le thuto ya moreki.3.1.2. Sengwalwa sa Tlhako ya Pholisi ya Tshepedišo ya Mmaraka se hlohleletša tshwaro ye botse ba bareki ka lekaleng la matlotlo, seo e lego thutwana ye bohlokwa ya Afrika Borwa go tloga go Phuhlamo ya Matlotlo ya Lefase ya 2008. Mola lekala la Afrika Borwa la matlotlo le bontšhitše go tielela, mmušo o amogetše gore lekala le ka abela bareki le ekonomi dipoelo tše di kaone.Go bile le palo ya ditšhitišo tša go dira mmaraka tše di tsebegago ka lekaleng la Afrika Borwa la matlotlo, gomme mmušo o tšea magato go lokiša tše. Efela, phegelelo ya ditlhohlo tša tshepedišo ya mmaraka ya tatelano e laeditše nyakego ya mokgwa wa go tlala le wa kakaretšo go šogana le bothata bja maitshwaro a bošaedi go kgabaganya lekala la matlotlo ka moka ga lona.3.2. Kabinete e amogetše thomelo ya Molaokakanywaphetošwa wa Ditokelo tša Tswadišo ba Dibjalo Palamenteng. Molaokakanywa o fetola Molao wa Ditokelo tša Batswadiši ba Dibjalo wa bo15 wa 1976 (Molao wa bo15 wa 1976). Maikemišetšo a Molaokakanywa ke go matlafatša tšhireletšo ya ditokelo tša thoto ya kgopolelo tše di lego maleba go mehuta ye meswa ya dibjalo. Tšhireletšo ye bjalo e kgatha tema go kgolo ya ekonomi ka ge e na le khuetšo ye botse godimo ga bophadišani bja leka la temo la Afrika Borwa.Ditšhišinyo tše dingwe tša phetošo tše bohlokwa di akaretša: go katološetša tšhireletšo go dibjalo ka moka tša dihlopha le mehuta; go lokiša ditaba tša tshelo ya molao tša ditokelo tša batswadiši ba dibjalo ka ditefišo le dikotlo le go hlaloša magomo le baholegi tirišong ya tokelo ya molemi; le go matlafatša Tona go hloma Komitikeletši ya Ditokelo tša Batswadiši ba Dibjalo go eletša Moretšistara ditabeng tša go ama tšhireletšo ya go fapana ya dibjalo.3.3. Kabinete e amogetše thomelo ya Molaokakanywaphetošwa wa Kaonafatšo ya Dibjalo Palamenteng.Molao wa Kaonafatšo ya Dipolante wa 1976 (Molao wa 53 wa 1976), woo o fetotšwego makga a mmalwa, la mafelelo e bile ka 1996, o laola kaonafatšo ya dipolante ka Afrika Borwa. Diphetošo di sepelelana le sekoupo le mabaka a Molao le melao ye mengwe ye e amegago ka lekaleng la temo.Molaokaknywa o oketša tšweletšo ya puno ya go swarelela ka Afrika Borwa ka go laola boleng bja dibjalo le peu.Bohlokwa le karolo ya molao wa kaonafatšo ya dibjalo di ka phethagatšong bohlokwa bja metheriale wo o godišago boleng bja sebjalo go thekga tšweletšo ye e swarelelago le go kgatha tema ka mmarakeng wa lefase ka bophara ka go bea maemo a boleng bja dibjalo le dipeu le mehuta ya kgwebo ye e rekišago dibjalo le peu.3.4. Kabinete e amogetše thomelo ya Molaokaknywaphetošwa wa Tšhireletšo ya Diphoofolo tša Tiragatšo Palamenteng.Molaokakanywa o fetola karolo ya 2 le 3 tša Molao wa Tšhireletšo ya Diphoofolo tša Tiragatšo wa 1935 (Molao wa bo24 wa 1935) tšeo di begilwego go ba di sa latela molaotheo go bjale gobane di bolela ka bommaseterata ba ba tšeago sephetho ka go abela batho ba ba ikemeišetšago dilaesense tša go hlahla le go dira pontšho ya diphoofolo le bathong bao ba šomišago dimpša go šireletša.Molaokakanywa o šišinya go lokiša phošo ye e hlaotšwego ke Kgorotsheko ya Molaotheo ka go fetišetša mešomo ya go aba dilaesense tša diphoofolo tše di diragatšago tšwa go Boahlodi go ya go Bolaodiphethiši.Se se ka gare ga seemo sa Molao wa Tšhireletšo ya Diphoofolo wa 1962 (Molao wa bo71 wa 1962) woo o kopanyago melao ya go ama thibelo ya sehlogo diphoofolong.4. Maemo a kabinete ka ga merero ye e lego ditabeng seemong sa bjale4.1. Kabinete e ipiletša go maAfrika Borwa ka moka go šomišana ntweng kgahlanong le Ebola ka go kgatha tema ka lesolong la tšhomišo ya methopo la SMS la Mokgatlo Kopano wa Afrika (AU). Khomišene ya AU go fihla ga bjale e kgobokeditše ditolara tša go feta tše 20 milione tša meneelo ka lesolo la sehlopha sa mantšu ""#AfrikaKgahlanongLeEbola"", eupša go sa nyakega ye mentši. Ka go romela SMS ya ‘Thibela Ebola’ go 40797 maAfrika Borwa a tla be a sa neele fela R10.00 eupša a tla be gape a hlohleletša kholofelo le maikemišetšo ya gore Ebola e ka ema ebile e ka emišwa.4.2. Kabinete e lakaletša bohle maikhutšo a mafelelo a ngwaga a khutso, boiketlo gomme e hlohleletša maAfrika Borwa go laetša Ubuntu/Botho ka go thuša bao ka ditšhabeng tša rena ba sa kgonego go iphepa le go laetša kwelobohloko bjalo ka setšhaba seo se hlokomelanago, le go hlomphana. Batswadi ka moka ba swanela go hlokomela bana ba bona mo lebakeng le. Batšwasehlabelo ba tlaišo ba swanela go bolela, go bega tlaišo le go leletša sentha ya taolo ya diiri tše 24 go 0800 428 428.Kabinete e ipiletša go maAfrika Borwa ka moka go hlokomela kudu nakong ye ya sehla sa maikhutšo, se šomišeng bjala le diokobatši gampe, gomme le ipshine ka nako ya maikhutšo ka mokgwa wo o bolokegilego wa maikarabelo. MaAfrika Borwa ka moka ba na le tema ye ba e kgathago thibelong ya ditiragalo tša bosenyi, dikotsi le tlaišo, tšeo di le go gona le tše oketšegago mo lebakeng le.Kabinete e boeletša gore bahlankedi ba sephethephethe ba tla šomiša mokgwa wa go se amogele tlhokego ya kobamelo ya latele molao ditseleng tša rena lebakeng le la sehla sa maikhutšo. Re hlohleletša bašomiši ba tsela go latela lebelo la maleba, go kgonthišiša gore dikoloi di loketše tsela, e sego go otlela ka fase ga khuetšo ya ditagi gomme o apare lepanta la polokego. Basepela-ka-dinao ba hlohleletšwa go kgonthišiša gore ge ba šomiša ditsela ba se beye boitekanelo bja bona kotsing goba bjoo bja baotledi ba dikoloi.Mmušo o tla kgatha tema ya wona ka go eta pele masolo a go fapana a go swana le Mekgwa ye Mebotse ya Maphelo le Fihla o Phela ka maiteko a go šomišana le ditšhaba go godiša maitshwaro a maikarabelo le a go bolokega.4.3. Kabinete e nyamišitšwe ke polao ye bohloko ya morutiši wa Moafrika Borwa Pierre Korkie yoo a bego a le  Yemen le ya Werner Groenewald, le bana ba gagwe ba babedi, Rode le Jean-Pierre bao ba hlokofetšego tlhaselong go la Afghanistan. Kabinete e romela mantšu a khomotšo go malapa le bagwera ba bona.4.4. Mošomo wa go hwetša maAfrika Borwa a a šaletšego a 11 ao a hlokofetšego ga bohloko phuhlamong ya moago wa Nigeria o tšwela pele gomme mmušo o matlafatša maiteko a kgonthišiša gore mašaledi a bona a tlišwa gae kgauswinyana.4.5 Kabinete e romela mantšu a yona a khomotšo go lapa la ga Gigaba morago ga hlokofala ga tatago bona, Moruti Jabulani Gigaba. E be le le tatago Tona ya Merero ya Selegae, Morena Malusi Gigaba. Kabinete e romela mantšu a yona a khomotšo gape go ba lapa le bagwera ba Sisi Mabe, yoo e bego e le Mosepikara wa Lekgotlatheramelao la Freistata.4.6  Kabinete e lebogiša sehlopha sa bosetšhaba sa kgwele ya maoto Bafana Bafana le mohlahli Ephraim “Shakes” Mashaba ge ba kgonne go tsenela Phadišano ya Sebjana sa Ditšhaba tša Afrika sa 2015 go la Equatorial Guinea yeo e thomago ka la 17 Pherekgong 2015, gomme e ipiletša go maAfrika Borwa go thekga sehlopha sa bosetšhaba ge se phagamišetša folaga ya rena godimo.4.7  Kabinete e amogetše thakgolo ya Sehlopha sa Baswa sa Madulo a Batho ka la  1-2 Manthole 2014 ke Kgoro ya Madulo a Batho, Kgoro ya Tlhabollo ya Dikgwebopotlana, le Etšentshi ya Bosetšhaba ya Tlhabollo ya Baswa  kua Samiting ya Bosetšhaba ya Baswa ya Madulo a Batho.Samiti e boletše ka ga mananeo a matlafatšo ya dikgoro tše di šeditšego baswa le ka fao di kago kgathatema kabong ya dintlo. Mafelelong a samiti bakgathatema ka moka ba saenne Kwano ya Bosetšhaba ya Baswa ya Madulo a Batho yeo e šomago bjalo ka setatamente sa maikemišetšo go ya popong ya mokgwa wo o kopantšwego le akareditšwego kabong ya madulo a batho ka tšhomišo ya baswa, tlhabollo le kgathotema ka sebopego sa Dihlopha tša Bosetšhaba tša Baswa tša Madulo a Batho. Maikemeišetšo ke go šomiša baswa go thekga thekete ya dibaka tsa dintlo tše 1.5 milione gomme e ikemisetša go thwala le go hlahla Dihlopha tša Baswa ba 10 000 mo mengwageng ye mehlano ye e latelago.5. Ditiragalo tše di tlago5.1 Ka la12 Manthole 2014, Mopresidente wa South Sudan, Mohlomphegi Salva Kiir Mayardit o tla etela Afrika Borwa fao a ba moeng wa Mopresidente Jacob Zuma go la Motsekapa.6. Bao ba thwetšwego mošomongKabinete e amogetše go thwalwa mošomong ga batho ba ba latelago go ya ka tiišeletšo ya mangwalo a thuto le tumelelo ya maleba:6.1. Go Boto ya Lekgotla la Saense le Dinyakišišo tša Intasteri:a)    Moprofesa Thokozani Majozi (Modulasetulo);b)    Ngaka Ramatsemela Masangoc)    Moprofesa Mamokgethi Phakeng;d)    Ngaka Philip Hugh Goyns;e)    Ngaka Ayanda Noah;f)    Ngaka Antonio Llobell;g)    Mohumagadi Phindile Baleni;h)    Ramolao Ghandi Badela;i)    Mohumagadi Mokgadi Maseko; lej)    Morena Joel Netshitenzhe.6.2.    Go Lekgotla la Tumelelo ya Ditirelo tša Lefaufaung:a)    Ngaka Malindi Neluheni (Modulasetulo);b)    Mohumagadi. Kenosi Selane (Motlatšamodulasetulo);c)    Ramolao Frans Johannes van der Westhuizen;d)    Morena. Bheki Innocent Dladla; lee)    Mohumagadi. Sibongile Rejoyce Sambo.6.3.    Go Lekgotla la Ditirelo tša Boditšhabatšhaba tša Lefaufaung:a)    Ramolao Phetole Patrick Sekhule (Modulasetulo);b)    Ngaka Xolani David Gwala (Motlatšamodulasetulo);c)    Mohumagadi Deshnee Govender;d)    Ramolao Lufuno Tokyo Nevondwe; lee)    Mohumagadi Fulufhelo Velda Mphuti6.4.    Go Boto ya Panka ya Naga le Panka ya Tlhabollo ya Temo.a)    Moprofesa Abdus Salam Mohammad Karaan (thwalogape);b)    Mohumagadi Susan Ann Lund (thwalogape);c)    Morena Mabotha  Arthur Moloto (Modulasetulo);d)    Mohumagadi Njabulo Zwane; lee)    Mohumagadi Dudu Hlatshwayo.6.5.    Go Boto ya  Transnet SOC Ltd (Molaodimogolo yo e sego wa Phethišo):a)    Mohumagadi Linda Carol Mabaso (Modulasetulo);b)    Morena Stanley David Shane;c)    Morena Mogokare Richard Seleke;d)    Ngaka Gideon Mahlalela;e)    Mohumagadi Potso Elizabeth Bridgette Mathekga;f)    Mohumagadi Zainul Abedeen Nagdee;g)    Morena Vusi Matthew Nkonyane;h)    Morena Peter George Williams;i)    Morena Brett Gerard Stagman;j)    Mohumagadi Yasmin Forbes (thwalogape); lek)    Mohumagadi Nazmeera Moola (thwalogape).6.6.    Go Boto ya Eskom SOC Ltd (Molaodimogolo yo e sego wa Phethišo):a)    Morena Zola Andile Tsotsi (thwalogape le Modulasetulo);b)    Mohumagadi Chwayita Mabude (thwalogape);c)    Morena Norman Tinyiko Baloyi;d)    Ngaka Pathmanathan Naidoo;e)    Mohumagadi Venete Jarlene Klein;f)    Mohumagadi Nazia Carrim;g)    Morena Romeo Kumalo;h)    Morena Mark Vivian Pamensky;i)    Morena Zethembe Wilfred Khoza;j)    Ngaka Baldwin Sipho Ngubane; lek)    Mohumagadi Devapushpum Viroshini Naidoo.6.7.    Geoff Qhena o thwetšwe gape mošomong bjalo ka Mohlankedimogolo Phethiši (CEO) wa Koporase ya Tlhabollo ya Intasteri (IDC). Tona Patel o tla tsebiša maloko ohle a Boto ya IDC mo matšatšing a mmalwa a a tlago.6.8 Bao ba thwetšwego mošomong ka Tirelong ya Setšhaba/ ba bangwe bao ba thwetšwego mošomong:a) Go thwalwa mošomong ga CEO wa Panka ya Naga, Morena TP Nchocho go thoma ka 1 Pherekgong 2015 ka konteraka ya mengwaga ye mehlano go fihla ka 31 Manthole 2019.b) Go thwalwa mošomong ga CEO wa Koporase Setšhaba ya Dipeeletšo, Ngaka Daniel Mmushi Matjila le semetseng, mengwaga ye mehlano go fihla ka 30 Dibatsela 2019.c) Go thwalwa gape mošomong ga Morena Murray Michell, Molaodi wa Sentha ya Bohlodi bja Matlotlo ka mengwaga ye mengwe ye mebedi, go tloga ka la 1 Pherekgong 2015 go fihla ka la 31 Manthole 2016.d) Katološo ya konteraka ya Molaodipharephare wa Kgoro ya Merero ya Selegae, Morena Mkuseli Apleni ka mengwaga ye mengwe ye mehlano, go tloga ka la 1 Moranang 2015 go fihla ka la 31 Hlakola 2020.e) Thwalo mošomong ya Mohlankedimogolo wa Tshepedišo wa Kgoro ya Tlhabollo ya Dinagamagae le Peakanyoleswa ya Naga Morena Marks Charles Thibela.f) Thwalo mošomong ya Mohlankedimogolo wa Matlotlo wa Kgoro ya Tlhabollo ya Dinagamagae le Peakanyoleswa ya Naga, Mohumagadi Rendani Sadiki.MafeleloKabinete e rata go lakaletša mang le mang maikhutšo a lethabo gomme re boe re na le mafolofolo ka 2015 mmogo re kgonthišiše gore re phethagatša mošomo wa mmušo. Mmogo, re tšwetša pele Afrika Borwa.Dipotšišo: Morena Donald LiphokoKgokagano: 082 901 0766"
Pego ya Kopano ya Kabinete ya la 18 Dibokwana 2015,19 Feb 2015,https://www.gov.za/speeches/statement-cabinet-meeting-held-18-february-2015-19-feb-2015-0000,https://www.gov.za/nso/speeches/statement-cabinet-meeting-held-18-february-2015-19-feb-2015-0000,"1. Phethagatšo ya mananeo a bohlokwa a Mmušo1.1. Kabinete e amogela Polelo ya Maemo a Setšhaba ka Mopresidente Jacob Zuma, yeo e filego maAfrika Borwa sebaka sa go kwa Leanotiro la mmušo. Mmušo o ipiletša go bakgathatema ka moka nageng ka bophara go Šoma Mmogo go leano la dintlha tše senyane ka nepo ya go hlohleletša kgolo le go hloma mešomo. Go netefatša gore maAfrika Borwa a kwešiša bokaone Leanotiro la mmušo, masolo a dikgokagano tša ka morago ga Polelo ya Maemo a Setšhaba a dirilwe go fa dintlha ka ga dipego tše di dirilwego ke Mopresidente. Tšona di akaretša dikopano le ba Ditaba ka Seboka sa Ditona tše di swerwego go thoma ka la 15 go fihla ka la 24 Dibokwana 2015.Godimo ga fao, Polelo ya Ditekanyetšo ya 2015/16 ye e rulagantšwego gore e tla dirwa ka la 25 Dibokwana 2015 e tla bolela kudu ka ga kabo ya methopo go mananeo a mehutahuta a mmušo ka ge go gateletšwe ke Mopresidente.Kabinete e kgalema maitshwaro a go hloka taolo le ao a sa sepelelanego le melawana ya palamente ka Maloko a mangwe a Palamente ka nakong ya Pulo ya Palamenete.Go a swabiša ge baemedi ba ba kgethilwego ke setšhaba ba kgethile go se hlomphe maitapišo le bohlaki bjo go itemogetšwego bjona go fihlelela temokrasi ya rena ye e hweditšwego gaboima.1.2 Kabinete e sedimošitšwe ka ga kgatelopele ye e dirilwego ka lesolong la Operation Phakisa la mabapi le ekonomi ya ka lewatleng. Kgato ya thomišo goba ya peakanyo e dirilwe ka Durban ka Mosegamanye le Phato 2014 gomme se sa feletša ka go tšweletšwa ga ‘maano a ka kakaretšo’ a dintlha ka botlalo ka nepo ya go godiša ekonomi ya lewatleng. Lesolong le bjale le tsene kgatong ya go le phethagatša, ye e akaretšago go hlokomedišiša le protšeke ye e laolago phethagatšo yeo. Makala a phethagatšo a hlomilwe gomme mekgwa ya tlhokomedišišo le ya kgodišo a tsentšwe tirišong.Tshedimošo ka boripana le yona e filwe ka lesolong la bobedi la Operation Phakisa leo le bego le etilwe pele ke Kgoro ya Maphelo, leo le bego le lebeletše kudu Temogo ya Dikliniki le go di Hlokomela gomme lona le sa tšwetšwa pele gomme le tsebagaditšwe semmušo ke Mopresidente ka la 18 Dibatsela 2014.1.3 Kabinete e dumeletše Leano la Bosetšhaba la Tlhako ya Maphelo le Ditokelo mabapi le tša Thobalano le Pelego ka ba Mahlalagading. Leano le le lebeletše kudu go kgatelopele le tšwetšo pele ya dipoelo tša maphelo mo e lego gore maphelo a tša thobalano le a pelego a bafsa ke selo se bohlokwa. Leano le le tla tšwela pele go netefatša gore go ba le kgokaganyo ye e kaonafetšego, tirišano le go sepelelana le lenaneo la mmušo, setšhaba sa badudi le badirišani ba tlhabollo bao ba šetšego ba šoma ka lefapheng la maphelo a tša thobalano le a pelego a ba mahlalagading. Komiti ye e bopilwego ke Ditona tša Dikgoro ya Melaotshepetšo ka ga bogolo bja Setšhaba e tla hlokomela phethagatšo, tlhokomedišišo le tshekatsheko ya Leano le.1.4 Kabinete e dumeletše go phatlalatšwa sethalwa sa Molaotshepetšo wa Kgolo ya Bana ba Mengwaga ya ka Fasana ka gare ga Kuranta ya Mmušo. Se se bopa karolo ya Leanotiro leo le Kopantšwego la Afrika Borwa mabapi le Kgolo ya Bana ba Mengwaga ya ka Fasana – go ya pele mengwageng ya 2013-2016, leo le amogetšwego ke Kabinete ka la 18 Lewedi 2013. Molaotshepetšo wo o fa tlhako ka ga maikarabelo a mmušo go fa dintlha ka botlalo mabapi le ditirelo tša Kgolo ya Bana ba Mengwaga ya ka Fasana tše di tlago hwetšwa ke mang le mang ka palo le tekano ye e lekanego gore bana ka moka ba hwetše sebaka se se lekanego sa go di fihlelela.Molaotshepetšo wo o tsebagatša gape ditirelo tše mmalwa tše diswa ka nepo ya go tlatša dikgoba tše di bonwego ka go mehutahuta ya ditirelo tšeo di hwetšagalago mo lebakeng le kudukudu mo matšatšing a 1 000 a bophelo bja ngwana.Kabinete e dumeletše gape go hlongwa ga Komiti ya Ditona tša Dikgoro (IMC), yeo e tlago netefatša gore go ba le mokgwa wa tirišano le wo o kgokagantšwego. Modulasetulo wa yona e tla ba Tona ya Tlhabollo ya Leago.1.5 Kabinete e dumeletše go lokollwa ga sethalwa sa pego ya Mathomo ya Nakwana ya Naga ka ga Kwano ya Mokgatlo wa Dinagakopano (UN) mabapi le Ditokelo tša Batho ba ba nago le Bogole, gore se tle se swayeswaiwe ke setšhaba mo lebakeng la matšatši a 20. Pego ye e akaretša lebaka la nako ya go thoma ka Moranang 2012- Hlakola 2013.1.6 Kabinete e dumetše gore Afrika Borwa e kgathe tema ka tiragalong ya Ngwaga ya Mmepe wa Boditšhabatšhaba ka 2015 le 2016 ka go rulaganya ditiragalo tša maemong a bosetšhaba ka nepo ya go oketša maemo a temogo ya mebepe le tsebo ya mebepe ka Afrika Borwa. Mebepe e thuša gore re kwešiše mathata le dikgonagalo, tša go swana le kabo ya dintlo, go tšwetša pele methopo ya setšhaba, go laola dikotsi le go nolofatša mananeokgoparara a dinamelwa ka kakaretšo e sa le nako. Go kwešiša tshedimošo ka ga sekgoba sa naga go thuša go beakanya le go tšea sephetho ka ga go hlabolla Afrika Borwa.2. Diphetho tše bohlokwa tša Kabinete2.1 Kabinete e dumeletše Taelo ka ga phethagatšo ya diteko tša bokgoni tša maloko a Godingwana a Taolo ya Ditirelo (SMS), ye e filwego go latela Kgaolo ya 4 Karolo ya II (d) le Kgaolo ya 4, Karolo ya VI ya Melawana ya Ditirelo tša Setšhaba, ya 2001.Taelo ye e fetošitšwego e tšwetša pele go tseba ka boikemo mathata a tlhabollo ya Maloko a SMS, e tsebagatša tšhomišo ya ditiro tša sethekniki le go fa tlhahlo ka ga ka fao dikgoro di ka šomišago dipoelo tša teko ya bokgoni ka tirišano le ditshepedišo tše dingwe ka moka tša go thwala batho mešomong le go ba kgetha.2.2 Kabinete e dumeletše go swarwa ga Kopano ya Bosetšhaba ya Beke ya Nepišo go thoma ka la 7 go fihla ka la 12 Moranang 2015 ka fase ga morero wa “Mmogo re tšwetša pele Afrika Borwa”.Beke ye e tla bonwa ka go etelwa ga malapa go yo ngwala pego ka ga seemo sa malapa; go sepelasepela goba diketelo tša protšeke; dingangišano tša bakgathatema; go rerišana le setšhaba; gammogo le go rerišana le ba kgašo ya kgwebo le ba kgašo ya setšhaba. Se se fa balaodi sebaka sa go boledišana thwii le maAfrika Borwa, go kwa mathata a setšhaba ka bobona le go latišiša kgatelopele ya mananeo a mmušo.3 Melaokakanywa3.1 Kabinete e dumeletše go phatlalatšwa ga sethalwa sa Molaokakanywa wa Tšhireletšo, Tšwetšopele, Tlhabollo le Taolo ya Mekgwa ya Tsebo ya Setlogo ka gare ga Kuranta ya Mmušo gammogo le tshepedišo ya go rerišana le setšhaba. Maikemišetšomagolo a Molaokakanywa wo ke go nolofatša tšhireletšo ya Tsebo ya Setlogo le go bušetša sekeng le go lemoga tsebo ya Setlogo ye e amanago le go baya ditšhaba tša setlogo le tša tikologo ka Afrika Borwa. O nolofatša go phošolla ditokelo le dikholego tšeo ditšhaba tša setlogo le tša tikologong di ilego tša hlokišwa tšona.3.2 Kabinete e dumeletše go phatlalatšwa ga Molaokakanywaphethošwa wa Taolo ya Dithunya wa 2015 ka gare ga Kuranta ya Mmušo gore o swayeswaiwe ke setšhaba. Molaokakanywa wo o fetoša Molao wa Taolo wa Dithunya wa 2000 ebile o araba Nepo ya Leanotlhabollo la Bosetšhaba ka go nyaka go kaonafatša tlhako ya melawana ye e ngwadilwego le melawana yeo e tlago laola dithunya. Taolo ya dithunya ke selo se bohlokwa sa mokgwa wa mmušo wa go lwantšha bosenyi.4 Maemo a Kabinete ka ga merero ye e lego ditabeng Seemong sa Bjale4.1 Kabinete e ipiletša go ditšhaba le go mekgatlo ye e ipopilego go šomišana le mmušo, ka fase ga boetapele bja Kantoro ya Tona ya Kgoro ya Pušo ya Tirišano le Merero ya Setšo, go netefatša gore mathata a ka Malamulele ka Limpopo a a rarollwa. Kabinete e kgalema go šitišwa ga go tsenwa ga dikolo ka dihlopha tše itšego bjalo ka mokgwa wa go hlagiša dingongorego. Se se utsweditše bana tokelo ya bona ya thuto gomme sa ganetša ba bangwe go ingwadišetša ditlhahlobo tša tlaleletšo tša Kreiti ya bona ya 12. Go hlongwa ga masepala ka Malamulele go swanetše go ba ka fase ga ditlhagišo tša molao ka ge go beilwe ke Lekgotla la Karoganyo ya Mellwane ya Mebasepala.4.2 Kabinete e kgalema go hlaselwa ga batšwantle ka ge se e le tiro ya bosenyi gomme e a bušeletša gore ditheo tša phethagatšo ya molao di ka se dikadike go tšea sephetho kgahlanong le bao ba hwetšwago ba hlohleletša dikgaruru tšeo. Ga go na go hlaka ga mabapi le maemo a ekonomi le go se kgotsofale fao go ka bonwago bjalo ka lebaka leo le kwagalago la go dira tiro ya bosenyi yeo e amanago le ditlhaselo tše. Afrika Borwa ke ye nngwe ya dinaga tše di saenetšego Kwano ya Geneva ka ga Bafaladi ebile e ikgafile go šireletša batšwantle ba dinaga tše dingwe ka moka ka mo nageng. Bjalo ka ye nngwe ya dinaga tše di saenetšego Kwano ye, bjalo ka naga ye e tšwetšago pele ditokelo tša botho, re tla šireletša ditokelo tša motheo tša motho yo mongwe le yo mongwe ka gare ga naga ya rena, go akaretšwa batšwantle.4.3 Kabinete e dumeletše go alwa ga Kwano ya go Hloma ga Sekhwama sa Mašeleng a BRICS le Tumelelano ka ga Pankatlhabollo ye Mpsha. Sekhwama sa Mašeleng sa BRICS se a hlongwa go arabela kgatelelo ya ditefo ya lebaka le lekopana. Godimo ga fao, se tla šoma bjalo ka kgato ya temošo ya go thuša dinaga tša Britain, Russia, India, China le Afrika Borwa (BRICS) go thibela dikgatelelo tša lebaka le lekopana ga go rekišwa ga dikgwebo, go aba thekgo go bohle le go maatlafatša poelo ya polokego ya ditšhelete lefaseng ka bophara.4.4 Kabinete e lemoga go gafela ga Modulasetulo wa karolo ya Afrika Borwa wa Lekgotla la Dikgwebo la BRICS go tloga go Morena Patrice Motsepe go ya go Morena Brian Molefe. Morena Motsepe e bile modulasetulo yo a hlomilwego semmušo wa dikarolo ka bobedi karolo ya Afrika Borwa le ya Lekgotla la Kgwebo la BRICS ka botlalo. Ka nakong ya ge e be e sa le modulasetulo, Morena Motsepe o ile a atlega go hloma sehlongwa se se bohlokwa bjalo ka karolo ye bohlokwa ya sebopego sa BRICS gomme a šoma bjalo ka modulasetulo ka bokgoni bjo bogolo. Kabinete e leboga Morena Motsepe ka tirelo ya gagwe gomme e rata go lakaletša Morena Molefe mahlatse ge a thoma ka mošomo wo o bohlokwa.4.5 Kabinete e reta sehlopha sa Khrikhete sa Bosetšhaba ka ga thaloko ya bona ka Phadišanong ya Sebjana sa Lefase ya Khrikhete gomme e ba lakaletša mahlatse ge naga ka moka e ba thekga ka phadišanong ye e tšwelago pele ka Australia le ka New Zealand.4.6 Kabinete e lebogiša seraloki sa folute Wouter Kellerman yo a thopilego Sefoka sa Grammy sa alepamo ye kaonekaone ya mehleng yeno. Morena Kellerman o gatišitše koša ya Winds of Samsara a na le mohlami wa Indian Ricky Kej, gomme se se ba thopetše sefoka se ka ga tirišano ya bona.4.7 Kabinete e tšweletša ditebogo tša yona go bašomiši ba mohlagase ka moka ge ba arabetše boipiletšo bja go fokotša tšhomišo ya mohlagase. Tshepedišo ya go rarolla mathata a mohlagase e hwetša šedi ya godimodimo ye e tlago pele. Phapoši ya Maano ye e hlomilwego ke Kabinete ka Manthole 2014 ye e etilwego pele ke Motlatšamopresidente Cyril Ramaphosa e a šoma go dira gore phethagatšo ya leano la dintlha tše hlano e dirwe ka lebelo go dira gore seemo sa bjale se fetoge.4.8 Kabinete e ba le Mopresidente Zuma ge a lebiša mahloko a gagwe go ba lapa le bagwera ba mongwadi wa dipuku tša Seafrikantshe yo a tumilego Moprofesara André P. Brink. O tla gopolwa bjalo ka yo mongwe wa bangwadi ba bohlokwa ba Seafrikantshe yo a šomišitšego talente ya gagwe ya bongwadi go bolela kgahlanong le mmušo wa kgethologanyo.5 Ditiragalo tše di tlago5.1 Kabinete e bušeletša boipiletšo bja Mopresidente Jacob Zuma bja gore mekgatlo ya dipolotiki ka moka ka Lesotho e itshware ka tsela yeo e lego gore e dira gore seemo se lokele go swarwa ga dikgetho tše di nago le khutšo, tša go hloka sephiri, tša seriti, le tše di lokologilego tša go hloka mathata, go realo e le go laetša thato ya batho.Kabinete e tšweletša gape boitshepo bja yona ka mošomong wa go nolofatša Lesolo la Tekodišišo la Dinagatlhabologo tša Borwa bja Afrika (SADC) la ka Lesotho ka fase ga boetapele bja Motlatšamopresidente Ramaphosa. Bjalo ka karolo ya diphetho tša Dihlogo tša Dinaga tša SADC Troika le Mmušo, Afrika Borwa e tla raloka karolo ya yona ka go eta pele le go bopa karolo ya Lesolo la Tekodišišo ya Dikgetho la SADC ka Nageng ya Lesotho, ka dikgethong tše di rulagantšwego gore di tla swarwa ka la 28 Dibokwana 2015.5.2 Molaedimogolo wa Lebotho la Bosetšhaba la Mašole a Afrika Borwa, Mopresidente Jacob Zuma e tla ba yena a nnoši yo a tlogo sepedišago modiro ka Moletlong wa Letšatši la Mabotho ao a Itlhamilego ka fase ga morero wa “Lebotho la tšhireletšo la sephrofešene leo le nago le bokgoni go batho ba Afrika Borwa” ka la 21 Dibokwana 2015, ka Potchefstroom, ka Profenseng ya Leboa Bodikela. Letšatši la Mabotho ao a Itlhamilego le ketekwa ngwaga ka ngwaga ka go hlompha banna le basadi bao ba aperego yunifomo ya mašole bao ba šomelago setšhaba ka nageng le ka dinageng tša ka ntle ba sa lebelele go itirela.5.3 Kabinete e hlohleletša bengmešomo ka moka bao ba obametšego Molao wa Tekatekano ya Bašomi (EE) go tsenela Difoka tša Tekatekano ya Bašomi tša 2015 pele ga letšatšikgwedi la go tswalelwa la 13 Hlakola 2015.Tiragalo ye ka ge monggae wa yona e le Khomišene ya Tekatekano ya Bašomi, e lemoga bengmešomo bao ba phethagaditšego mekgwa ye e netefatšago gore go ba le tekatekano ya bašomi le pharologano, mola ka go le lengwe e tloša ditiro ka moka tša kgethologanyo ye e sego ya loka.5.4 Tona ya Kgoro ya tša Boeti Derek Hanekom o tla fa polelo ya pulo ka kopanong ya Meetings Africa ye e tlogo swarelwa ka Sandton Convention Centre go thoma ka la 23 go fihla ka la 25 Dibokwana 2015 ka fase ga morero wa: “Re tšwetša pele Afrika re le Mmogo”. Ye ke pontšho ya kgwebišano ye kgolo ya Biro ya Kgothekgothe ya Bosetšhaba ya Afrika Borwa, ye e kopanyago babontšhi ba ditšweletšwa le badirelwa bao ba ka bago ba boditšhabatšhaba.5.5 Kabinete e dumeletše go swarwa ga Foramo ya mabapi le Ekonomi ya Lefase (WEF) – ka Afrika, ka Afrika Borwa ka Cape Town International Convention Centre (CTCC) go thoma ka la 3 go fihla ka la 5 Phupu 2015. Morero wa yona e tla ba “Nakong ye e fetilego le Mo lebakeng le: Re gopola leswa ka bokamoso bja Afrika”. WEF-Africa ke foramo ya mabapi le ekonomi ye e fago dikgwebo tša ka nageng le tša ka seleteng le babeeletši bao ba nago le kgahlego sebaka ka seleteng go neelana le go utolla tirišano ye e kgonagalago le mebušo.Kopano ya WEF-Africa e tla fa Afrika Borwa sebaka sa tlaleletšo sa go rerišana ka mafolofolo le go hlohleletša baetapele ba Afrika, dikgwebo tša boditšhabatšhaba le tša selete ka ga kgonagalo ya ditsenogare go kopanya selete le kgolo ye e maatlafaditšwego ka Afrika Borwa le ka seleteng.6 Bao ba thwetšwego mešomongKabinete e dumeletše go thwalwa ga batho bao ba latelago ge fela mangwalo a bona a dithuto le tumelelo ya maleba e tiišeditšwe:6.1 Go katološwa ga konteraka ya mengwaga ye meraro ya Ngaka Mphathi Philemon Mjwara bjalo ka Molaodipharephare: Kgoro ya Mahlale le Theknolotši.6.2 Morena Pule Godfrey Selepe bjalo ka Molaodipharephare wa Kgoro ya Dinamelwa.6.3 Motseta Nonceba Nancy Losi-Tutu bjalo ka Motlatšamolaodipharephare: Ditshepedišo tša DIRCO6.4 Lekgotla la Melawana ya Pego ka ga Ditšhelete:a) Morena Suresh Kana (Modulasetulo , o thwetšwe gape);b) Mohumagadi Christine Ramon (o thwetšwe gape);c) Morena Johan Brink (o thwetšwe gape);d) Morena Garth Coppin (o thwetšwe gape);e) Morena Bruce Mackenzie (o thwetšwe gape);f) Morena Khaya Dludla (o thwetšwe gape);g) Morena Dumisani Manana (o thwetšwe gape);h) Mohumagadi Dawn Earp (o thwetšwe gape);i) Mohumagadi Naidene Ford-Hoon (o thwetšwe gape);j) Mohumagadi Kim Bromfield (o thwetšwe gape);k) Moatbokheiti Rory Wayne Voller;l) Mohumagadi Matshepo Faith More;m) Mohumagadi Anuradha Sing; andn) Mohumagadi Tania Wimberley.6.5 Morena Coceko Bambihlelo Johan Pakade bjalo ka Mohlankedimogolophethiši wa Thraste ya Tlhabollo ye e Ikemego.Dipotšišo: Seboleledi sa Kabinete sa Motšwaoswere Phumla Williams go 083 501 0139"
Pego ya Kopano ya Kabinete ya la nne Hlakola 2015,5 Mar 2015,https://www.gov.za/speeches/statement-cabinet-meeting-4-march-2015-5-mar-2015-0000,https://www.gov.za/nso/speeches/pego-ya-kopano-ya-kabinete-ya-la-nne-hlakola-2015-5-mar-2015-0000,"1. Phethagatšo ya Mananeo a Bohlokwa a Mmušo1.1. Kabinete e amogetše Ditekanyetšo tša Bosetšhaba tša 2015 tšeo di tlago hlohleletša phethagatšo ya leano la dintlha tše senyane tšeo di hlagišitšwego ke Mopresidente ge a efa Polelo ya gagwe ya Maemo a Naga. Ditekanyetšo tše di fa bonnete, seemo se sekaone le taolo ya ditšhelete ye e lebeletšego bokamoso ye e hlokagalago go sepetša ekonomi ya Afrika Borwa ka mo maemong a boima a ekonomi.            Kabinete e bušeletša gore magato a metšhelo ao a tsebagaditšwego ka Ditekanyetšong tša Bosetšhaba tša 2015 a a hlokagala go thekga seemo sa ditšhelete mo ngwageng wo re o lebilego. MaAfrika Borwa a hlohleletšwa go šoma mmogo le mmušo go lwantšha maemo a bjale a ekonomi ka nepo ya go hlohleletša kgolo ya ekonomi go ya pele.1.2 Kabinete e reta mošomo o mobotse wo o dirilwego ke Motlatšamopresidente Cyril Ramaphosa ge a nolofaditše go swarwa ga dikgetho tše di lokologilego le tša go hloka mathata ka nageng ya Lesotho ka mošomong wa gagwe bjalo ka Mosepediši wa Setšhaba sa Dinaga tše di Hlabologago tša Borwa bja Afrika (SADC). Kabinete e reta gape Lekgotla la Keletšo ka ga Dikgetho (EAC) la SADC, Khomišene ya Dikgetho ya Lesotho (LEC), Mabotho a Tšhireletšo le batho ba Lesotho ge ba sware dikgetho tša khutšo, tše di lokologilego tša go hloka mathata.  Afrika Borwa e tla Šoma le mmušo wo moswa wo o sa tšwago go kgethwa wa Lesotho go hlabolla ekonomi ya dinaga tše tše pedi, ya Selete sa Borwa bja Afrika le ya Khonthinente ka bophara. 1.3 Kabinete e amogetše le go dumelela go kgatha tema ga Afrika Borwa ka go swara Letšatši la Lefase la Diphedi tša Šokeng ka la 03 Hlakola 2015. Ka fase ga boetapele bja Tona Molewa Afrika Borwa e tšwela pele go tsenya tirišong mananeo ao a šireletšago tikologo ya ka nageng le a ntwa kgahlanong le go tsoma ka ntle ga  tumelelo. Se bohlokwa magareng ga tše ke go bea bahlapetši ba Green Scorpions ka Boemafofaneng bja Boditšhabatšhaba bja O.R. Tambo. Se ke go netefatša gore batho ba obamela Melawana ya mabapi le Mehuta ya Diphedi tše di Lego Kotsing goba tše di Šireleditšwego, Melawana ya Khonferentshe ya Mekgatlo ya Kwano ka ga Kgwebišano ya Boditšhabatšhaba ka Mehuteng ye e lego Kotsing ya Diphoofolo le Dimela tša Lešoka (CITES), Tekolo ya Diphedi tše di fapafapanego, Melawana ya Kabelano ya Phihlelelo le Kholego le Melawana ya mabapi le Mehuta ya Diphedi tše e sego tša Setlogo le tšeo di Tsenatsenago lefelong.     Afrika Borwa le yona e ralokile tema ye bohlokwa ka go rerišana le Interpol, kudukudu go Lekgotla la Keletšo ya Komiti ya mabapi le Go obamela Melawana ya Tikologo le Phethagatšo ya yona, le ka dihlopheng tše tharo tša Interpol tša go šoma ka bosenyi e lego Sehlopha sa Go šoma ka tša Bosenyi  go Diphedi tša Šokeng, Sehlopha sa Go šoma ka Bosenyi bja Borei bja dihlapi le Sehlopha sa Go šoma ka Bosenyi bja Tšhilafatšo ya Tikologo.1.4 Kabinete e lemogile gore Durban e tsenetše phenkgišano ya go swara Dipapadi tša Dinaga tša Commonwealth tša ngwaga wa 2022, yeo e tsebagaditšwego semmušo ka London ka la 02 Hlakola 2015. Go swarwa ga dipapadi tše go ka hloma mešomo ye e ka bago ye 11 650 le go thuša ekonomi ya naga ye ka R20 pilione ye e akantšwego. Mašaledi a mangwe a dipapadi tše e tla ba lenaneo leo le kopantšwego la dinamelwa tša bohle ka Durban leo dipeakanyo tša lona di šetšego di dumeletšwe.2. Diphetho tše Bohlokwa tša Kabinete2.1. Kabinete e dumeletše Molawanaphetošwa wa go Hudugela go Kgašo ya Titšithale ka go akaretša lenaneo la taolo ka go Lepokisana leo le Bewago Godimo ga Thelebišene la Set Top Box (STB), leo le tlago hlalošwa gabotse nakong ya ge molawana woo o phatlalatšwa.  Mmušo o tla aba STB mahala go beng ba dithelebišene bao ba hlokago ba go feta ba dimilione tše 5.  Go tla fiwa pele malapa ao a lego ka seleteng sa mafelo a mellwane ya ka nageng. Tona ya Dikgokagano o tla tsebiša ka ga letšatšikgwedi la go gotetšwa ga phetogelo ya go ya go siknale ya titšithale le la go tima ga siknale ya Manakana mo nakong ye e sa fetšego pelo.2.2 Kabinete e amogetše Tlhako ya Togamaano ya mengwaga ye mehlano la Molawana wa tša Temo, Kagodithokgwa le Boreahlapi le Leano tiro la tša Temo. Tlhako ye e bea ditlhohlo tše bohlokwa tšeo mafapha a mararo a lebanego le tšona le go šišinya ditsenogare ka mafapheng a mane e le go, Tekatekano le phetošo; kgolo ya go lekalekana le phadišano, go ba maleba tikologong le pušo.  Togamaano le leanotiro di tla mpshafatšwa ngwaga o mongwe le o mongwe. Kabo ya naga ke le lengwe la mananeo a mmušo ao a tšweditšego pele tekatekano, eupša go fihla mo lebakeng le ka ntle le go fihlelela phetošo kudu.  Le ge e le gore lenaneo la kagoleswa le tlhabollo le beile gore maikemišetšomagolo a kabo ya naga e bile go fetoša sebopego sa Temo ya Afrika Borwa, le nyaka gape go thekga mafapha ao ka nepo ya go godiša ekonomi le go hloma mešomo.2.3 Kabinete e dumeletše go swarwa ga Khonkrese ya bo 40 ya Dipetlele tša Lefase ya Mokgatlo wa Boditšhabatšhaba wa Dipetlele ye e tlogo swarwa ka Durban go ya mafelelong a 2016. Mokgatlo wa Boditšhabatšhaba wa Dipetlele ke mokgatlo wa lefaseng ka bophara wo o ikemego, wa go se dire letseno, wo e sego wa mmušo wa dipetlele le mekgatlo ya tlhokomelo ya maphelo. Khonkrese ye ya ngwaga ka ngwaga e fa bašomi ba tša maphelo sebaka sa go abelana mekgwa ye mekaone ya go dira mošomo/ ditsela tše kaone tša go kaonafatša dipoelo tša tlhokomelo ya maphelo.2.4 Kabinete e ipiletša go batswadi go kgatha tema ka mafolofolo ka go dikgetho tša 2015 tša Makgotlataolo a Dikolo (SGB) tše di tlogo swarelwa ka dikolong ka moka tša setšhaba go thoma ka la 6 go fihla ka la 28 Hlakola 2015. Di-SGB di na le seabe ka tlhabollong ya maikutlo a maatla a gore setšhaba se ikwe e le beng ba dikolo tša rena. Go šoma ga dikolo ka kakaretšo go akaretšwa diphihlelelo dithutong go fela go kaonafalo ge batswadi ba kgatha tema ka mafolofolo le ge ba na le kgahlego ka mererong ya sekolo. Balaodi ba dikolo bao ba fetago 250 000 ba a kgethwa mengwaga ye mengwe le ye mengwe ye meraro go šoma ka dikolong tša rena tša setšhaba gomme ba kopanywa ke maikemišetšo ao a swanago a go dira gore thuto e be taba ya makgonthe ya setšhaba.3. Melaokakanywa3.1. Kabinete e dumeletše go romelwa ga Melaokakanywa ye mebedi, bobedi e fetoša Molao wa Bana, wa 2005 (Molao wa bo 38 wa 2005) ka ge o fetošitšwe ke Molao wa bo 41 wa 2007, ka Palamenteng. Diphetošo tše di arabela dikahlolo tša kgorotsheko, tšeo di bonego gore dikarolo tše dingwe tša Molao ga di sepelelane le molaotheo.Molaokakanywaphetošwa wa Bana, wa 2015 (karolo ya 75 ya Molaokakanywa) – Diphetošo di bolela ka ga tlhalošo ya “molato wa tša thobalano” gomme tša o amantšha le Molaophetošwa wa Molao wa Bosenyi (melato ya thobalano le merero ya go amana le yona) wa bo 32 wa 2007. Diphetošo tše gape di šoma mabapi le go dumelela basenyi ba melato ye e amanago le bana go dira ditlhagišo pele ga ge maina a bona a ka tsenywa ka gare ga Retšistara ya Tšhireletšo ya Bosetšhaba. Diphetošo tše di šišinywago gape di hlaloša gabotse nyakego ya go bea ngwana ka fase ga tlhokomelo ya kgodišo ebile di fana ka magoro a tlaleletšo a bana bao ba ka godišwago ke batswadi bao e sego ba madi.Molaokakanywaphetošwa wa Bobedi wa Bana, wa 2015 (karolo ya 76 ya Molaokakanywa) – o ikemišeditše go netefatša gore bana ka moka ba ipshina ka ditirelo le dikholego tše di ikemišeditšego go nolofatša phihlelelo ya tlhokomelo ya tša leago le polokego le go hloma lenaneo leo le šomago gabotse la tlhokomelo ya bobotlana setšhabeng. O ikemišeditše gape go aba tikologo ye e bolokegilego le ya tšhireletšo mabapi le go romela bana bao ba hweditšwego ba hloka tlhokomelo le tšhireletšo mafelong a makaone a tlhokomelo.4. Maemo a Kabinete ka ga Merero ye e lego Ditabeng ka Seemong sa Bjale4.1. Kabinete e kgalema ka mantšu a bogale go šwahla ga dingwalwa tšeo di ka beago tšhireletšego ya naga mathateng. Le ge e le gore ke setlwaedi sa boditšhabatšhaba gore dinaga di fane ka merero ya bohlodi, gareng ga tše dingwe, merero ye e putlaganyago dinaga ya mabapi le dibaka tša ekonomi le merero ya tšhireletšo, go šwahliša ka maikemišetšo ga dingwalwa tše di bolelago ka mešomo ya Lekala la Tšhireletšo ya Mmušo ga go molaong.Kabinete e amogela dinyakišišo ka botlalo tše di dirwago ke Lekala la Tšhireletšo ya Mmušo mabapi le taba ye gomme e netefaletša leswa maAfrika Borwa gore Lekala la Tšhireletšo ya Mmušo le tla tšwela pele go lebelela kudu mošomo wa sona wa go šireletša le go boloka seriti sa naga, sa badudi ba yona le mananeokgoparara a yona.Kabinete e bušeletša molaetša wo o filwego ke Tona ya Lekala la Tšhireletšo ya Mmušo, Tona David Mahlobo, wa gore maitshwaro a mohuta woo a nyatša go šoma gabotse ga mošomo wa go šireletša naga le mellwane ya yona.4.2. Kabinete e amogela tsebišo ye e dirilwego ke Eskom ya gore Yuniti ya bo 6 ya Seteše sa Mohlagase sa Medupi e tšweleditše mohlagase wa yona wa mathomo mo bekeng ye, se sa dira gore e be ya mathomo go tše tshela tša diyuniti tša yona go ka thoma go šoma.  Go thoma go šoma ga yuniti ke tshepedišo yeo ka yona tšenereitha e kgokaganywang ka se mohlagase go kabo ya mohlagase ya bosetšhaba. Le ge e tšwela pele go šoma go oketša kabo ya mohlagase ka kabong ya mohlagase ya bosetšhaba, kabinete e ipiletša go setšhaba go tšwela pele go obamela magato a go seketša mohlagase. Ditšhaba di hlohleletšwa go šomiša mohlagse ka go o seketša, ge re tšwela pele go tsebagatša methopo ye mengwe ya go fehla mohlagase.4.3 Kabinete e reta bogale, boikgafo, maikemišetšo le go šoma ka maatla ga banna le basadi bao ba šomago ka ntle le go fela maatla go boloka maphelo le go thibela tshenyo ya dithoto, ya diruiwa le ya tikologo ya rena ya tlhago ye bohlokwa tšeo di sentšwego ke mello ya dihlaga ka Motsekapa.Kabinete e lebiša ditebogo tša yona go ditšhaba tšeo ka moya wa Botho, di šomilego mmogo le mmušo go hloma mafelo a tlhokomelo ya batho ka bontši go fa bao ba tšwelego dintlong tša bona ka lebaka la mello madulo. Moya wa boithaopo wo o laeditšwego ke batho bao ba thušago batšwasehlabelo ba mello ke o mogolo ebile o a hlohleletša.  4.4 Kabinete e tšwela pele go hlobaetšwa ke go hlaselwa ga batšwantle ebile e eletša gore ditheo tša phethagatšo ya molao di tla tšwela pele go ba gona ka bontši ka mafelong ao a amegago, le gore bao ba dirago bosenyi bjo ba tla lebana le bogale bja molao ka botlalo.  Dikgaruru kgahlanong le batšwantle di rarollwa gabotse ka go tšeelwa diphetho ke makala a Mmušo a mehutahuta.4.5 Kabinete e lebogiša Sehlopha sa Kgwele ya Maoto sa Bosetšhaba sa Afrika Borwa sa ba Mengwaga ya ka Fase ga ye 17 (U17), Amajimbos, ge se dirile gore naga e ikgantšhe ka go fihlelela maswanedi a go tsenela makgaolakgang a Dipapadi tša Sebjana sa Afrika sa Kgwele ya maoto tša 2015 sa U17 ka Niamey, ka Niger.  Papadi ya bona ye e kgahlišago kudu ka Phadišanong ya Bonkgwete ya Bafsa ya Afrika e ba file maswanedi a go tsenela Phadišano ya Sebjana sa Lefase sa FIFA U17 ka Chile moragonyana mo ngwageng wo.4.6 Kabinete e bile mahlokong ka go hlokofala ga seopedi sa kgale sa go tuma sa Afrika Borwa Zayn Adam, e lego seopedi seo se tumilego kudu sa go hlabeletša sa seminare ya bo70 ya sehlopha sa Pacific Express yo mošomo wa gagwe wa go opela o tšerego mengwaga ye 50. O be a tsebega kudu go histori ya mmino wa ka Motsekapa.4.7 Kabinete e thabišwa ke gore, ka ge e le mmušo wo o tlogago o kgathala ka nnete, kgato ya mafelelo ya go bušetša mašaledi a ditopo tša maAfrika Borwa ao a hlokofetšego ge ntlo ya baeti e phuhlama ye e lego ya Synagogue Church of All Nation (SCOAN) ka Lagos e phethilwe. Dithapelo tša rena di lebišwa go ba malapa bao ba lahlegetšwego ke bao ba ba ratago le go bao ba gobetšego ka masetlapelong ao.5 Ditiragalo tše di tlago5.1 Mopesidente Jacob Zuma o tla fa polelo ka pulong ya Ntlo ya Bosetšhaba ya Baetapele ba Setšo ka Palamenteng, Motsekapa ka la 05 Hlakola 2015 (lehono).  Kamano magareng ga mmušo le baetapele ba setšo e bohlokwa go netefatša gore re aga ditšhaba tša dinagamagaeng tše di nago le mafolofolo, tše di lekalekanago le tše di tšwelago pele go ya go ile.5.2 Kabinete e amogela go bušwa ga mašaledi a ditopo tša bagale ba ntwa ya tokologo JB Marks le Moses Kotane ka Afrika Borwa go tšwa ka Russia fao ba ilego ba bolokwa gona mengwaga ye 42 ye e fetilego. Baetapele ba ba go se ikhole, bao ba bego ba bonwa bjalo ka botate ka dintwa tša go lwela tokologo ebile ba hlohleleditše bagale ba ntwa ya tokologo ba go swana le Nelson Mandela, Oliver Tambo le Walter Sisulu, ba tla hwetša dipoloko tše di kgethegilego tša semmušo. Mopresidente Jacob Zuma o laetše gore Folaga ya Setšhaba e fofišwe magareng go thoma ka la 09 Hlakola go fihla ka bošegong bja la 22 Hlakola 2015.  Moses Kotane o tla bolokwa leswa ka Pella, ka profenseng ya Leboa Bodikela ka la 14 Hlakola 2015 gomme JB Marks yena o tla bolokwa ka Ventersdorp, ka profenseng ya Leboa Bodikela ka la 22 Hlakola 2015. Go boa ga bona ke karolo ya boikgafo bja mmušo bja go buša mašaledi a ditopo a bagale ka moka ba ntwa ya tokologo bao ba hlokofetšego dinageng tša ka ntle. Ngwageng wo o fetilego mogaši wa ditaba yo a tumilego yo a bego a le kgahlanong le kgethologanyo Nat Nakasa o bušeditšwe ka mo nageng ka katlego go tšwa ka New York gore a tle a bolokwe leswa ka Lefelong la go Bolekela Bagale ka Chesterville, Durban.5.3 Kabinete e amogela lesolo le legolo la kakaretšo la tekodišišo le go dira diteko tša bolwetši bja mafahla (TB) leo le tlogo tsebišwa semmušo ke Motlatšamopresidente Cyril Ramaphosa ka la 24 Hlakola 2015 e lego Letšatši la Lefase la TB, ka Masepaleng wa Selete wa Ngaka Kenneth Kaunda ka Profenseng ya Leboa Bodikela – ka fase ga moreo wa “Go fediša leuba la Afrika Borwa la TB: Re akgofiša phetolo ya rena ka Ditšhabeng tše Bohlokwa”. Lesolo le la bophelo bjo botelele le tla hlohleletša maAfrika Borwa ka moka kudukudu bao ba dulago ka metseng ye go nago le meepo, bagolegwa ka mafelong a kgolego le ka mafelong a kgodišo ya bana ba mengwaga ya ka fasana gore ba lekodišišwe le go dirwa diteko tša TB. Mo mengwageng ye e fetilego ye mehlano go dirilwe maitapišo a magolo go maatlafatša maano a mmušo a taolo ya TB gomme gwa dirwa ditekodišišo tše di oketšegilego le diteko kudukudu ka lesolo la Keletšo le Diteko tša HIV gomme go dira diteko go thušitšwe ka go tsebagatšwa ga diteko tša phekolo tša kgafetšakgafetša tša TB le tša TB ya go palelwa ke go alafša ke diokobatši.5.4 Kabinete e reta boikgafo le maikemišetšo a barutiši ba rena, bao ka ntle le bona re ka bego re se ra kgona go fihlelela bontši bja dinepo tša rena tša bosetšhaba. Ditšhišinyo tša maina tša Difoka tša Barutiši tša Bosetšhaba di lemoga seabe seo se kgahlišago kudu seo barutiši ba se dirilego ka go hlabolleng ga naga ya rena; kabo ya Difoka tše e tla swarwa ka la 7 Hlakola 2015 ka Gallagher Estate, Midrand. Kgoro ya Thuto ya Motheo ke monggae wa moletlo wo wa ngwaga ka ngwaga go reta barutiši ba diphrofešenale bao ba ikgafilego, ba go šoma ka maikemišetšo, ba go šoma ka maatla.5.5 Tona ya Kgoro ya Meetse le Kelelatšhila Nomvula Mokonyane o tla tsebagatša semmušo Beke ya Meetse ya Bosetšhaba ka KwaDukuza ye e hlasetšwego ke komelelo ka KwaZulu-Natal ka la 16 Hlakola 2015 ka fase ga morero wa: “Meetse Ga a Na Seo se ka a Emelago Legato”. Beke ye ya meetse ya bosetšhaba e tla fela ka go swarwa ga Letšatši la Meetse la Lefase ka la 22 Hlakola 2015. Lesolo le le tla ruta maAfrika Borwa ka ga boleng bja meetse le tlhokego ya taolo ya go ya go ile ya mothopo wo o hlokegago wo. Kabinete e gopotša maAfrika Borwa ka moka gore re dula ka nageng ye e hlakago meetse gomme e kgopela batho ka moka go seketša meetse ka go lokiša fao meetse a dutlago gona le go dira diphetošo go mekgwa ya go phela ka go hlokomela meetse.5.6 Lamorena la 8 Hlakola ke Letšatši la Basadi la Boditšhabatšhaba (IWD) e lego letšatši leo le šomišwago ngwaga ka ngwaga lefaseng ka bophara go gopola ka ga kgatelopele ye e dirilwego, boipiletšo bja phetogo le ditiro tša go keteka go se fele maatla le boikgafo bjo bo dirilwego ke basadi ba tlwaelo bao ba ralokilego tema ye bohlokwa kudu ka historing ya ditšhaba tša bona le ya dinaga tša bona. Kgoro ya Merero ya Basadi e tla eta pele moketeko wa bosetšhaba wa IWD ka Sekolong se se Phagamego sa Langa ka Motsekapa ka fase ga morero wa: “Ditokelo tša Basadi ke Ditokelo tša Botho: Mmogo re tšwetša pele Afrika Borwa ye e Hlokago Dikgaruru”. Morero wo o nyalelanywa le morero wa Mokgatlo wa Dinagakopano wa: “Tekatekanyo ya Basadi ke kgatelopele go bohle!” le Kwano ya Mokgatlo wa Selekane sa Afrika ya gore ngwaga wa 2015 o bonwe bjalo ka “Ngwaga wa Maatlafatšo le Tlhabollo ya Basadi go leba go Lenaneo la Afrika la 2063”.  Letšatši le le tla šomišwa go tsebagatša semmušo lenaneo la dingangišano tša Bosetšhaba le tša Diprofense leo le tlago thoma mo kgweding ye go fihla ka Phupu. Se se tla feletša ka go ngwalwa ga pego ka ga maemo a basadi yeo e tlago tsebagatšwa semmušo ke Mopresidente ka la Phato 9.5.7 Kabinete e ipiletša go ba kgašo ka Afrika Borwa go romela ditšhišinyo tša bona tša phadišano ya kabo ya Difoka tša Kgašo tša SADC tša 2015. Letšatši la go tswalela ke la 31 Hlakola 2015 gomme tshedimošo ka botlalo e hwetšagala wepsaeteng ya Kgoro ya Dikgokagano ya www.doc.gov.za. Kabo ye ya difoka e kgokaganya mafapha a semmušo a mebušo ya SADC, badudi, dirutegi, bašomi le kgašo. Di tšwetša pele kopanyo ya dilete le tirišano ka go hlohleletša bašomi ba tša kgašo ka dinageng tša maloko go gaša ka ga merero ye e amanago le selete se.  Phadišano ye e bopilwe gape ke Difoka tša Kgašo ya mabapi le Meetse tše di lemogago dikanagelo tše di tšwetšago pele Taolo ye e Kopantšwego ya Methopo ya Meetse ka seleteng sa SADC.6. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.6.1 Morena Mayihlome Tshwete bjalo ka Motlatšamolaodipharephare: Ditirelo tša Dikgokagano ka Kgorong ya Merero ya Selegae.6.2 Mohumagadi CM Mogotsi bjalo ka Motlatšamolaodipharephare ka Kgorong ya Bokgabo le Setšo6.3 Morena Vusimuzi Philemon Madonsela  Katološo ya Konteraka bjalo ka Molaodipharephare wa Kgoro ya Tirišano ya Makala a Pušo le Merero ya Setšo.7 Balaodi bao e sego ba khuduthamaga go Lekgotlataolo la maina a Mafelo la ZA (ZADNA)7.1 Mohumagadi N Dhevcharran  (Modulasetulo)7.2  Ngaka NYH Mzizana7.3  Morena AM Brooks7.4  Morena NM Msibi7.5  Moatbokheiti MJ Ralefatane7.6  Morena MR Khumalo7.8  Ngaka YKN Mohutsioa-Mathabathe7.9  Mohumagadi  MO Morata7.10 Morena J Tshipa8 Maloko ao a sego a Khuduthamaga go Lekgotla la Protepente la Infraco8.1 Morena BMC Ngcobo (Modulasetulo)8.2 Mohumagadi MM Maponya8.3 Ngaka A Githiari8.4 Mohumagadi N Selamolela9  Baoladi bao e sego ba Khuduthamaga go Lekgotla la SENTECH9.1 Morena MA Mello (Modulasetulo)9.2 Morena SM Radebe9.3 Morena LC Mtimde10  Lekgotla la Sehlongwa sa Bosetšhaba sa Diphedi tše di Fafapafanego sa Afrika Borwa (SANBI)10.1 Mohumagadi MNE Magomola (Modulasetulo)10.2 Ngaka ST Cornelius10.3 Ngaka JM Matjila10.4 Mohumagadi BD Ngidi10.5 Morena S Gounden10.6 Mohumagadi NN Mnqeta10.7 Morena T Godongwana10.8 Moprofesara BW van Wilgen10.9 Ngaka YN Seleti10.10 Mohumagadi S Mancotywa10.11 Mohumagadi TE Abrahamse11 Lekgotla la Dirapa tša Bosetšhaba tša Afrika Borwa11.1 Mohumagadi J Yawitch (Modulasetulo)11.2 Ngaka K Njobe11.3 Morena ET Khumalo11.4 Ngaka CG Olver11.5 Mohumagadi F Futwa11.6 Mohumagadi BD Ferguson11.7 Morena M India11.8 Morena L Zitha11.9 Ngaka M Matlou11.10 Morena MT Mokono11.11 Ngaka N Mzilikazi11.12 Mohumagadi T Semane11.13 Mohumagadi JE McCourt11.14 Morena FG Mketeni12 Maloko ao a sego a khuduthamaga go Setheo sa Ditsela sa Bosetšhaba sa Afrika Borwa (SANRAL)12.1 Morena R Morar (Modulasetulo)12.2 Mohumagadi A Lawless12.3 Mohumagadi ZJ Kganyago12.4 Morena M Matete12.5 Mohumagadi D Mashile-Nkosi13 Balaodi bao ba sego ba Khuduthamaga go Lekgotla la Khamphani tša Maemafofane a Afrika Borwa (ACSA)13.1 Morena SD Macozoma (Modulasetulo)13.2 Ngaka MS Mabela13.3 Mohumagadi S Simelane13.4 Mohumagadi MK MatlouDipotšišo:Mohumagadi Phumla Williams (Seboleledi sa Kabinete sa Motšwaoswere)Mogala: 083 501 0139"
Pego ya Kopano ya Kabinete ya la 18 Hlakola 2015,19 Mar 2015,https://www.gov.za/speeches/statement-cabinet-meeting-held-18-march-2015-19-mar-2015-0000,https://www.gov.za/nso/speeches/pego-ya-kopano-ya-kabinete-ya-la-18-hlakola-2015-19-mar-2015-0000,"1. Go hlokofala ga Tona Ohm Collins Chabane1.1. Kabinete e nyamišitšwe ke go hlokofala fao go bego go se gwa emelwa ga Tona Chabane le bašireletši ba gagwe, Bosetšene Lesiba Samuel Sekele le Mareme Lawrence Lentsoane, bao ba hlokofetšego ka kotsing ya sefatanaga yeo e šiišago ka Lamorena, la 15 Hlakola 2015. Mmušo le batho ba Afrika Borwa ba tlo tloga ba hloka seabe seo se tšwago go mošomedi yo wa batho yo a tšwetšego pele go ikgafa go aga Afrika Borwa ye kaone go fihla a hlokofala.Bjalo ka leloko la Khuduthamaga, mohu Tona ya Kgoro ya Ditirelo tša Setšhaba le Taolo o tla fiwa Tirelo ya Poloko ya Semmušo ya Legoro la 1. Tirelo ya poloko e tla swarwa ka Mokibelo wa la 21 Hlakola 2015 ka motseng wa Xikundu ka Malamulele, Limpopo. Kabinete e lebiša mahloko a yona go ba lapa le bagwera ba bahu Tona le ba bašireletši ba gagwe ba babedi.2. Phethagatšo ya mananeo a bohlokwa a mmušo2.1. Mopresidente Jacob Zuma o tla eta pele meketeko ya segopotšo sa mengwaga ye 50 ya go ba gona ka Afrika Borwa ga setlabelotaolo sa dinyakišišo tša nyutleliara ya SAFARI-1 yeo e šomišwago ke Molaodi wa Bosetšhaba wa Enetši wa Afrika Borwa (Nersa) ka Pelindaba kgauswi le Pretoria. Go tloga mola e dumelelwa go hlongwa ka la 18 Hlakola 1965, setlabelotaolo se, seo e lego motšweletši yo mogolo wa diaesothoupu tša kalafo le tša intasteri tšeo di šomišwago ka bobedi ka nageng le mafaseng a boditšhabatšhaba, se hweditše difoka tše ntši le tumelelo ya boditšhabatšhaba. Setlabelotaolo se se ralokile tema ye bohlokwa ka dinyakišišong tša nyutleliara, ka tlhabollong le ka thutong ebile se beile Afrika Borwa go ba ketapele ya dikgatelopele tša mahlale.2.2. Kabinete e ipiletša go maAfrika Borwa go šišinya maina a batho bao ba nago le maswanedi a go šoma ka Khomišeneng ya Tlhabollo ya Bosetšhaba pele ga letšatši la go tswalela la 10 Moranang 2015. Nepišo ya khomišene ye mpsha e tla ba go tšwetša pele mmušo mabapi le ka fao o ka phethagatšago bokaone Leanotlhabollo la Bosetšhaba. Godimo ga fao e tla thuša gape go hlabolla maano ka botlalo ka mafapheng ao a kgethilwego ao a nyakago šedi ye e nepišišwego go hlohleletša kgolo ya ekonomi, phetošo ya ekonomi ye e tseneletšego le tlhabollo ya go ya go ile. Tshedimošo ka botlalo ka ga tshepedišo ya go šišinya maina e hwetšagala go: www.thepresidency.gov.za3. Diphetho tše Bohlokwa tša Kabinete3.1. Kabinete e dumeletše go romelwa ka Palamenteng ga Diphetošo tša Melao ye e ngwadilwego ya Kgorotsheko ya Bosenyi ya Boditšhabašhaba ka Roma go dumelelwa. Diphetošo tše di akaretša tlhalošo ya bosenyi bja dikgaruru le ditiro tša tlaleletšo tše di bopago bosenyi bja dintwa ka Molao wo o ngwadilwego ka Roma wo o amogetšwego ke Maloko a Mebušo (ka Kampala, Uganda ka la 11 Phupu 2010).Go dumelela ga diphetošo tše tša Melao ye e ngwadilwego ka Roma ke Afrika Borwa go laetša boikgafo bja mmušo bja go lwantšha bosenyi bjo bo šiišago bjo bo dirwago kgahlanong le batho le bosenyi bja dikgaruru ge bo dirwa ka nageng ya rena goba ge bo dirwa ka ntle ga yona. 4. Maemo a Kabinete ka ga merero ye e lego ditabeng seemong sa bjale4.1. Kabinete e lemoga diphetolo tša mabapi le kgato ya moragorago ya dikaroganyo tša mebasepala tše di šišintšwego tša moragorago gomme e dumela gore dingangišano tše di kwagalago ke karolo ye bohlokwa ya temokrasi ya rena. Ka ge go na le mebasepala ye mengwe yeo e swarago bothata go aba ditirelo ebile e tšwela pele go se kgone go tšwela pele go ya go ile ka lebaka la letseno leo le sa lekanego le pušo ye e sego maleba, mellwane ya mebasepala e fela e lekodišišwa kgafetšakgafetša.Diphetošo tše di šišintšwego di thoma ka go lekodišišwa ke Lekgotla la Karoganyo ya Mebasepala (MDB), leo le filwego maatla a go dira mellwane ya mebasepala go latela Molao wa Mmušo wa Selegae wa mabapi le Karoganyo ya Mebasepala, wa 1998 (Molao wa bo 27 wa 1998) le Molaotheo wa Rephabliki ya Afrika Borwa wa 1996. Bjalo ka lekgotla leo le ikemego, ditshepedišo tša MDB di bewa pepeneneng ebile setšhaba se kgatha tema ka go tšona.  Kabinete e hlohleletša ditšhaba go kgatha tema ka mafolofolo ka mo ditshepedišong tše. Kabinete e kgalema tšhomišo ya ditšhupetšo tša dikgaruru bjalo ka mokgwa wa go rarolla dithulano tša mabapi le karoganyo ya mebasepala. Mošomo wa MDB ke karolo ye bohlokwa ya mokgwa wa mmušo wa Poelomorago go tša Motheo go netefatša gore go ba le kabo ye kaone ya ditirelo ka ditšhabeng.4.2. Kabinete e lebogiša Basotho ka ga phetišetšo ya maatla ye e hlokilego mathata gomme e ipileditše go bona go šoma mmogo go tliša khutšo ya go ya go ile le tlhabollo ya ekonomi. Kabinete e lebogišitše gape Tonakgolo ye mpsha ya Naga ya Bogoši ya Lesotho, Mohlomphegimogolo Pakalitha Mosisili ka ge a kgethilwe ebile a hlomamišitšwe semmušo ka moletlong wo o swerwego ka Labobedi la 17 Hlakola 2015, wo o tsenetšwego ke Mohlomphegi Mopresidente Jacob Zuma le Motlatšamopresidente Cyril Ramaphosa.Kabinete e lebogišitše Motlatšamopresidente ka ga tema ye e a kgathilego ye e feleditšego ka go swarweng ga dikgetho tše di atlagilego ka Nageng ya Bogoši ya Lesotho. E tšwetše pele go reta tema ye e kgathilwego ke Mokgatlo wa Dinaga tše di Hlabologago tša Borwa bja Afrika ge o sepedišitše maano a go tliša khutšo le go swarwa ga dikgetho tša go kgetha mmušo o moswa. Kabinete e bušeleditše boikgafo bja Afrika Borwa bja go tšwela pele go šoma le Naga ya Bogoši ya Lesotho go tšwela pele go maatlafatša dikamano tše di lego gona ka go lebelela kudu go maatlafatša tirišano ya tša ekonomi le tša leago tše di tlago feletša ka go kaonafatša ga maphelo a batho.5. Ditiragalo tše di tlago5.1. Motlatšamopresidente Ramaphosa o tla tsenela Moletlo wa Segopotšo sa mengwaga ye 25 ya Boipušo bja Rephabliki ya Namibi, go akaretšwa le go Hlomamiša semmušo ga Mopresidente Hage Geingob ka Windhoek ka la 21 Hlakola 2015. Kabinete e reta Namibia ka ga meletlo ya yona ya go keteka Mengwaga ye Masomepedihlano ya boipušo le Mopresidente Geingob ge a kgethilwe bjalo ka Hlogo ya boraro ya Mmušo wa naga yeo. 5.2. Mopresidente Zuma o tla amogela Mopresidente wa Zimbabwe Robert Mugabe go thoma ka la 8 go fihla ka la 9 Moranang 2015 ka Pretoria. Ketelo ye e tla feletša ka go swarweng ga Foramo ya tša Kgwebo magareng ga Afrika Borwa le Zimbabwe ye e rulagantšwego go tlo swarwa ka la 9 Moranang 2015, ye e ikemišeditšego go oketša kgwebišano le dipeeletšo magareng ga dinaga tše ka bobedi.5.3. Mopresidente Zuma o tla re ka la 19 Hlakola 2015 a tsebagatša semmušo dihlogo tša ditimela tše 95 ka Pretoria tše di agilwego bjalo ka karolo ya lenaneo la peeletšo ya mananeokgoparara la Transnet ya R300 pilione go tsošološa mananeokgoparara a ka nageng a merwalo ya ditimela. Mo nakong ya lenaneo la peeletšo mešomo ye mmalwa ye meswa e tla hlongwa gomme dikgwebo tša kgauswi di tla holega ge go thwalwa badudi ba kgauswi, tlhabollo ya bokgoni le go phetišetšo ya theknolotši.Ditimela tše mpsha di tla rarolla tšhalelomorago ya tshepedišo ya ditimela ka nageng ebile di tla thuša go kaonafatša tšweletšo le go šoma gabotse ga mananeo a tshepedišo ya ditimela tša rena. Go tsebagatša semmušo go laetša gape phetošo ya lefapha la Boentšeneere la Transnet go ba mohlami ka botlalo wa didirišwa tša mathomong tša ditimela ka ge tše 85 tša ditimela di tšweleditšwe ka lefelong la yona ka Koedoespoort, kgauswi le Pretoria.                                                                                                                                                    5.4. Mopresidente Zuma o tla bula Kopano ya Bengdiintasteri ba Bathobaso ye e tlogo swarwa go thoma ka la 25 go fihla ka la 26 Hlakola 2015 ka Gallagher Convention Centre, ka Midrand, bjalo ka karolo ya boikgafo bja mmušo bja go hlabolla bengdiintasteri ba batho baso ka nageng. Kopano ye e tla dira gore go be le ditherišano magareng ga lefapha la setšhaba le la phraebete go tšwetša pele bengdiintasteri ba batho ba baso, le go fetoša kudu le go beakanya leswa ekonomi go fihlelela kgolo ye e akaretšago mang le mang.5.5. Mopresidente Zuma o tla fa polelo ka go Kopanokgothekgothe ya Bosetšhaba ya Maloko (NMA) a Mokgatlo wa Pušo ya Selegae wa Afrika Borwa ye e tlogo swarwa ka Gallagher Convention Centre, ka Midrand go thoma ka la 24 go fihla ka la 26 Hlakola 2015. NMA e tla bolela ka ga seemo sa mmušo wa selegae ka morago ga mengwaga ye 15 le go ahlaahla mekgwa ya go šoma gabotse ka kabo ya ditirelo, kago ya bokgoni, bosenyi le merero ya mabapi le karoganyo ya mebasepala. Kopanokgothekgothe ye e tla swarwa ka fase ga morero wa: “Mengwaga ye 15 ya Mmušo wa Selegae wa Temokrasi – Re tiišetša le go Maatlafatša Temokrasi ya Selegae ya Mafolofolo, ye e Hlabollago le ye e Theilwego go Batho”.5.6. MaAfrika Borwa a tla keteka tiragalo ya Letšatši la Ditokelo tša Botho la Bosetšhaba ka la 21 Hlakola 2015 ka Uitenhage, Kapa Bohlabela ka fase ga morero wa: “Re Keteka Lengwalo la Tšhata ya Tokologo, Re Ipshina ka Ditokelo tša Botho tše di Lekalekanago go Bohle”. Ditiragalo tše di tla fa maAfrika Borwa ka moka sebaka sa go keteka go hlaka fao go bego go sepela le ntwa ya go lwela temokrasi le boikgafo bja rena bja go tšwetša pele ditokelo tša botho ka ge di beilwe ka gare ga Molaotheo.Kabinete e ipiletša go maAfrika Borwa ka moka go keteka letšatši le le bohlokwa le ka go phethagatša tirišano ye kgolo ya setšhaba le kago ya setšhaba. Bjalo ka karolo ya kgwedi ya Ditokelo tša Botho, ditherišano tša setšhabeng di tla swarwa go ralala le diprofense go tšwetša pele tirišano magareng ga ditšhaba tše di fapanego ka setlogo. Se se tla feletša ka go swarwa ga Samiti ya Bosetšhaba ya Pegelomorago le Tlhokomedišišo ka ga Tirišano ya Setšhaba ye e tlago swarwa ka la 30 Hlakola 2015 ka Port Elizabeth.5.7. Kgoro ya Tlhabollo ya Leago e tla ba monggae wa Kopano ya Bosetšhaba ya Badirelaleago go thoma ka la 24 go fihla ka la 26 Hlakola 2015 ka International Convention Centre ka Durban ka fase ga morero wa: “Re tsošološa mošomo wa bodirelaleago ka Afrika Borwa”.Kopano ye e tla tla ka ditšhišinyo le ditsenogare tša go rarolla seabe go mošomo wa bodirelaleago le go amantšha thomo ya tlhabollo ya phrofešene ye go thekga phetošo ye e tseneletšego ya mmušo mabapi le ekonomi ya setšhaba. Go fihlelela se, kgoro e abile lenaneo la thušo ya mašeleng a dithuto go thuša baithuti bao ba ithutelago bodirelaleago ka diyunibesithi.5.8. Kgoro ya Tlhabollo ya Leago e tla swara gape Khonferense ya bobedi ya Twantšho ya boradia le Bomenetša go thoma ka la 30 go fihla ka la 31 Hlakola 2015 ka Hoteleng ya St George, ka Centurion ka fase ga morero wa: “Re netefatša gore batho bohle ba ba le ditokelo tša botho ka go tirišo ya tshepedišo ya thušo ya ditšhelete tša mmušo ye e hlokagago boradia”. Khonferentshe ye e tla sekaseka magato a bjale a go fediša bomenetša ka gare ga tshepedišo ya thušo ya ditšhelete tša mmušo tše di abelwago setšhaba. 5.9. Kabinete e amogela go swarwa ga Phadišano ya mathomo ya Dinaga tše Nne ya Kgwelentlatlana ye e tlogo swarwa ka Lepatlelong la Wembley, ka Johannesburg go thoma ka la 19 go fihla ka 22 Hlakola 2015. Se se kopanya mmogo dihlopha tša godimo tša masogana tša Afrika Borwa, Nigeria, Mozambique le Kenya ka go seo go lebeletšwego gore e tla ba tiragalo ya ngwaga ka ngwaga.5.10. Kabinete e lebogiša sehlopha sa rena sa khrikhete, seo se fihlilego go sekamakgaolakgang ka ge se fentše Sri Lanka ka diwikhete tše senyane ka papading ya bona ya Sebjana sa Lefase. Re lakaletša sehlopha se le mohlahli wa sona mahlatse le mahlogonolo ge se tšwela pele ka mo phadišano ye ka moka.6. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.6.1. Kgorotsheko ya selegae ka ga Meetse:a. Moatbokheiti Tintswalo Annah Nana Makhubele (Modulasetulo);b. Mohumagadi Lindelwa Mbanjwa (Motlatšamodulasetulo);c. Morena Pumezo Malik Mpumelelo Jonas;d. Mohumagadi Maleho Margaret Nkomo;e. Moprofesara Tumai Murombo, lef. Morena Ferdinand Zondagh.6.2. Lekgotlataolo la Kago ya Dintlo tša Setšhabaa. Ahmed Essop Vawda (Modulasetulo ebile o thwetšwe leswa);b. Shadrack Kabelo Ganda;c. Itumeleng William Kotsoane;d. Kelikile Elva Kwinana;e. Maphuti Justine Lamola (o thwetšwe leswa);f. Nontutuzelo Nomtandazo Mbiza (o thwetšwe leswa);g. Mandla Mdludlu;h. Rose Sessie Molokoane;i. Manye Richard Moroka;j. Zolile Thando Ngcakani;k. Zikiswa Zandile Ntlangula, lel. Phakamile Worrel Weekes Ximiya.6.3. Sehlongwa sa Bosetšhaba sa Kgašo ya Elektroniki sa Afrika Borwa (NEMISA)Go thwalwa leswa ga Balaodi bao e sego ba Khuduthamaga go Lekgotla la NEMISA:a. Morena Thami ka Plaatjieb. Ngaka Molatelo Maloka.6.4. Komitikeletšo ya Tirelo ya Metšhelo ya Afrika Borwaa. Moahlodi Frank Kroon (Modulasetulo);b. Moatbokheiti Selby Mfanelo Mbenenge (Motlatšamodulasetulo);c. Moatbokheiti Roedolf Mastenbroek;d. Morena Lazarus Docter Mokoena, lee. Mohumagadi Mmakgolo Meta Maponya.6.5. Lekgotlataolo la Lefapha la Mmušo la Thuto le Tlhahlo.Mohumagadi Gugu Dlamini bjalo ka Mohlankedimogolophethiši (CEO)6.6. Sehlongwa sa Bosetšhaba sa Kgašo ya Elektroniki sa Afrika Borwa (NEMISA)Ngaka Ndivhoniswani Aaron Tshidzumba bjalo ka CEO.6.7. Setheo sa Theknolotši ya Tshedimošo ya Mmušo (SITA)Ngaka Setumo Mohapi bjalo ka CEO6.8. Kgoro ya Mahlale le TheknolotšiMohumagadi Mohlago Flora Mokgohloa bjalo ka Motlatšamolaodipharephare: Peakanyo le Thekgo ya Dihlongwa6.9. Foramo ya Bosetšhaba ka ga Phrofešene ya Molao:a) Morena Max Boqwana;b) Morena Krish Govender;c) Morena Jan Maree;d) Mohumagadi Martha Mbhele;e) Mohumagadi Janine Myburgh;f) Morena Richard Scott;g) Morena Lutendo Sigogo;h) Morena Jan Stemmett;i) Moatbokheiti Willem van der Linde SC;j) Moatbokheiti Ismail Jamie SC;k) Moatbokheiti Greg Harpur SC;l) Moatbokheiti Thami Ncongwane SC;m) Moatbokheiti Dali Mpofu SC;n) Moprofesara Managay Reddi;o) Moatbokheiti M A Hawyes;p) Moatbokheiti Samuel Mgiba;q) Moatbokheiti D Ntsebeza SC;r) Moatbokheiti Kgomotso Ditsebe Morokas) Mohumagadi Namhla Thina Siwendut) Moatbokheiti Brian Nair, leu) Morena Uys Mathebula.DipotšišoPhumla Williams, Seboleledi sa Kabinete sa MotšwaoswereMogala: 083 501 0139"
Pego ya Kopano ya Kabinete ya la 15 Moranang 2015,17 Apr 2015,https://www.gov.za/speeches/statement-cabinet-meeting-15-april-2015-17-apr-2015-0000,https://www.gov.za/nso/speeches/statement-cabinet-meeting-15-april-2015-17-apr-2015-0000,"1. Mpherefere wa bjale wa tlhaselo ya Bafaladi1.1 Kabinete e kgala ka bogale ditiro tša bjale tša dikgaruru kgahlanong le bafaladi. Ka se sebaka, Kabinete e rata go romela mantšu a yona a kwelobohloko go ba malapa a bao ba lahlegetšwego ke maphelo a bona le pholo ya ka pela go bao ba gobetšego. Ga go na palo ya kgakanego goba pefelo ye e ka lokafatšago ditlhaselo tše le thopelo ya mabenkele. Mola go elwa hloko dingongorego tše di laeditšwego ke badudi, dikgaruru kgahlanong le motho yo mongwe di ka se tsoge di rarolotše dingongorego tše. Boemong bja seo, di laetša bobe go rena bjalo ka batho, ka go ba kgahlanong le melawana le metheo ya temokrasi ya rena. Afrika Borwa e lwele kgahlanong le bokoloniale le Kgethologanyo ka thušo ya magagešo a mangwe a maAfrika gore botho bjohle ka kontinenteng ya rena bo hlomphiwe le go swarwa ka seriti.1.2 Khuetšo ya ditlhaselo tše e na le ditlamorago tše mpe tše kgolo go ekonoming ya rena, leago la rena le go dikamano tša sepolotiki tša rena le kontinente le lefase. Dikhamphani tša Afrika Borwa tšeo di laolago dikgwebo tše di atlegago ka kontinenteng tšeo di thušago go ba le seabe go letseno le go thekgo ya ekonomi ya rena le tšona di ka ba le bothata bjo bo bjalo. Kgauswinyana mo, badiragatši ba Afrika Borwa bao ba bego ba swanetše go laetša bokgoni bja bona ka ntle ga mellwane ya naga ya rena, go swana le BigNuz go la Zimbabwe, Kelly Khumalo le Casper go la London, dikhonsata tša bona di phumutšwe ka lebaka la ditlhaselo tše. Bontši bja badudi bao ba ithekgilego ka mabenkele ao e lego a bafaladi go hwetša marotho le potoro a bona bjale ba kgakaganegong.Lehono, maAfrika Borwa a ipshina ka naga ye e lokologilego, yeo e fihleletšwego ka seabe sa Dinaga tša go balega tša Afrika. Mogale wa rena, mohu Mopresidente Oliver Tambo o be a filwe madulo mengwaga ya go batamela ye 30 go la Zambia le maAfrika Borwa a mangwe a mantši ao a phetšego botšhabelo. Dinaga tše dingwe tša Afrika, ga se di fe magagaborena madulo fela, gape di ba file methopo gomme tše dingwe di lefile ga bohloko le go lahlegelwa ke badudi ba tšona lebakeng la go fihlelela temokrasi ga Afrika Borwa. Afrika Borwa e ka se tsoge e phamošitšwe tseleng ya go tšwetšapele pono ya Thekgo ya Afrika bjalo ka ge e akareditšwe ka gare ga Lenanethero la Kopano ya Afrika la 2063, yeo e sa lego e tšwetšwa pele ke bagologolo ba rena Kwame Nkrumah, Nnamdi Azikiwe, Mwalimu Julius Nyerere le Nelson Mandela.Mopresidente Jacob Zuma o file Ditona tša Seboka sa Toka, Thibelo ya Bosenyi le Tšhireletšo mmogo le Ditona e lego ya Kgoro ya Tlhabollo ya Dikgwebopotlana, ya Kgoro ya Kgwebišano le Intasteri le ya Kgoro ya Tlhabollo ya Leago mošomo wa go boledišana le maloko a maleba go hwetša tharollo. Ditona gape di filwe mošomo wa go šomana le maemo a motheo a leago le ekonomi ao a bonalago e le sebakwa sa ditlhaselo tše, gore taba ye e kgone go rarollwa go ya go ile ka botlalo. Mopresidente gape o tsebišitše magato ao a tšerwego ke Lebotho la Mašole a Tšhireletšo a Afrika Borwa go tliša taolo go mellwane ya rena.Kabinete e ipiletša go ditšhaba ka moka, mekgatlo le batho go šomišana kgahlanong le ditlhaselo tše. Afrika Borwa ga se naga ya dikgaruru gomme ka go realo batho ba se ba kae ba ka se dumelelwe go hlolela naga mpherefere. Dikgaruru ga se nke e be tharollo ya mathata ka gare ga setšhaba sefe goba sefe ebile di ka se tsoge di dirile bjalo ka Afrika Borwa. E sego ka leina la rena!2. Dihlwadieme2.1 Kabinete e amogetše sephetho ka bolaodi bja yunibesithi sa go tloša sehlwaseeme sa Rhodes ka khamphaseng ya Yunibesithi ya Kapa. Afrika Borwa mo mengwagasomeng ye mebedi ya mafelelo e gatetše pele ka go kgonthišiša gore dika tša rena tša histori di laetša palo ya merafe ya naga ya rena le kwano ya rena ya temokrasi. Efela, Kabinete e amogetše gore leeto la go tloša dika tše di sa thabišego tša histori le maina ka gare ga naga ya rena ga se le sepetšwe ka lebelo le le lekanego. Kabinete e laeditše le go hlohleletša poledišano ya bjale ye e nabilego yeo e thomilego ka ga phetogo ka gare ga setšhaba sa rena, go laetša gore phetogo ga se e sepele ka lebelo le le lekanego re kwešiša dikgakanego tša baithuti. Ka go realo re ba hlohleletša go latela ditshepedišo bjalo ka ge di hlalošitšwe ka gare ga melao ya rena.2.2 Kabinete e ipiletša go maAfrika Borwa go kgatha tema ka ditshepedišong tše di tšwelago pele tšeo di etilwego pele ke Kgoro ya Bokgabo le Setšo ka ga bohwa le kago ya setšhaba. MaAfrika Borwa a gopotšwa gore Molao wa Methopo ya Bohwa ya Bosetšhaba wa 1999 o hlaloša ditshepedišo tša poledišano tšeo di swanelago go latelwa ge go tlošwa le/goba go hudušwa sehlwaseeme.3. Ketelo ya Semmušo ya Zimbabwe3.1 Kabinete e amogela ketelo ye e atlegilego ya semmušo ya Zimbabwe ye e etilwego pele ke Mopresidente Robert Gabriel Mugabe. Afrika Borwa le Zimbabwe, di na le histori ye telele ya boleloko bja selete le ditlemano tša setšo. Batho ba Zimbabwe ba kgathile tema ye bohlokwa ya histori ka go thekga ntwa ya tokologo ka Afrika Borwa.Ketelo e godiša dikamano tša dinaga tše pedi ka tlhomo ya Khomišene ya Dinaga tše Pedi le go saenela dikwano tše tharo le Dimemorantamo tša Kwano (di-MoU) tše pedi.Kwano ka ga Tlhomo ya Khomišene ya Dinaga tše Pedi e godiša poledišano ya rena ya dinaga tše pedi ye e beakantšwego go fihla maemong a godimo ka go kopana ga Dihlogo tša Dinaga tše pedi gore di sekaseke kgatelopele ka ga dikwano tša tšhomišano tša dinaga pedi tše di kwanetšwego.Kwano ya Tšhomišano ka ga Taolo ya Methopo ya Meetse le tlhomo le go šoma ga Khomišene ya Mohlakanelwa ya Meetse e tla oketša tšhomišano go peakanyo ya methopo ya meetse, tlhabollo le taolo ka moya wa kwešišano le kholego. Dinaga ka bobedi di tla šomišana tirong ya dinyakišišo go kwešiša bokgoni bja methopo ya meetse bja mafelo a bokgoketšo bja meetse a dinoka go la Zimbabwe go abela Repabliki ya Afrika Borwa meetse; le go šomišana tlhomong ya diprotšeke tša meetse, tšeo di tlogo ba le ditlaleletšo go ya ka tlholo ya mešomo, phetogo ya ekonomi le tlhabollo le phetišetšo ya mabokgoni.Kwano Mabapi le Thušo ya go Kwanelwa gare ga Ditshepedišo tša Makgetho e bea motheo wa go hloma lefelo la mollwane fao go khumanwang ditirelo kamoka lefelong le tee. Se ke mmotlolo wa boditšhabatšhaba wa tekanetšo wo o bapatšwago ke Mokgatlo wa Lefase wa Makgetho. Nepo ke go kgontšha mebušo ye mebedi go neeletšana ka tshedimošo, go thekgana ka thušo ya sethekniki, le tlhokomedišo, diketelo le dinyakišišo mmogo le go šomišana go ya kaonafatšong ya bokgoni bja ditshepedišo.MoU ka ga Dipoledišano tša Sediplomate o tla hloma mokgwa wa dipoledišano tša ka mehla tša sediplomate ka ga ditaba tša ka Afrika le ditaba tše dingwe tše di nago le kgahlego dinageng ka bobedi. Maikemišetšo a magolo a MoU wo ke go hloma mokgwa wa dipoledišano tša ka mehla tša sediplomate ka ga ditaba tša go matlafatša dikamano tša dinaga tše pedi, tšhireletšo le tšhomišano ka Afrika.MoU ka ga Tšhomišano ya Kgwebišano o ikemišetša go aba sefala sa gore dinaga tše pedi di boledišane le go abelana boitemogelo bja go thekga tlhabollo ya ekonomi. Dinaga tše pedi di kwane go šomišana ka kgodišo ya kgwebišano, tharollo ya mathata a kgwebišano le kago ya bokgoni bja sethekniki ka makaleng ao a hlaotšwego le ditlhabollo tša mabokgoni ka kakaretšo.4. Yunibesithi ya Disaense tša Maphelo ya Sefako Makgatho (SMU)4.1 Kabinete e amogela thakgolo ya SMU ka Mopresidente Jacob Zuma ka Ga-Rankuwa go la Gauteng ka la 14 Moranang 2015. Yunibesithi ye, yeo e akaretšago khamphase ya pele ya MEDUNSA yeo e bego e le ya Yunibesithi ya Limpopo, e thomile ngwaga wa yona wa mathomo wa thuto ka 2015 ka baithuti ba 5 000.Tlhomo ya Yunibesithi ya Sefako Makgatho e aba sebaka se se botse go fetiša sa tlhabollo le tlhahlo ya moloko wo moswa wa diprofešenale tša maphelo tšeo di tlago ba le khuetšo ye botse go maphelo le mekgwa ya boiphedišo go bontši bja maAfrika Borwa ao a sa ntšego a phaelwa thoko ke bohloki le go se kgone go fihlelela ditirelo tša maphelo. SMU ke yunibesithi ya maphelo ya mathomo ye e ikemetšego ka noši ya go hlongwa ka mo nageng. Mmušo o tla tšwela pele go beeletša thutong le tlhabollong ya mabokgoni bjalo ka kgato ye bohlokwa ya go ya go kgolo ya ekonomi le tlhabollo.5. Beke ya Bosetšhaba ya Go Šetša ya Imbizo5.1 Kabinete e laeditše tebogo ya yona go maAfrika Borwa ka moka ao a tlilego ka bontši go kgathatema ka dipoledišanong thwii le baemedi ba setšhaba nakong ya Beke ya Bosetšhaba ya Go Šetša ya Imbizo ka kgwekgwe ye “Mmogo re Tšwetša pele Afrika Borwa”. Se ke taetšo ya temokrasi ye e golago fao badudi ba kgathago tema ka mafolofolo ka diprotšekeng tše di ikemišeditšego go rweša mmušo maikarabelo bjalo ka ge go šišintšwe ka gare ga Leanotlhabollo la Bosetšhaba. Baetapele ba sepolotiki ba kopane le ditšhaba le go hlatholla ditsebišo tše di dirilwego ke Mopresidente Jacob Zuma nakong ya Polelo ya Maemo a Setšhaba ya 2015.5.2 Imbizo gape e file baetapele ba sepolotiki monyetla wa go tsebiša mananeo a mmušo a go kaonafatša kabo ya ditirelo le go theeletša ditlhohlo tše ditšhaba di lebanego natšo. Ditiragalo tša go feta tše 70 tša di-Imbizo di swerwe go tloga ka la 07 Moranang go fihla ka la 12 Moranang 2015. Ditiragalo di feleletše ka la 12 Moranang, ka “Lontše ya Imbizo” yeo e bego e swerwe sammaletee ke baetapele ba bararo ba sepolotiki ka diprofenseng tše tharo.6. Diphetho tše Bohlokwa tša Kabinete6.1 Kabinete e amogela dipoelo tša nyakišišo ye e dirilwego ka ga dingongorego le dipotšišo tše 161 091 tše di amogetšwego ke Mogala wa tšhoganetšo wa Mopresidente go tloga mola o thomago go šoma go fihla mafelelong a Hlakola 2013. Nyakišišo e utulotše mohuta wa dingongorego wo o begilwego ke badudi, e hlaotše dikgwekgwe tše di tšwelelago le ditaba tša mašomelo go kgabaganya mmušo. Dikutullo di hlaotše palo ya ditaba tše di belaetšago badudi tšeo di tlwaelegilego go kgabaganya mmušo.Dikutullo tša nyakišišo di tla thuša dikgoro go kwešiša bokaone ditaba tše di nyakwago ke ditšhaba, le tshedimošo ya maleba ye e nyakwago ke ditšhaba. Magato a a tla kaonafatša ka fao re šomelago ditšhaba.6.2 Kabinete e amogetše pego ya tsebišo ka ga tshekatsheko ya tefo ya baaba ditirelo ka matšatši a 30 go tloga go kamogelo ya lenanetheko la nnete. Kabinete e amogetše kgatelopele ye e dirilwego, eupša e laeditše dihlobaelo ka ga tše dingwe tša dikgoro tšeo di sa ntšego di lebane le ditlhohlo.Tshekatsheko ya papetšo ya Dikgoro tša Bosetšhaba gare ga Pherekgong go fihla ka Diphalane 2013 le Pherekgong go fihla ka Dipahalane 2014 e laeditše kaonafalo ya 39% go palo ya gare ya mananetheko a a lefilwego ka fase ga matšatši a le 30 mmogo le kaonafalo ya 32% go palo ya gare ya mananetheko a a lefilwego ka morago ga matšatši a le 30.Dikgoro tša bosetšhaba di begile mananetheko a 155 572 a go lekana R3,8 bilione ao a lefetšwego setee ka morago ga matšatši a 30, mananetheko a 62 887 a go lekana R2,1 bilione ao a šaletšego morago ka matšatši a 30 ga se a lefelwe.Dikgoro tša diprofense mo lebakeng la go swana le la dikgoro tša bosetšhaba di laetša kaonafalo ye nnyane ya 5% ka palo ya gare ya mananetheko a a lefilwego pele go fela matšatši a 30. Diprofense di begile mananetheko a 241 332 a lekanang R13,4 bilione ao a lefilwego ka morago ga matšatši a 30 le mananetheko a 356 079 a go lekana R21,8 bilione ao a šaletšego morago ka matšatši a 30 ga se a lefelwe.Se ke poelomorago ya 52% ka palo ya gare ya go balelwa go ao a šaletšego matšatši a ka godimo a 30 ebile e le ao a sego a lefelwa.Go thuša dikgoro tšeo di sa ntšego di goga boima, kabinete e amogetše tlhomo ya yuniti ya go ikgetha ka gare ga Kgoro ya Peakanyo, Tekodišišo le Tshekatsheko ya Phethagatšo ya Mošomo go šala morago dikgoro tše di tšwelago pele go goga boima. Yuniti e tla šomišana le Kgoro ya Bosetšhaba ya Matlotlo le Kgoro ya Ditirelo tša Setšhaba le Taolo.Godimo ga fao, mogala wa tšhoganetšo wa bosetšhaba o tla tsebagatšwa woo o tlago ba gona go baaba ditirego go bega ditiragalo tša tefo ye e ditelegago. Se se tla fetišetšwa go kgoro ya maleba le dikarabo di tla bewa.6.3 Kabinete e amogetše pego ka ga Phethagatšo ya Tshekatsheko ya Papatšo ya Thomelontle le Thušo ya Peeletšo (EMIA) ya Lenaneo la Putseletšo gape e amogetše phetolo ya bolaodi le peakanyo ya kaonafatšo ka Kgoro ya Kgwebišano le Intasteri. Se se bopile karolo ya Lenaneo la Bosetšhaba la Tshekatsheko la 2013/14 go sekaseka bokgoni bja Lenaneo thekgong ya batšweletši ba Afrika Borwa le baromelantle.EMIA e thušitše dikgwebo tše 6 766 tša go romelantle go kgabaganya diprofense ka moka le go lefa dikleimi tša palomoka ya boleng bja R510 milione go tloga ka 2009/10 go fihla ka 2012/13. Dikgwebo tše di thekgwago tše di hlotše mešomo ye 24 802. Nyakišišo ya bakgathatema ba EMIA e bontšha gore tšhomišo ye ntšhi ya diputseletšo tša EMIA ke Batho ba ba bego ba sena Menyetla go ya ka Histori le difeme tše beng ba tšona e lego basadi.6.4 Kabinete e amogetše gore sengwalwa sa Tokomane ya Pholisi ya Bosetšhaba ya Kempolo e gatišwe ka gare ga Kuranta ya Mmušo gore bontši bja setšhaba bo e sekaseke. Maikemišetšo a yona ke go kaonafatša bokgoni taolong ya go kempola, go kaonafatša thulaganyo le tšhomišano ya diprofense le go beakanya leswa Boto ya Bosetšhaba ya Kempolo bjalo ka molaodi wo a šomanago kudu le go kempola go go sego molaong.6.5 Kabinete e amogetše kgatišo ya sengwalwa sa Pholisi ya Bjala gore bontši bja setšhaba se e sekaseke. Sengwalwa sa Pholisi ya Bjala se tla kaonafatša bokgoni bja go laola thekišo ya bjala le go thibela thekišo ye e sego molaong. Magareng a ditaba tše dingwe, ditšhišinyo di šomana le khuetšo ya leago le ekonomi ya bjala le ditshenyegelo tše dingwe tša tirišompe ya dinotagi le phetogo ka intastering ya bjala.6.6 Kabinete e tsebišitšwe ka dipoelo tša tshekatsheko ya taetšo ya Kgodišo ya Digotlane ya ka Pela fao ditshekatsheko tše di feleletšego di diretšwego Kreiti ya R le magato a phepo ya bana ba ka fase ga mengwage ye mehlano.Kabinete e amogetše tšweletšo ya Lenaneo la Bosetšhaba la Phepo le le Kopantšwego, yeo e šomanago le phepo ka botlalo, go akaretšwa pele ga lebaka la boimana, matšatši a mathomo a 1 000 a bophelo, kgodišo ya digotlane ya ka pele le Kreiti ya R. Lenaneo la kaonafatšo go tšwa go tshekatsheko ya “Khuetšo ya Tsebagatšo ya Kreiti ya R ka ga Dipoelo tša go Ithuta” e gatelela go kaonafatša boleng go bana ba go hloka le ka diprofenseng tše di sa šomego botse. Se se akaretša tlhahlo le tlhabollo ya barutiši ba Kreiti R le kelo hloko ya go thwalwa mošomong ya batho ba ba nago le lengwalo la thuto la setifikeiti sa godingwana (maemo a NQF a bo 5) bakeng sa morero wo.7. Melaokakanywa7.1 Kabinete e amogetše tokollo ya Molaokakanywa wa Inšorense wa 2015 gore setšhaba se o sekaseke.Molaokaknywa o sepetšana le Leanotlhabollo la Bosetšhaba, o kgonthišiša go ba gona ga lekala la inšorense le le laolwago ga botse le go ema botse, le la go godiša tielelo ya ditšhelete yeo e tlago thekga kgolo ya ekonomi ye e swarelelago ka go phethagatša ditekanetšo tša go phethega go tše di lego godingwana tšeo di tšweleditšwego ka lebaka la mathata a ekonomi a 2008. E phethagatša tlhamo ye e phethegago ye mpsha ya lekala la inšorense.Mokgwa wa Kelo ya Phuhlamo le Taolo o nyaka go tsebagatša mokgwa wo moswa, wa go thewa godimo ga kotsi le ponelopele ya go se phuhlame ka go bapetša dinyakwa tša khepetlele le dikotsi tša motheo tša mošireletši. Gape o fa mošireletši diputseletšo go amogela dithulusi tša tlhokomelo ya dikotsi le taolo tše e lego tša maemo a godimo le go feta. Magato a a nyaka go kgonthišiša tšhireletšo ye kaone ya bengdipholisi le baholegi le go kgatha tema tielelong ya ditšhelete.7.2 Kabinete e amogetše kgatišo ya sengwalwa sa Molaokakanywaphetošwa wa Senthara ya Bohlodi bja Matlotlo wa 2014 gore setšhaba se dire ditshwayotshwayo. Molaokakanywaphetošwa o šišinya diphetogo go Molao wa Senthara ya Bohlodi bja Matlotlo (Molao wa 38 wa 2001). Se ke go šomana le ditšhošetšo go tielelo ya mokgwa wa rena wa matlotlo tše di hlolwago ke phihlo ya tšhelete le thekgo ya botšhošetši ka ditšhelete ka go kgonthišiša tatelo ya magato a boditšhabatšhaba le ditekanetšo, ka gare ga tlhako ya molao wa Afrika Borwa.8. Maemo a Kabinete ka ga Merero ye e lego Ditabeng Seemong sa bjale8.1 Kabinete e laeditše hlobaelo ka koketšo ye kgolo go mahu a tseleng lebakeng la maikhutšo a Lehu la Morena, ye e bilego le dikotsi tše 208 tšeo di feletšego ka mahu a 287, ge go bapetšwa le nomoro ya ngwagola ya mahu, yeo e emego go mahu a 193 go tšwa dikotsing tše 148.Polokego tseleng ke maikarabelo a maAfrika Borwa ka moka gomme katlego ya masolo a rena a polokego tseleng e laolwa ke bašomiši ba rena ka moka ba tsela ge ba phetha karolo ya bona. Baotledi ba swanetše go latela melao ya tsela, ba se ba nwa bjala mme morago ba otlela, ba otlele lebelo la maleba le go kgonthišiša gore difatanaga tša bona di loketše tsela.8.2 Legatong la batho ba Afrika Borwa, Kabinete, e romela mantsu a yona a kwelobohloko go mmušo le batho ba Repabliki ya Kenya, kudu malapa a batšwasehlabelo bao ba hlokofetšego ditlhaselong tša sehlogo tša Yunibesithi Kholeše ya Garissa ka la 2 Moranang 2015.Kabinete e kgala gotee le Mopresidente Jacob Zuma tiro ye ya go tšhoša gomme e bušeletša gore Afrika Borwa e thekga Kenya le maiteko a setšhaba sa boditšhabatšhaba a tlholo ya khutšo, peo fase ya marumo, temokrasi le kago ya naga go la Somalia.8.4 Kabinete e lebogiša batho ba Nigeria ge ba sepeditše dikgetho ka khutšo, phatlalatša, botshepegi, tokologo le toka ka la 28 Hlakola 2015, bjalo ka ge Khomišene ya Dikgetho ya Bosetšhaba ye e Ikemetšego ya Nigeria e laeditše. Legatong la maAfrika Borwa, Kabinete e lebogiša Mogenerala Muhammad Buhari ka go kgethwa ga gagwe bjalo ka Mopresidente wa Repabliki ya Federale ya Nigeria.8.5 Kabinete e lebogiša Marlene van Niekerk ge a bile moAfrika Borwa wa mathomo wa go hlaolwa lenaneong la Sefoka sa Boditšhabatšhaba sa Man Booker. O kgethetšwe diphihlelelo tša bophelo ka moka tše di botse ka dingwalo tša nonwane, go akaretšwa dingwalo tša go swana le Triomf le Agaat. Gape o amogetše Sefoka sa Ikhamanga ka 2011 ka “seabe sa gagwe sa kgopolo ye kaone go fetiša go bokgabo bja dingwalo le setšo”.9. Ditiragalo tše di tlago9.1 Kabinete e laeditše gore Mopresidente Jacob Zuma o tla araba dipotšišo ka Palamenteng ka Labone, 16 Moranang 2015.9.2 Kabinete e amogela Ketelo ya Mopresidente Jacob Zuma ya semmušo go ya Jakarta go la Indonesia, go tloga ka la 19 go fihla ka la 21 Moranang 2015, yeo e tlago sekaseka maemo a dikamano tša dinaga tše pedi go kgonthišiša phethagatšo ya ‘Leano la mešomo’ la mengwaga ye mehlano, bjalo ka ge go ahlaahlilwe ke mahlakore a mabedi go la Pretoria ka Dibatsela 2014.Mopresidente Jacob Zuma gape o tla tsenela Samiti ya Ašia-Afrika gare ga 22 go ya go 23 Moranang go la Jakarta, yeo e tlogo matlafatša tšhomišano gare ga Dinaga tša Borwa bja Lefase go ya go kgolo ya leago le ekonomi go dilete ka bobedi.Ketelo e tla felela ka Segopotšo sa Khonferentshe ya 1955 ya Bandung sa bo60 le Segopotšo sa bo10 sa Tšhomišano ye Mpsha ya Maano ya Ašia-Afrika ka la 24 Moranang 2015, seo se tlogo swarelwa ka Bandung go la West Java. E be e le Bandung fao baetapele ba mokgatlo wa rena, e lego Moses Kotane le Maulvi Cachalia ba tsebagaditšego melawana ya go se kgetholle ka semorafe le boitaolo go lenanethero la lefase.9.3 Kabinete e ipiletša go setšhaba sa maAfrika Borwa go tsenela meketeko ya Kgwedi ya Tokologo, yeo e tlogo tsebagatša ngwagasome wa boraro wa naga wa tokologo ka go godiša seriti sa batho le go tšwetšapele lenanethero la bosetšhaba la tlwaelo go ya go kago ya Afrika Borwa ye e kopanego le ye e atlegago.Moketeko wa rena wa bosetšhaba o tla feleletša ka Letšatši la Tokologo la 27 Moranang 2015 ka fase ga kgwekgwe ye: “Go keteka mathomo a Ngwagasome wa Boraro wa Tokologo ya rena ka Kakgofišo ya Phetogo ya Ekonomi ka Lebelo”.MaAfrika Borwa gape a gopotšwa ka maikgafo a mantši ao a dirilwego ke magagešo le basadi ntweng kgahlanong le pušo ye šoro ya kgethollo gore re kgone go isphina ka tokologo ye re nago le yona lehono.Go hlompha maAfrika Borwa ao a kgathilego tema tšwetšongpele ya temokrasi ya rena, Mopresidente Jacob Zuma ka Letšatši la Tokologo o tla aba Difoka tša Bosetšhaba moletlong go la Union Buildings. Kabinete e romela ditebogišo tša yona go baamogedi ka moka ebile e leboga seabe sa bona.9.4 Kabinete e amogetše gore Afrika Borwa e tla ba monggae wa Kopano ya Tlwaelo ya bo25 ya Kopano ya Afrika ka Kgorong ya Dikamano tša Boditšhabatšhaba le Tšhomišano le Senthareng ya Dikopano tša Boditšhabatšhaba ya Sandton go la Johannesburg, go tloga ka la 7-15 Phupu 2015. Afrika Borwa e dumetše go ba monggage morago ga gore Repabliki ya Chad e ikgogele morago.Maikemišetšo magolo a samiti e tla ba go sekaseka kgatelopele ye e dirilwego ka phihlelelo ya maikemišetšo a kontinente, ka nepišo ye itšeng ka ga kgwekgwe ya 2015 ye e rego: “Ngwaga wa Matlafatšo ya Basadi le Tlhabollo go ya Lenanetherong la Afrika la 2063”. Ditaba tše dingwe tša bohlokwa e tla ba seemo sa khuetšo le tšhireletšo ka Afrika, go thibela Bolwetši bja Birase ya Ebola le khuetšo ya leago le ekonomi ka kontinenteng, methopo ye mengwe ya thekgo ya ditšhelete ya Kopano ya Afrika, kamogelo ya Lenaneo la Phethagatšo ya Mengwaga ye Lesome ya Mathomo ya Lenanethero la Kopano ya Afrika 2063 le phetošo ya Ditšhabakopano go Segopotšo sa yona sa bo70.10. Bao ba thwetšwego mošomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba10.1 Ngaka Diane Cecile Parker bjalo ka Motlatšamolaodipharephare: Thuto ya Yunibesithi ka Kgorong ya Thuto le Tlhahlo tša Godingwana.10.2 Morena Abel Makalene Mawela, bjalo ka Molaodimogolo yo e sego wa Phethišo go Boto ya Koporase ya Dikoloto tša Thomelontle.10.3 Morena Tefetso Bernard Phitsane bjalo ka moleloko yo e sego wa phethišo wa Boto ya Etšentshi ya Ditimela tša Banamedi ya Afrika Borwa.10.4 Boto ye e Ikemetšego ya Taolo ya Bahlakiši ba Dipuku:a) Mohumagadi Lise Keech;b) Morena Abel Dlamini;c) Morena Thiru Pillay;d) Morena Zola Luxolo Fihlani;e) Mohumagadi Amanda Lethukuthula Mazibuko;f) Mohumagadi Noluphumzo Leonora Noxaka;g) Mohumagadi Rene Aloise Kenosi (o thwetšwe gape);h) Morena Alexander Van der Watt (o thwetšwe gape); lei) Morena Michael Sass (o thwetšwe gape).10.5 Lekgotla la Afrika Borwa ka ga Dikamano tša Boditšhabatšhaba (SACOIR):a) Moprofesa Maxi Schoeman (Dithuto tše kgolwane);b) Moprofesa Anthoni Van Nieuwkerk (Dithuto tše kgolwane);c) Ngaka Siphamandla Zondi (Dithuto tše kgolwane);d) Moprofesa Shamil Jeppie (Dithuto tše kgolwane);e) Moprofesa Sekgothe Mokgoatsana (Dithuto tše kgolwane);f) Mohumagadi Chichi Maponya (Kgwebo);g) Mohumagadi Danisa Baloyi (Kgwebo);h) Ngaka Thandi Cynthia Ndlovu (Kgwebo);i) Mohumagadi Nonhlanhla Mjoli-Mncube (Kgwebo);j) Morena Billy Masetlha (Kgwebo);k) Morena Dennis George (Mekgatlo ya Bašomi);l) Morena Joel Mfingwana (Mekgatlo ya Bašomi);m) Ngaka Somadoda Fikeni (Kemedi ya Badudi);n) Mogenerale Moyo Mudau (Kemedi ya Badudi);o) Morena Aziz Pahad (Kemedi ya Badudi);p) Morena Tshepo Mashiane (Kemedi ya Badudi);q) Motseta Griffiths Mandlenkosi Memela (Kemedi ya Badudi);r) Morena Jimmy Gotyana (Kemedi ya Badudi); les) Morena Kenny Morolong (Kemedi ya Badudi).10.6 Khomišene ya Tirelo ya Sešole sa Tšhireletšo:a) Mohumagadi Sebina Hlapolosa;b) Moprofesa Malegapuru William Makgoba; lec) Morena Joseph Maselele Jongile.10.7 Morena Kevin Wakeford bjalo ka Mohlankedimogolophethiši wa Koparase ya Dibetša ya Afrika Borwa.10.8 Moprofesa Ntomb’fikile Mazibuko bjalo ka Modulasetulophethiši wa Lekgotla la Lekala la Taolo ya Intasteri ya Tšhireletšo ya Poraebete.Dipotšišo: Mohumagadi Phumla Williams (Seboleledi sa Kabinete sa Motšwaoswere)Cell: 083 501 0139"
Pego ya Kopano ya Kabinete ya la 29 Moranang 2015,30 Apr 2015,https://www.gov.za/speeches/statement-cabinet-meeting-29-april-2015-30-apr-2015-0000,https://www.gov.za/nso/speeches/statement-cabinet-meeting-29-april-2015-30-apr-2015-0000,"1. Ditlhaselo tša bjale tša bafaladi1.1. Kabinete e amogela khutšo ye e thomilego go bonala ka ditšhabeng tšeo di bego di amilwe ke ditlhaselo tša bjale tša bafaladi. Kabinete e lebogile dikgoro tšeo di šomišitšego Senthara ya Bosetšhaba ya Tshepedišo ya Mohlakanelwa go emiša dikgaruru tšeo di diregilego go la KwaZulu-Natal le Gauteng.1.2. Kabinete e lebogile baetapele ba profense le mebasepala ya mafelo ao a amilwego ka lebaka la karolo ya bona ya go aba thušo ya kimollo le go eta pele tshepetšo ya go bušetša bafaladi ditšhabeng.1.3. Mo bekeng ya go feta, Mopresidente Jacob Zuma o biditše dikopano tša bakgathatema le baemedi ba kgwebo, sehlopha sa sedumedi, mekgatlo ya bašomi, ya baemedi ba setšhaba le ya bafaladi. Dikopano e bile tša go agiša go thuša go tšwetšapele tshepetšo. Bakgathatema ka moka ba kwane go kgala ditlhaselo tše le go itlama go šomišana le mmušo go hwetša tharollo ya sa ruri.1.4. Komiti ya Mohlakanelwa ya Ditona (IMC) ka ga Khudugo ye e sa tšwago go thwalwa e šogana le go hwetša tharollo ya ditabana tše di tšweleditšwego ke ditšhaba le bafaladi.2. Diphetho tše Bohlokwa tša Kabinete2.1. Kabinete e tsebišitšwe ka ga kgatelopele ye e dirilwego go Retšistara ya Thoto ya Mmušo wa Bosetšhaba ye e sa Šutišwego. Karolo ya Ditirelo tša Retšistri ya Dithoto e hlomilwe go thoma ka la 01 Moranang 2015. Karolo e tla laolwa ka gare ga Setheo sa Kgwebo ya Taolo ya Dithoto gomme e tla hlokomela dithoto tša Mmušo tše di sa šutišwego. E tla šoma bjalo ka repositori e le noši ya Mmušo, gape e tla aba lekala la tlhokomelo, taolo le tekolo la Retšistara ya Thoto ya Mmušo ye e sa Šutišwego.2.2. Kabinete e amogetše tokollo ya Sengwalwa sa Pholisi ka ga Tshepedišo ya Setšo ya Koma gore setšhaba se dire ditshwayotshwayo. Pholisi e nyaka go šireletša, go godiša le go laola koma ka go šišinya melao le maitshwaro ao a amogelegago gape le go hloma mekgatlho maemong a bosetšhaba le a profense. E tla kgonthišiša gore dikoma di dirwa ka tikologong ye e lego ka fase ga taolo.Se se bopa karolo ya dikgato tšeo mmušo o di tšeago go matlafatša ditshepedišo tša setšo tše di amogelegago tša maleba le go boloka maemo a a amogelegago a boikarabelo bjoo bo tšweditšego pele setšo mo mengwageng ye mentši.2.3. Kabinete e amogetše Lenaneo la Madulo a Batho la mohlakanelwa la dipušo la Mmasepala wa Nelson Mandela Bay woo o tlago šomiša Etšentshi ya Tlhabollo ya Dintlo bjalo ka etšente ya phethagatšo.2.4. Kabinete e amogetše go ba monggae wa Kopano ya Tshedimošo ya Bokgobapuku ya Lefase ya Ngwaga ka Ngwaga ya Federešene ya Boditšhabatšhaba ya  Mekgatlo ya Bokgobapuku le Diinstitšhušene go la Motsekapa go tloga ka la 15 go fihla ka la 21 Phato 2015 ka fase ga kgwekgwe ye ""Makgobapuku a a Fetogago: Phihlelelo, Tlhabollo le Phetogo"".2.5. Kabinete e amogetše go alwa ga Tshepedišo ya go Tloša Kgwebišano ye e sa Dumelegeng ya Ditšweletšwa tša Motšoko.Se ke go ya ka Kopano ya Tlhako ya Mokgatlo wa Maphelo wa Lefase ka ga Taolo ya Motšoko yeo Afrika Borwa e amogetšego ka Moranang 2005. Tshepedišo e tla thuša dinaga go tšea magato lefaseng ka bophara kgahlanong le kgwebo ye e sa dumelegeng ya ditšweletšwa tša motšoko kudu dinageng tšeo e lego basaenedi ba Tshepedišo.3. Maemo a kabinete ka ga merero ye e lego ditabeng seemong sa bjale3.1. Kabinete rometše mantšu a yona a kwelobohloko go malapa a bao ba hlokofetšego dikotsing tša bjale tša dinamelwa tša bohle tšeo di akareditšego thulano ya dipese tše pedi ka Johannesburg beke ya go feta le thulano ya ditimela beke ye Setišing sa Denver borwa bja Johannesburg. Kabinete e na le tshepo ya gore dinyakišišo ka dikgoro tša maleba di tla tšweletša mabaka a a bakilego dikotsi tše le go kgonthišiša gore dikotsi tše bjalo ga di direge.3.2. Kabinete e thekga Mopresidente Zuma thomelong ya mantšu a kwelobohloko go malapa, bagwera le setšhaba sa kgwele ya maoto ka moka ka ga go hlokofala ga naletšana ya kgwele ya maoto ya maloba ya Bafana Bafana John“Shoes”Moshoeu yoo a bolokilwego ka Mošupologo wa la 27 Moranang 2015. O tla gopolwa ka mehla bjalo ka sebapadi sa kgwele ya maoto se se nago le talente ya maemo a godimo yoo a kgathilego tema ye bohlokwa phenyong ya rena go Mogopo wa Dinaga tša Afrika wa 1996.3.3. Kabinete e thekga Mopresidente Zuma thomelong ya mantšu a kwelobohloko Mmušong le bathong ba Repabliki ya Temokrasi ya Federale ya Nepal, morago ga tšhikinyego ye kgolo ya lefase ka Mokibelo, 25 Moranang 2015, yeo e fetilego ka maphelo a diketekete. Kabinete e leboga mekgatlo ya Afrika Borwa ye e sego ya mmušo yeo e šetšego e rometše thušo ya setho Nepal.3.4. Kabinete e rometše mantšu a yona a kwelobohloko go malapa a Mobrigadiri Generala Bita yoo a hlokofetšego a na le mengwaga ye 75 go la Tanzania. Mobrigadiri Generala Bita o šomile bjalo ka Mongwalediphethiši wa Komiti ya Tokologo ya Mokgatlo wa Kopano ya Afrika (OAU) ya maloba. O bile moamogedi wa Sefoka sa Bagwera ba O.R. Tambo ka Gauta, tlhompho ya godimodimo yeo Afrika Borwa e e fago badudi ba dinagašele.4. Ditiragalo tše di tlago4.1. Mopresidente Zuma o tla tsenela Segopotšo sa bo70 sa Phenyo ya Ntwa ye Kgolo ya Potegelo (Ntwa ya Lefase ya II) go la Red Square ka Moscow ka la 9 Mopitlo 2015. Gape o tla ba le dikopano tša dinagapedi le Mopresidente wa Russia, Vladimir Putin.Ketelo ye e tla bopa dikamano tša rena tša bjale tša dinagapedi le Federešene ya Russian go tšwetšapele tšhomišano ka makaleng a go balega.4.2. Go keteka Letšatši la Bašomi (1 Mopitlo 2015), Kabinete e ipiletša go bašomi ka moka go kopana le go aga ekonomi ya Afrika Borwa, le go kgathatema kontinenteng le lefaseng.Go tloga ka 1994 mmušo o kaonafaditše ditokelo tša bašomi tšeo di dirilego gore bašomi ba holege go tšwa tšweletšong ya dikholego tša bašomi ba ba gatelago pele le tšhireletšo ya leago.4.3. Dikgoro tša bosetšhaba di tla ala diboute  tša tšona tša tekanyetšo Palamenteng gare ga la 5 le 21 Mopitlo 2015 go laetša mešomo ya tšona ya bohlokwa ya ngwaga wa bjale wa ditšhelete.Kabinete e ipiletša go maAfrika Borwa go latela diboute tša tekanyetšo go dipolatefomo tša go fapana tša bobegaditaba go kwešiša bokaone ge Ditona di hlaloša mananeo a Lenaneotiro la Mmušo (PoA).4.4. Kgoro ya Boeti le Boeti bja Afrika Borwa di tla swara INDABA ya 2015 go tloga ka la 9 go fihla ka la 11 Mopitlo 2015 senthareng ya Boditšhabatšhaba ya Dikopano ya Kgoši Albert Luthuli go la Durban.Tiragalo ye ya Thekgo ya Afrika ke polatefomo ye bohlokwa go godiša ditšweletšwa tša rena tša boeti mmarakeng wa boditšhabatšhaba. Gape e thekga pono ya leano ya Leano la Lekala la Boeti bja Bosetšhaba go oketša baeti ba boditšhabatšhaba go ya go 15 milione ka 2020 gomme ka go realo e le go hlola mešomo ye meswa ye 225 000.4.5. Kabinete e amogela Samiti ya bo5 ya Bong ya Afrika, ya mathomo go ka swarwa mo kontinenteng ya Afrika. Samiti e swerwe Senthareng ya Dikopano tša Boditšhabatšhaba ya Motsekapa. Samiti ke polatefomo ya dihlopha le mekgatlo go kgabaganya maemo ka moka a nyakišišo ya saense go šogana le ditaba tša bong tša go hlobaetša go swana. Samiti ye monggae wa yona e bilego Lekgotla la Dinyakišišo tša Disaense tša Bomotho e matlafatša lenanethero la dinyakišišo la Afrika gore saense, theknolotši, mananeokgoparara, khepetlele, mabokgoni le tshedimošo di kgone go thekga bokaone tlhabollo ya kontinente.4.6. Kgoro ya Meetse le Kelelatšhila e tla keteka Beke ya Maphelo le Tlhwekišo go tloga ka la 11 go fihla ka la 15 Mopitlo 2015 ka fase ga kgwekgwe ye“Ga se fela ka ga go folaša”.Beke ye, ye e tsebagaditšwego la mathomo Foramong ya Lefase ya Meetse, Tlhwekišo le Maphelo (WASH) ye e bego e swerwe go la Dakar, Senegal ka 2004, e ikemišetša go dira temošo ka ga bohlokwa bja tlhwekišo gomme e godiša mašomelo a makaone.Go tloga ka 1994 mmušo o šomile ka maatla kabong ya phihlelelo ya meetse le tlhwekišo. Go tloga ka Lewedi 2013, Kgoro ya Meetse le Kelelatšhila e fedišitše tšhomišo ya dipakete tša botshwelamare tše 14 386 nageng ka bophara. Mmušo o dula o ineetše ka mehla go fediša ka botlalo tšhalelonthago ya mokgwa wa dipakete tša botshwelamare ka gare ga ditšhaba tša rena.5. Bao ba thwetšwego mošomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.5.1 Precious Matsotso – Konteraka ya mengwaga ye mehlano ye e tsošološitšwego ya Molaodipharephare: Kgoro ya Maphelo.5.2 Mohumagadi Thabane Zulu – Katološo ya Konteraka ka dikgwedi tše 12 ye e tsošološegago ya Molaodipharephare: Kgoro ya Madulo a Batho.5.3 Maloko ao e sego a phethiši go Boto ya Boeti ya Afrika Borwa:a) Morena Vincent Zwelibanzi Mntambo (o thwetšwe gape);b) Morena Graham Ian Wood (o thwetšwe gape);c) Ngaka Ayanda Ntsaluba (o thwetšwe gape);d) Mohumagadi Charlotte Mary Chichi Machichana Maponya;e) Morena Oregan Percival Mark Hoskins;f) Ngaka Tanya Ethel Abrahamse;g) Ngaka Iraj Abedian;h) Mohumagadi Monhla Wilma Hlahla;i) Mohumagadi Michelle Julie Constant;j) Mohumagadi Judy Valerie Nwokedi;k) Morena Aloysius Thebeetsile Ikalafeng (o thwetšwe gape);l) Morena Colin Geoffrey Bell;m) Mohumagadi Amor Malan;n) Mohumagadi Mmaditonki SetwabaLekgotla la Afrika Borwa la Mešomo ya Saense ya Tlhago:a) Ngaka Gerda Botha (o thwetšwe gape);b) Ngaka Stephanus Esias Terblanche;c) Moprofesa K A Nephawe;d) Morena Neale Lance Baartjes;e) Moprofesa George Johannes Bredenkamp;f) Moprofesa Robin Michael Crewe;g) Moprofesa Brian Kevin Reilly (o thwetšwe gape);h) Ngaka Juanita van Heerden;i) Ngaka Jacqueline Suzanne Galpin;j) Ngaka Roelof Coetzer;k) Ngaka Irvy Gledhill;l) Morena Khangwelo Desmond Musetsho;m) Ngaka Monde Mayekiso;n) Morena Fhatuwani Leonard Ramagwede;o) Ngaka Phethiwe Matutu;p) Ngaka Philia Rixongile Vukea;q) Moprofesa Mairam Gulumian;r) Morena Poobalan Troy Govender;s) Ngaka Wendy Ngoma;t) Mohumagadi Thulisile Njapa Mashanda; leu) Mohumagadi Matuloe Pertunia Masemola.Dipotšišo: Mohumagadi Phumla Williams (Seboleledi sa Motšwaoswere sa Kabinete)Mogala: 083 501 0139"
Pego ya Kopano ya Kabinete ya la 13 Mopitlo 2015,13 May 2015,https://www.gov.za/speeches/statement-cabinet-meeting-13-may-2015-13-may-2015-0000,https://www.gov.za/nso/speeches/statement-cabinet-meeting-13-may-2015-13-may-2015-0000,"1. Ditaba tše Bohlokwa tša Tikologo1.1. Mopresidente Jacob Zuma o tla eta pele meketeko ya Letšatši la Afrika ka fase a kgwekgwe ye “Re Afrika – Re bula mabati a thuto le setšo go tloga Kapa go fihla Cairo” ka la 24 Mopitlo 2015 khamphaseng ya Mamelodi ya Yunibesithi ya Pretoria.Ka moya wa Letšatši la Afrika, Kabinete e hlohleletša maAfrika Borwa, kudu baswa, go šomišana go matlafatša go tšea karolo ga bona ka mererong ya naga ya rena.Kgwedi ya Afrika ke polatefomo ya go godiša kopano magareng a ditšhaba tša Afrika le go bana ba gaborena, banna le basadi, ba go tšwa dinageng tše dingwe tša Afrika ba ba dulago ka Afrika Borwa. Kopano ya kontinente e dirwa ka mananeo a Kopano ya Afrika go fihlelela pono ya yona bjalo ka ge e hlalošitšwe ka gare ga Lenanethero la 2063. Kontinente, e hlalwa ke badudi ba yona, e tla lwela Afrika ye e kopanego, ye e atlegago le ya khutšo.Letšatši la Afrika gape le fa maAfrika Borwa monyetla wa go ikopanya le go ineela thekgong ya magato a mmušo a moka a go aga Afrika ye kaone le lefase le le kaone.Kgwekgwe ya Kgwedi ya Afrika “Re Afrika”, ke setatamente sa tsebišo le keteko ya boikgantšho seo se hlohleletšago kakaretšo go tšwa go ba bapala karolo le batšeakarolo ka moka. Gape ke boipiletšo bja gore batho le dihlopha tša bomorago le mahlakore a bophelo a go fapana ka moka ba tšee kgato ya go ba karolo ya kgoeletšo ya phetogo.1.2. Kabinete e amogela Operation Fiela\Reclaim 2015, yeo e lego lesolo la makala a mantši ka ditheo tša go fapana tša mmušo go kgonthišiša tatelo ye e sa fetogego ya melao le melawana ya go fapana ye e bušago setšhaba.Maikemišetšo a lesolo le ke go šogana le ditaba tša bosenyi tše bjalo ka dibetša tše di sego molaong, mafelo a diokobatši ao a sego molaong, dihlopha tša bagweba-ka-mmele le mediro ye mengwe ye e sego molaong.Kabinete e boeletša gore lesolo le ga se le lebiši go bafaladi, eupša go bosenyi ka gare ga naga ya rena bjalo ka ge go utulotšwe ka molokeloke ya dipoledišano le ditšhaba. Ka go realo, Kabinete e ganetša e tiišitše polelo ya gore lesolo le le lebišitšwe go bafaladi.Bjalo ka naga ye e ikgantšhago ka go ba le Molaotheo wo o lokologilego ebile e le wo mokaone mo lefaseng, re diketapele ditabeng tša ditokelo tša botho, bjalo re ka se dumelele lesolo leo le tlago gataka ditokelo tša botho tša motho goba sehlopha sefe le sefe.Kabinete e thabile ka kgatelopele ye e dirilwego ka Operation Fiela, leo go tloga mola le thomilwego le tšweleditše palo ya godimo ya go swarwa ga batho diphuruphutšong tša go fapana tša mafelo a a nago le kotsi ya bosenyi go kgabaganya naga. Kabinete e amogela thekgo ya maloko a setšhaba ao a šomišanago le bahlankedi ba molao go kgonthišiša gore bohle ba bolokegile ebile ba kwa ba bolokegile ka gare ga naga.Lesolo le, leo le matlafatšago ntwa kgahlanong le bosenyi, gape le thuša go hlagiša Afrika Borwa ye e bolokegilego le go šireletšega le go feta.Komiti ya Mohlakanelwa ya Ditona ka ga Khudugo e tla tsebiša bobegaditaba mafelelong a a beke go fa maemo a bjale ka ga mošomo wa yona ka moka, go akaretšwa Operation Fiela.2. Phethagatšo ya Mananeo a Bohlokwa a Mmušo2.1. Kabinete e amogela diboute tša tekanyetšo tša dikgoro tša go fapana gape e kgotsofaditšwe ke dipego tše di nabilego ka Ditona ka ga kgatelopele ye ba e dirilego ka ga dipeakanyo tša go fapana tša dikgoro tša bona tša ngwaga wo wa ditšhelete.2.2. Kabinete e amogela thakgolo ya Protšeke ya Moetapele ka Kgoro ya Merero ya Selegae kua dikantorong tša yona tša Edenvale ka la 12 Mopitlo 2015. Maikemišetšo a protšeke ye ke go fetola dikantoro tše dingwe go di dira ‘dikantoro tša sebjalebjale’ bjalo ka mehlala ya mekgwa ye mekaone. Se se tla kaonafatša kabo ya ditirelo tše bohlokwa go maAfrika Borwa le go ba kgontšha go fihlelela ditirelo tša mmušo ka tshwanelo.2.3. Kabinete gape e amogela go thongwa ga Difoka tša Bahudugi tša Afrika Borwa tše di tlogo hlompha bahudugi ba dithakga ka Afrika Borwa le maAfrika Borwa a go šoma ka dinageng tša Afrika. Kabinete e dira boipiletšo go ditšhaba go šišinya bao ba laetšago moya wa Botho ebile ba ineetše go tlhabollo ya kontinente ya Afrika ka go romela emeili go samigrantawards@dha.gov.zaDikgetho di tswalela ka la 20 Mopitlo 2015 gomme bafenyi ba tla tsebišwa ka mohla wa Letšatši la Afrika (25 Mopitlo). Le lengwe la magoro a a thabišago kudu a difoka tše le tla hlompha setšhaba sa Afrika Borwa seo se atlegilego ka go kopanya bafaladi le setšhaba le go dula mmogo ka khutšo.2.4. Kabinete e amogela go thakgolwa ga dikantoro tša go thetha tša dikgopelo tša naga go kgabaganya naga go kgontšha batho ka moka ba ba kgotsofatšago dinyakwa go dira kgopelo ya naga. Se ke go tlaleletša dikantoro tše 14 tša kgopelo tše di lego ka diprofenseng ka moka.Tshepedišo e bopa karolo ya lesolo la bosetšhaba la kgokagano le le akaretšago leo le phethagatšago Molaophetošwa wa Ditokelo tša Naga le Pušetšo wa 2014, woo o saenetšwego go ba molao ke Mopresidente Zuma. Molaophetošwa wa Ditokelo tša Naga le Pušetšo o fa tokišo ye e lekanego goba pušetšo go batho le ditšhaba tšeo di tšeetšwego ditokelo tša naga morago ga 19 Phupu 1913.MaAfrika Borwa ao a fetilwego ke nako ya mathomo ya go tswalela ya 31 Manthole 1998 go dira dikgopelo tša naga ba na le sebaka se se katološitšwego go fihla ka la 30 Phupu 2019 gore ba dire bjalo.2.5. Kabinete e amogela kopano ya Tona ya Methopo ya Diminerale le baemedi ba intasteri ya meepo le bakgathatema go boledišana ka dipoelo tša Pego ya Tshekatsheko ya 2014 ya Tšhatha ya Meepo. Pego ye e ela kgatelopele ya dintlha tše bohlokwa tše senyane tša Tšhatha ya Meepo.Tšhatha ya Meepo e tšweleditšwe ka kgopolo ya go phethagatša lenanethero la phetošo ka lekaleng la ekonomi ya naga. Dintlha tše di tlogo sekasekwa di nyaka go lokiša go se lekane wa maloba bobedi kabelanong ya lehumo la batho ba ba bego ba gateletšwe peleng le tlhabollong ya mothopo wa bomotho le go ba mong meepo.3. Diphetho tše Bohlokwa tša Kabinete3.1. Kabinete e amogetše go swarwa ga Kopano ya Boditšhabatšhaba ya Lekgotla la Polokego ya Ditimela ye e tlogo swarwa go tloga ka la 4 go fihla ka la 9 Diphalane 2015 kua senthareng ya Dikopano tša Boditšhabatšhaba tša Sandton go la Johannesburg. Foramo ye ya boditšhabatšhaba e kopanya diprofešenale tša polokego ya ditimela go tšwa lefaseng ka bophara go abelana tshedimošo, maitemogelo, dithuto le mekgwa ye mekaone go kaonafatša polokego ya ditimela.Go ba monggae wa tiragalo ye go na le bokgoni bja go goketša peeletšo ya dinagašele, yeo e kaonafatšago ekonomi le go akgofiša peeletšo ya mananeokgoparara a setšhaba. Se se fiwa hlohleletšo ye nngwe ke dipeeletšo tša bjale tša Afrika Borwa ka lekaleng la ditimela tša banamedi le tša dithoto, tšeo di dirilego gore naga e goketše dipeeletšo.3.2. Kabinete e amogetše gore Tšhatha ya Dinamelwa tša Afrika tša Lewatle e romelwe Palamenteng gore e tiišetšwe. Ye ke kwano ya boditšhabatšhaba yeo e tlišago kwano ya dipholisi, ka lebaka la go oketša kgolo ye e swarelelago le tlhabollo ya dihlopha tša dikepe tša bagwebi ba Afrika. Gape e tla hlohleletša kgwebišano ya ka gare ga Afrika go phethagatša kopanyo ya ekonomi le ekonomi ya leago ka kontinenteng.3.3. Kabinete e amogetše go tlišwa ga Phetošo go Kwano ya Mokgatlo wa Boditšhabatšhaba wa Sathelaete ya Megala ya Kgokagano (ITSO) Palamenteng gore e tiišetšwe. ITSO ke mokgatlo wa mohlakanelwa wa mebušo woo o kgonthišišago gore Intelsat Ltd, mosepediši wa sathelaete, e aba ditirelo tša setšhaba tša megala ya kgokagano – go akaretšwa mantšu, datha le dibideo – go ya ka theo ya lefase ebile e le ye e sa kgethollego.Phetošo e šireletša kgonagalo ya lebaka le le telele ya Bohwa bja go Swana bja Maloko, le go kgonthišiša tšwelopele ya kakaretšo ya lefase ka bophara le kgokagano ya lefase ka bophara. Tiišetšo gape ke karolo ya dintlha tše bohlokwa tša boditšhabatšhaba tša Afrika Borwa go kgathatema go lefase le le kaone le go tlhabollo ya Afrika.4. Maemo a Kabinete ka ga Merero ye e lego Ditabeng Seemong sa Bjale4.1. Kabinbete e nyamišitšwe ke go hlokafala ga Seaparankwe, Ngaka Ruth Segomotsi Mompati gomme e romela mantšu a kwelobohloko go ba lapa le go bagwera ba gagwe. Ngaka Mompati o neetše bophelo bja gagwe go ntwa ya tokologo gape o kgathile tema ka masolong a go fapana, go akaretšwa Mogwanto wa Basadi wa histori wa Phato 1956.Ka 1954, o bile leloko la African National Congress (ANC) gomme a kgethwa go ba setho sa Komitiphethiši ya Bosetšhaba (NEC) ya Lliki ya Basadi ya ANC. O ile botšhabelo ka 1962 fao a filwego tlhahlo ya sešole le go ba mongwaledi le hlogo ya karolo ya basadi ya ANC go la Tanzania.Bjalo ka moemedimogolo wa ANC go la United Kingdom o bile karolo ya kemedi yeo e thomilego dipoledišano le mmušo wa maloba wa Afrika Borwa kua Groote Schuur ka 1990. Ka Phato 1992, o file polelo go Komiti ya go Ikgetha ya Ditšhabakopano (UN) kgahlanong le Kgethollo go la New York ka ga basadi. Letšatši leo le amogetšwe ke UN go ba Letšatši la Boditšhabatšhaba la Kopano ya Basadi ka Afrika Borwa.Bjalo ka mošomedi wa mmakgonthe wa batho, o ralokile karolo ye e sa lebalwego hlabollong ya naga ya rena a šoma bjalo ka Leloko la Palamente, Motseta wa Afrika Borwa nageng ya Switzerland go tloga ka 1996 go fihla ka 2000 le go ba Meyara wa Vryburg (Naledi) go la Leboa Bodikela.O neetše bophelo bja gagwe go tokologo ya naga ya rena gape o laeditše kgotlelelo ye e sa šikinyegego ya go šomela batho ba gabo.4.2. Kabinete e nyamišitšwe ke go hlokofala ga Moleftenente Mogenerala Bongani Isidore Mbatha gomme e romela mantšu a kwelobohloko go lapa la gagwe le bagwera.Mogenerala Mbatha o tsenetše Umkhonto we Sizwe, lekala la sešole sa ANC ka 1978 gomme morago a šoma maemong a go fapana, go akaretšwa hlogo ya lotšistiki.Ka 1994, Mogenerala Mbatha o tsentšwe ka gare ga Sešole sa Tšhireletšo sa Bosetšhaba sa Afrika Borwa (SANDF) fao a filwego tlhahlo ye e nabilego ka makaleng a go fapana.O hlatlošitšwe ka maemo ka gare ga SANDF, a šoma maemong a go balega go fihlela a hlatlošetšwa go Moleftenente Mogenerala yo a rwalego maikarabelo a Lotšistikse ka 2014, maemo a a šomilego go ona go fihla lehung la gagwe.5. Ditiragalo tše di Tlago5.1. Mopresidente Zuma o tla tsenela peo setulong ya Kgoši ya AmaXhosa, Kgošikgolo Mpendulo Calvin Sigcawu (Ah! Zwelonke) kua Mošate wa Nqadu go la Willowvale, Kapa Bodikela ka la 15 Mopitlo 2015.Kabinete e lebogiša Kgoši Sigcawu ka peo setulong ya gagwe gomme e lebeletše go šomišana le Bogoši bja AmaGcaleka ka go aga dinagamagae tše di nago le bophelo, tše di lekanago le go kgona go iphediša.5.2. Motlatšapresidente Cyril Ramaphosa o tla tsenela Kopano ya Kelelatšhila ya Mohuta wo Mongwe ye e swarwago ka la 15 Mopitlo 2015 ka fase ga kgwekgwe ye: “Ga se fela ka ga go folaša”. Kopano gape e tla abela baabaditirelo ba theknolotši ya mohuta wo mongwe ya keleletšhila monyetla wa go laetša ditšweletšwa tša bona.5.3. Kgoro ya Tlhabollo ya Leago, ka tšhomišano le Etšentshi ya Tšhireletšo ya Leago ya Afrika Borwa (SASSA) le Etšentshi ya Bosetšhaba ya Tlhabollo (NDA), e tla thakgola Beke ya Tšhireletšo ya Bana kua Mabaleng a Dipapadi a Franklin go la Kokstad, KwaZulu-Natal ka la 25 Mopitlo 2015 ka fase ga kgwekgwe ye: “Tšhomišano tšhireletšong ya bana”. Beke e tla fihla bofelong ka la 31 Mopitlo 2015 go la Gauteng.Maikemišetšo a lesolo le la temošo ke go lemoša makala ka moka a setšhaba go hlokomela le go šireletša bana. Gape, le nyaka go lemoša batho ba bagolo le bana ka tšhireletšo ya semolao ye ngwana a nago nayo ka fase ga Molaotheo, melao, dipholisi le didirišwa tša boditšhabatšhaba.Kabinete e ipiletša go batswadi le bahlokomedi go bea polokego ya bana ba bona pele ka mehla le go kgonthišiša gore ba hlokomelwa ke batho ba bagolo ba ba nago le maikarabelo. Batswadi le bahlokomedi ba hlohleletšwa go ruta bana go lemoga maemo a a nago le kgonagalo ya kotsi, go akaretšwa mokgwa goba dikgato tše di sa amogelegego ka batho ba bagolo. Ke maikarabelo a batswadi le bahlokomedi go tseba fao bana ba bona ba lego gona le go tšea magato a tlhokomelo a go kwagala go kgonthišiša polokego le tšhireletšo ya bona.5.4. Tona ya Kgoro ya Mananeokgoparara a Dikgokagano le Ditirelo tša Poso, Ngaka Siyabonga Cwele, o tla swara imbizo Musiamong wa Nelson Mandela go la Qunu, Kapa Bohlabela go keteka Letšatši la Lefase la Mananeokgoparara a Dikgokagano le Tshedimošo ya Setšhaba ka la 17 Mopitlo 2015. Tiragalo e swarwa go hlohleletša batho go šomiša theknolotši ka boati go kaonafatša maphelo a bona.Tona o tla hlalosa ka botlalo seo mmušo o se dirago go šomiša theknolotši go kaonafatša kabo ya ditirelo go maAfrika Borwa ka moka, kudu bao ba dulago dinagamagaeng. Imbizo e swarwa ka tšhomišano le Mmušo wa Profense wa Kapa Bohlabela, baetapele ba setšo le Foramo ya Dikgokagano ya Afrika Borwa. Ngwaga ka ngwaga, 17 Mopitlo e šupa segopotšo sa tshaeno ya Kwano ya Boditšhabatšhaba ya Thelekrafo le tlhomo ya Mokgatlo wa Boditšhabatšhaba wa Mananeokgoparara a Dikgokagano.Morero wa tiragalo ye ke go thuša go laetša temošo ya dikgonagalo tšeo tšhomišo ya inthanete le ditheknolotši tše dingwe tša tshedimošo le dikgokagano di ka di tlišago ditšhabeng le diekonoming, le ditsela tša go fediša tšhalelonthago ya ditšitale.6. Bao ba Thwetšwego MošomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.6.1. Ramolao Motlatjo Josephine Ralefatane bjalo ka Modulasetulo wa Boto ya ZADNA.6.2. Ngaka Thomas Kwadwo Gyedu-Ababio bjalo ka Mohlankedimogolophethiši (CEO) wa Etšentshi ya Taolo ya Kgoboketšo ya Inkomati-Usuthu.6.3. Morena JV Andrews bjalo ka Mohlankedimogolo wa Ditshepedišo: Kgoro ya Maphelo.6.4. Morena NM Ratshoma bjalo ka Motlatšamolaodipharephare (DDG) wa Pholisi ya Ekonomi: Kgoro ya Matlotlo a Setšhaba.6.5. Morena KG Sukdev bjalo ka CEO ya Etšentshi ya Tshepedišo ya Diphenšene tša Mmušo.6.6. Morena AD Mogajane bjalo ka DDG wa Matlotlo a Setšhaba: Kgoro ya Matlotlo a Setšhaba.Dipotšišo:Mohumagadi Phumla Williams (Seboleledi sa Kabinete sa Motšwaoswere)Mogala: 083 501 0139 "
Pego ya Kopano ya Kabinete ya la 27 Mopitlo 2015,28 May 2015,https://www.gov.za/node/739436,https://www.gov.za/nso/speeches/pego-ya-kopano-ya-kabinete-ya-la-27-mopitlo-2015-28-may-2015-0000,"1. Letšatši la Afrika1.1. Kabinete e rata go leboga maAfrika Borwa ka moka ao a kgathilego tema ka meketekong ya Letšatši la Afrika la 2015, leo le laeditšego boikgafo bja rena go aga Afrika ye e kopanego, ya khutšo le ye e atlegilego.1.2. Kabinete e bušeletša boipiletšo bjo bo dirilwego ke Mopresidente Jacob Zuma go dihlongwa le dikhamphani ka moka tša Afrika Borwa go fofša folaga ya Mokgatlo wa Selekane sa Afrika (AU) gotee le folaga ya Afrika Borwa. Se se sepelelana le tlhokego ya go amogela nepo ya Afrika ye e kopanego, ye e atlegilego le ya khutšo.2.  Phethagatšo ya mananeo a bohlokwa a mmušo2.1. Kabinete e gopotša maAfrika Borwa le badudi ba dinaga tša ka ntle bao ba etago le bana gore Molao wa Dingwalwa tša Diphasephote le tša Maeto o tla thoma go šoma go tloga ka la 1 Phupu 2015.2.2. Ka fase ga molao o moswa wo, batswadi bao ba etago le bana ba mengwaga ya ka fase ga ye 18 ba kgopelwa go tšweletša disetifikeiti tša matswalo tše di sego tša kopafatšwa. Ye ke karolo ya boikgafo bja mmušo go hlokomela dikgahlego tše kaone tša bana le go thibela go gweba ka bana.3. Diphetho tše Bohlokwa tša Kabinete3.1. Kabinete e dumeletše Molawana wa Bosetšhaba wa Dinamelwa tša Baithuti, wo o fago ditlhahli tša mabapi le go aba ditirelo tša dinamelwa tša baithuti tše di šomago gabotse, tša go šoma bokaone le tše di bolokegilego. Phethagatšo ya ona go tla feletša ka tirelo ya dinamelwa tša baithuti ye e kopantšwego ye e beago melawana ya mehuta ya dinamelwa tše di swanetšego go šomišwa le mananeo a ditefišo ao a swanetšego go šomišwa ke ditirelo tša dinamelwa tša baithuti. Molawana wo o nyalantšwe gape le Molao wa Dikolo wa Afrika Borwa, wa 1996 (Molao wa 84 wa 1996).3.2. Kabinete e dumeletše go tlišwa ga Pego ya Afrika Borwa ya 1994 go fihla ka 2014 ka ga Kgatelopele ya Phethagatšo ya Kwano ya Semmušo ya Dihlogo tša Dinaga tša Mokgatlo wa Selekane sa Afrika (AU) ka ga Tekatekano ya Bong ka Afrika go ya go Bongwaledi bja AU. Pego ye ke go lokišetša Samiti ya AU ya Dihlogo tša Dinaga ye e tlogo swarwa ka Phupu 2015.Pego ye, ye e akaretšago lebaka la nako ya go thoma ka 1994 go fihla ka 2014, e sekaseka le go lekodišiša go šoma gabotse ga melao ya rena, ga melawana ye e hlomilwego go oketša kemedi, kabo ya ditirelo tša motheo, go hloma mešomo, phokotšo ya bohloki, go fedišwa ga dikgaruru, le go šireletša ditokelo tša botho tša basadi le basetsana.3.3 Kabinete e dumeletše Molawana wa Bafsa wa Bosetšhaba wa 2015-2020 (NYP2020). Molawana wo o tšeela legato Molawana wa Bafsa wa Bosetšhaba wa 2009-2014 wo o feletšwego ke nako. Molawana wo o hlamilwe ka morago ga ge go bile le tshepedišo ye e tseneletšego ya ditherišano le bafsa ka Afrika Borwa go tšwa ka diprofenseng ka moka tše senyane. O tla bopa mothopo wa tlhabollo ya Leanotlhabollo la Bafsa leo le kopantšwego.3.4 Kabinete e sedimošitšwe ka ga kgatelopele ye e dirilwego go hloma Sehlongwa sa Kgwebišano ya Taolo ka Dithoto (PMTE). Sehlongwa se se netefatša gore go ba le go šoma gabotse le go seketša ka taolong ya phothefolio ya thoto ya Mmušo. Kabinete e kgotsofaditšwe ke tlhabollo ye le go beakanya leswa ga mokgwa wa kgwebo wa PMTE, wo o tlago kaonafatša boleng bja meago ya setšhaba.Kabinete e tšwetše pele go dumelela go romelwa ga Morena P Serote go šoma bjalo ka hlogo ya PMTE, Morena M Govender bjalo ka hlogo ya Dinolofatši le Taolo ya Kago ya Dintlo le Mohumagadi BS Mathews bjalo ka hlogo ya Ditirelo tša Ngwadišo ya Dintlo.4. Ditiragalo tše di tlago4.1. Afrika Borwa e tla ba monggae wa Samiti ya AU ka Sandton Convention Centre go thoma ka la 7 go fihla ka la 15 Phupu 2015 ka fase ga morero wa: “Ngwaga wa Maatlafatšo le Tlhabollo ya Basadi go leba Lenaneong la Afrika la 2063”. Ditiragalo tša beke ye di tla fela ge go swara Kopanokgothekgothe ya Dihlogo tša Dinaga go thoma ka la 14 go fihla ka la 15 Phupu 2015.Rephabliki ya Zimbabwe, bjalo ka modulasetulo wa AU wa 2015, e tla ba modulasetulo wa samiti ye le dikopano tša yona. E tla lebeledišiša kudu phethagatšo ya diphetho tše di tšerwego ka Samiting ya Pheregong 2015, tše di akaretšago Lenaneo la 2063 le Leano la lona la Phethagatšo ya Mengwaga ye 10 ya Mathomo; Seemo sa Khutšo le Tšhireletšo ya ka Dikhonthinenteng, go akaretšwa Botšhošetši; Maatlafatšo le Tlhabollo ya Basadi; Methopo ya Boikgethelo ya Thušo ya Mašeleng ya AU; Kopanyo ya ka Khonthinenteng le go tsenya tirišong Senthara ya Afrika ya Taolo le Thibelo ya Malwetši ka 2015.Mopresidente Zuma o tla tsenela go hlomamiša semmušo ga Mopresidente yo a kgethilwego wa Nigeria e lego Mopresidente Mohammadu Buhari ka Abuja, Nigeria ka la 29 Mopitlo 2015.4.2. Foramo ya Lefase ya Ekonomi ka ga Afrika e tla swarelwa ka Motsekapa go thoma ka la 3 go fihla ka la 5 Phupu 2015 ka fase ga morero wa: “Nako ye e fetilego le Gabjale: Re gopodišiša Bokamoso bja Afrika.”Kabinete e amogela baetapele ka moka ba dipolotiki le ba kgwebo go ralala le khonthinente ya Afrika le dikarolo tše dingwe tša lefase ka ge kopano e dira mengwaga ye 25 ya phetogo ka Afrika.Afrika e lebeletše go kgatha tema ka ditherišanong tša go akgofiša kgolo ya ekonomi ye e akaretšago bohle le tlhabollo ya Afrika. Khonthinente e tšwela pele go ba ye nngwe ya dilete tša lefaseng tše di golago ka lebelo ebile le lefelo la peeletšo la kgahlego.4.3. Motlatšamopresidente Cyril Ramaphosa, bjalo ka Modulasetulo wa Lekgotla la AIDS la Bosetšhaba la Afrika Borwa, o tla fa polelo ka pulong ya Khonferentshe ya bo 7 ya AIDS ya Afrika Borwa ka Lefelong la Kopano la Inkosi Albert Luthuli ka Durban go thoma ka la 9 go fihla ka la 12 Phupu 2015 ka fase ga morero wa: “Kgopodišišo, Nepišoleswa le Tsošološo”.Khonferentshe ye, ye e swarwago mengwaga ye mengwe le ye mengwe ye mebedi, e fetogile kelo ya mmušo le Afrika Borwa go latišiša dikgatelopele tše di dirilwego go laola diphetetšo tša HIV. E fa gape sebaka go batho bao ba šomago ka HIV le AIDS, Malwetši a Thobalano (di-STI) le Bolwetši bja Mafahla (TB) go abelana maitemogelo le tsebo.Afrika Borwa e na le Lenaneo le legologolo la dianthiretherobaerale (ARV) ka Afrika Borwa mo lefaseng, gomme batho ba dimilione tše tharo ba šomiša di-ARV go thoma ka Manthole 2014. Se se tloga se tsentše letsogo kudu go fokotša diphetetšo tše mpsha tša HIV le mahu ao a bakwago ke AIDS, gomme sa netefatša gore bana ba a phologa le gore ba phela lebaka le letelele. Peakanyo ye kaonekaone ke karolo ye kgolo ya katlego ye ya lenaneo le le bohlokwa, leo le netefatšago gore go ba le go hwetšagala ga maleba ga di-ARV ka lefelong le lengwe le le lengwe la maphelo la setšhaba.Afrika Borwa, ka Kgoro ya Mahlale le Theknolotši (DST), e beeleditše ka dinyakišišong tša HIV mengwaga ye mentši. Peeletšo ya DST ka dinyakišišong tša HIV e thomile ka 1999 ge mmogo le Kgoro ya Maphelo, re hloma Lesolo la Thibelo mabapi le AIDS la Afrika Borwa.Ka 2009, thekgo ya DST ya dinyakišišo tša HIV e katološitšwe go akaretša ditsenogare tše dingwe tša go swana le diphekolo, di-ARV, dimaekheropisaete, godimo ga dithibelo. Re hlomile Sefala sa Dinyakišišo le Boithomelo bja Dinyakišišo ka ga HIV (SHARP) go thuša dinyakišišo tše kaone ka ga HIV le AIDS ka mašeleng le go nolofatša tlhabollo ya ditharollo tša boitlhamelo ka ga leuba le.Mo lebakeng le re thekga diprotšeke tše mmalwa tše di amango le HIV ka magatong a mehutahuta a tlhabollo ka lenaneo leo le bitšwago Selekane sa Togamaano sa Boitlhamelo ka ga Maphelo, leo le akaretšago SHARP ka fase ga Lekgotla la Dinyakišišo tša Kalafo la Afrika Borwa. Mošomo wa Lenaneo le ke go nolofatša tirišano magareng ga banyakišiši ba HIV le AIDS ba ka Afrika Borwa, le go hloma Tlemagano ya Bosetšhaba ya Disenthara tša Dinyakišišo tše di Dirišanago ka ga HIV le AIDS.Mo lebakeng le, palo ya diprotšeke tša tlhabollo tša dihlongwa tše ntši, tša mafapha a mantši tšeo di šomago ka diphekolo, dithibelo le dimaekhropisaete di šetšwe morago go tšwetša pele maikemišetšo SHARP. Afrika Borwa e bona twantšho kgahlanong le AIDS e le selo se bohlokwa kudu, gomme thibelo ya bolwetši bjo ke selo se bohlokwa ka go Togamaano ya Bosetšhaba ka ga HIV, Malwetši a Thobalano le TB (2012-2016).4.4 Lenaneo la Kgwedi ya TikologoKa Phupu Afrika Borwa e tla keteka matšatši a bohlokwa a tikologo. Ka ge re etilwe pele ke Kgoro ya Merero ya Tikologo, ka la 5 Phupu, re tla keteka Letšatši la Tikologo la Lefase ka Kimberley, Kapa Leboa.Letšatši la Mawatle la Lefase ka la 8 Phupu le tla swarwa ka Bloemfontein, Foreisetata gomme balekane ba mehutahuta ka phethagatšong ya Operation Phakisa ya Ekonomi ya Mawatle ba tla abelana tshedimošo le ditšhaba tša kgauswi ka ga dibaka ka ekonoming ya mawatle le ka mafapheng ao a amegago.Ka la 17th Phupu Afrika Borwa e tla keteka Letšatši la Lefase la go Lwantšha Go rengwa ga Mehlare ka motseng wa Nqutu, ka KwaZulu-Natal. Matšatši a a bohlokwa a tikologo a ikemišeditše go tšweletša temošo ya setšhaba ka ga tikologo mola gape a efa bafsa ka diprofenseng ka moka tše go swarelwago meletlo ye dibaka ka mo lefapheng le.4.5 Go tsebagatša semmušo ga FTA ya Mekgatlomeraro ka Sharm-el-ShaikMekgatlo ye meraro ya COMESA-EAC-SADC ka Dinageng tše di Gwebišanago ntle le go Lefišana Lekgetho la Kgwebišano (TFTA) e tla  semmušo ka la 10 Phupu 2015 ka Sharm-el-Shaik, ka Egepita. TFTA e tla hloma mmaraka wa dinaga tše 26, tše di nago le badudi ba palo ye e kopantšwego ya dimilione tše di fetago tše 625 le Palomoka ya Letseno la ka Dinageng (GDP) leo le fetago $1 trilione.Go tsebagatša semmušo mo go laetša go phetha ga ditherišano ka ga Tumelelano ya Kgwebišano ye e sa Lefišanego Lekgetho la Kgwebišano tše di beago melawana le metheo yeo ka go yona go rata go lefa ditefišo le boikgafo bjo bongwe di tlago phethagatšwa. Ditherišano ka ga ditefišo le melwana ya mathomong di tla tšwela pele bjalo ka karolo ya lenaneothero leo le akareditšwego.Go tsebagatša semmušo ga TFTA ke motheo wo bohlokwa wa Khonthinente ya Afrika gomme go theilwe ka go Mokgatlo wa Selekane sa Afrika (AU) e lego Leanotiro la Lagos le Kwano ya Abuja tše di ikemišeditšego go hloma Setšhaba sa Ekonomi sa Afrika. Re dumela gore se se romela molaetša wo maatla wa gore Afrika e ikgafile go lenaneo la yona la kopanyo ya ekonomi ebile e hloma tikologo ye e loketšego kgwebišano le peeletšo.Ditherišano ka Dinageng tše di Gwebišanago ntle le go Lefišana Lekgetho la KgwebišanoTFTA di thakgotšwe semmušo ka Phupu 2011 ka Samiting yeo e bego e swaretšwe go la Afrika Borwa, ka Sandton.4.6 Go thakgolwa semmušo ga ditherišano tša FTA ya Dikhonthinente ka Samiting ya AU ka Phupu.Go thakgolwa semmušo ga ditherišano tša Tumelelano ka ga Kgwebišano ye e sa Lefišanego Lekgetho la Kgwebišano ya Dikhonthinente (CFTA) ke Samiti ya AU go tla dirwa ka la 15 Phupu 2015 ka Johannesburg, Afrika Borwa.CFTA e tla hloma mmaraka wa batho bao ba fetago ba 1.3 pilione wo o nago le GDP ya go feta $2 trilione. E tla aga go Lefapha la Kgwebišano ye e Lokologilego ya Mekgatlomeraro gomme katlego e tla fihlelelwa ka ditšhabeng tša ekonomi tša dilete. E tla fa gape bagwebi le babeeletši phihlelelo go mmaraka wo o golago le go fa motheo wa kgwebišano ye e maatlafetšego ya ka gare ga Afrika.5. Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.5.1. Baemedi go tšwa go Kgoro ya Dikgwebo tša Setšhaba go ya ka go Lekgotla leo le Kgethegilego la Keletšo ka ga Mafapha a Ekonomi:a) Mohumagadi Jacky Molisane (leloko leo le rometšwego);b) Mohumagadi Nontsikelelo Rose Mbono (leloko la kgetho).5.2. Ngaka Reginald Cassius Lubisi – Molaodipharephare ka Kantorong ya Mopresidente le Mongwaledi wa Kabinete (konteraka ya gagwe e mpshafaditšwe mo mengwageng ye mehlano ye e tlago).5.3. Morena Christopher Kobla Gavor – Molekodišišipharephare: Kgoro ya Tlhabolo ya Dinagamagae le Peakanyoleswa ya Naga.Dipotšišo:Mohumagadi Phumla Williams (Seboleledi sa Kabinete sa Motšwaoswere)Mogala: 083 501 0139"
Pego ya Kopano ya Kabinete ya la 10 Phuphu 2015,11 Jun 2015,https://www.gov.za/speeches/statement-cabinet-meeting-10-june-2015-11-jun-2015-0000,https://www.gov.za/nso/speeches/statement-cabinet-meeting-10-june-2015-11-jun-2015-0000,"1. Phethagatšo ya mananeo a bohlokwa a mmušo1.1. Kabinete e ile ya sekasekwa ka ga dipoelo tša dipego tša kotara ya bone (Pherekgong-Hlakola 2015). E ile ya kgotsofala ka ga kgatelopele ye e dirilwego ka ga phethagatšo yeo. Maloko a Khuduthamaga a tla lebagana le ditiro tša go rerišana le bagaši ba ditaba le bakgathatema go hlaloša ka ga kgatelopele ye e dirilwego ka phethagatšong ya dipoelo tša kotara ya bone. Dintlha di tla tsebagatšwa ka pela ge thulaganyo e phethilwe.1.2. Kabinete e amogetše go kgethwa ga baabi ba enetši ye e šomišwago leswa ba 13 ka nakong ka kgato ya bone ya Lenaneo la mmušo la Bodiredi bja ka Ntle bja Batšweletši ba Mohlagase wo o Šomišwago Leswa bao ba Ikemego. Batšweletši ba ba enetši ye e šomišwago leswa (enetši ya maatla a letšatši le ya maatla a phefo) ba tla aba dimekawate tša tlaleletšo tše 1 084 go thekga mothopo wa bosetšhaba gomme go realo ba thekga naga go batamela kabo ya mohlagase ya lebaka le letelele ya go ya go ile.1.3. Kabinete e amogela Dipoelo tša Tekodišišo ya Dipuku tša Ditšhelete tša Mebušo ya Selegae ya 2013-2014 gomme e reta go šoma ga mebasepala mo go laeditšego go kaonafalo mo go swanago ka makaleng ao a nyakilego go ba ka moka a dipoelo tša tlhakišo ya dipuku tša ditšhelete tša mebasepala. Dihlongwa tše ntši tše di ka bago tše 96% (mebasepala le ditheo tša mebasepala) di rometše ditatamente tša tšona tša ditšhelete ka nako, e lego kaonafalo ye kgolo go tloga go 93% ka 2012/13 le 78% ka 2007/08.Pego e lemoga gore go dirilwe maitekelo ao a tseneletšego go rarolla tšhomišo ya ditšhelete ye e sego molaong. Seo se lemogwago ke koketšego ye kgolo ka go palo ya mebasepala le ka go ditheo tša mebasepala yeo e hweditšwego dipoelo tša tlhakišo ya dipuku tša ditšhelete ye e kgahlišago go tloga go ye 30 ka 2012/13 go fihla go ye 58 ka 2013/14, gomme ke fela ye šupa ka 2007/08 yeo e laetšago phetogo ye e nanyago go leba go pušo ye kaone le taolo ya ditšhelete ye e kgahlišago.Mebasepala yeo dipuku tša tšona tša ditšhelete di tlhakišitšwego yeo e hweditšego dipego tše kaone tša tšhomišo ya ditšhelete bjale e fihla go 76% ya palomoka ya ditekanyetšo tša mmušo tša R315 pilione. Se se ra gore diranta tše di nyakilego go ba tše seswai go tše 10 tše di šomišitšwego ke mmušo di šomišwa ke ditheo tšeo ditatamente tša tšona tša ditšhelete di kgahlišago.Go mebasepala le ditheo tše 335 tšeo dipuku tša tšona tša ditšhelete di tlhakišitšwego, ye 102 e kaonafetše, ye 194 ga se ya fetoga, ye 27 o boetše morago mola ye mebedi yona e le ye meswa gomme ye 10 yona dipuku tša tšona tša ditšhelete di sa tla hlakišwa. Se se phethagatša kabo ya ditirelo ye e šomago gabotse kudu le ya maikarabelo go sepelelana le mokgwa wa ‘Poelomorago go tša Motheo’. Kabinete e amogela seo bjalo ka karolo ya Leano la ‘Poelomorago go tša Motheo’, šedi ye e kgethegilego e tla fiwa mebasepala ye 50 yeo e hweditšego dipoelo tša tekodišišo ya tshepedšo ya ditšhelete tše di sa kgahlišego, kudukudu ye 25 yeo e hweditšego dipoelo tša tekodišišo ya tshepedišo ya ditšhelete tše di sa kgahlišego mo mengwageng ye e fetilego ye mehlano.Kabinete e tšweletša go se kgotsofale ga yona go mebasepala yeo e tšwelago pele go thwala batho bao ba se nago le maswanedi a dithuto gomme go realo e nyatša ditiro tša pušo ye botse. Tona ya Kgoro ya Pušo ya Tirišano le Merero ya Setšo, ka go šomišana le mebasepala, e tla akgofiša tshepedišo ya go rarolla mathata a.2. Diphetho tše Bohlokwa tša Kabinete2.1. Kabinete e dumeletše Leanotokišoleswa la Tirelo ya Diposo ya Afrika Borwa (SAPO). Leano le le thušitše go tseba dilo tša motheo tše di bakago mathata gomme la šupa gape ditsenogare tše bohlokwa tša togamaano ka nepo ya go bušetša sehlongwa se sekeng. Mokgwa o moswa wa kgwebo o a hlangwa go fokotša go bota go fetišiša kgwebong ya go romela mangwalo le go leba go mokgwa wa go tsenya letseno wo o kopantšwego. Kabinete e na le boitshepho bja gore leano le tla tšwetša pele SAPO. Tona ya Kgoro ya Mananeokgoparara a Dikgokagano le Ditirelo tša Poso, gammogo le ba taolo ya SAPO, ba tla swara kopano ya go sedimoša bagaši ba ditaba go hlaloša leano le ka bophara.2.2. Kabinete e dumetše gore poelo ye e amogetšwego mabapi le pego ya mathomong Afrika Borwa ya phethagatšo ya Tšhata ya Afrika ka ga Ditokelo le Bophelo bjo bokaone bja Bana (2000-2013), e alwe ka Palamenteng. Pego ye e amogetšwe go tšwa go Komiti ya Ditsebi tša Afrika ka ga Ditokelo le Bophelo bjo Bokaone bja Bana. Kabinete e thekgile mekgwa ya pušo ya go netefatša gore go ba le mokgwa wo o kopantšwego, wa go tlemaganywa le wa go kgatha tema go phethagatšo ya Tšhata ya Afrika ka ga Ditokelo le Bophelo bjo bokaone bja Bana go obamela ditokelo tša molaotheo tša bana.Go romelwa ga pego ye ya Afrika Borwa go sepelelana le melao le ditlamego tša tumelelano ya boditšhabatšhaba. Pego ye e šoma gape bjalo ka selo seo se elago ka fao setšhaba se gatelago pele ka gona go phethagatša ditokelo tša bana le go phela gabotse ga bona.3. Maemo a Kabinete ka go Merero ye e lego Ditabeng Seemong sa Bjale3.1. Kabinete e reta go swarwa ka katlego ga Seboka sa Ekonomi ya Lefase (WEF) ka Afrika ka Motsekapa bekeng ye e fetilego, yeo e tiišetšago leswa gore naga ye ke lefelo la boeti la maemo a godimo lefaseng fao go swarwago ditiragalo tša maemo a godimo. WEF Africa e file sefala sa gore mmušo o bontšhe Afrika Borwa bjalo ka lefelo leo le ka etelwago la dipeeletšo le la kgwebo, e lego selo se bohlokwa go fihlelela maikemišetšo a Leanotlhabollo la Bosetšhaba (NDP).Kabinete e amogela gape tema ye bohlokwa ye e kgathilwego ke ba lefapha la kgašo go netefatša gore tshedimošo go tšwa mo tiragalong ye ye bohlokwa e gašwa ka makaleng a kgašo a mehutahuta go dumelela gore ditaba di fihle go maAfrika Borwa.Kelo ya sekoloto ya Afrika Borwa ka BBB ye e dirilwego ke Fitch Ratings e tiišetša leswa gore naga ye e dula e buletše peeletšo ye e tšwago dinageng tša ka ntle ebile e tšwela pele go laetša boikgafo bja mmušo go taolo ya ditšhelete ye e nago le tlhokomelo. Le ge go le bjale, mathata ao a tšweleditšwego ke Fitch a hwetša šedi ya mmušo maemong a godimodimo.3.2. Kabinete e amogela go tsebagatša semmušo ga Media Landscape 2014 – Re Keteka Mengwaga ye 20 ya Kgašo ya Afrika Borwa, yeo e akaretšago dilo tša mehutahuta tša mengwaga ye e fetilego ye 21 ye e bego e hlohleletša yeo ka go yona kgašo e ralokilego tema ye bohlokwa. Kgaolo ye nngwe le ye nngwe e hlokometše karolo ya kgašo go thoma ka 1994 ebile e laetša gore re tšwa kgole bjang, mola ka go le lengwe e hlokometše ditlhohlo tša ka moso. Bontši bja bakgathatema ba dumela gore go fihleletšwe dilo tše ntši ka mo lefapheng le.Kabinete e ipiletša go bao ba lego ka go kgašo, dirutegi, setšhaba sa badudi le mmušo go bala kgatišo ya Media Landscape 2014, yeo e hlohlago dingangišano tše di nago le tsebo le dipoledišano ka ga mengwaga ye 20 ya kgašo ka go Afrika Borwa ya temokrasi. Kgatišo ye e fa pego ye e sa tšeego lehlakore le ya botshepegi ya lefapha la kgašo ka mo nageng. Ge e be e sa thalwa e dirišitše tirišano ye maatla magareng ga mmušo le intasteri ya kgašo, ka go šomiša baetapele le mekgatlo ya setšhaba.3.3. Kabinete e tiišetša boitshepo bja yona go Bolaodi bja Bosekiši ya Bosetšhaba (NPA) go phethagatša mešomo ya yona ka bokgoni ka ge e filwe mošomo wo ke Molaotheo go sa lebelelwe phetogo ye e sa tšwago dirwa ka go bolaodi bja yona.NPA e tšwela pele go tia ka mošomong wa yona, ebile e na le makala le ditshepedišo tša maleba go tšwela pele go tšwetša pele setšhaba seo se hlokago bosenyi. Ka 2014 setheo se se kaonafaditše kelo ya sona ya go bona basenyi molato ka maemong ka moka a dikgorotsheko ka 93.6% (melato ye 273 641) ka go dikgorotsheko tša didiko, 76% (melato ye 27 246) ka go dikgorotsheko tša dilete le 88% (melato ye 911) ka go dikgorotsheko tša godimo ka moka.3.4. Kabinete e amogela go lokollwa ga Dinyakišišo tša mathomo ka ga Bogoboga tša Afrika Borwa tšeo di lebeletšego kudu maikutlo a batho mabapi le HIV le AIDS le TB ka Khonferentsheng ya bo 7 ka ga AIDS ya Afrika Borwa, yeo e lego gare mo lebakeng le ka Durban. Dinyakišišo tša Bogoboga, e lego tše kgolokgolo lefaseng, di fa ditiro tše di bonagalago le tša boithomelo le mananeo a go lwantšha bogoboga le kgetholo ya batho bao ba phelago ka HIV le TB.3.5. Kabinete e amogetše katlego ya Beke ya Tšhireletšo ya Bana (CPW) gomme e bušeletša gore bana ba rena ke motheo wa bokamoso bja naga ya rena gomme e ipiletša go ditšhaba go ba šireletša kgahlanong le go se hlokomelwe le go tlaišwa. Godimo ga fao, Kabinete e lebiša ditebogo tša yona go dihlongwa tša mmušo ka moka, go setšhaba le badirišani ba setšhabeng bao ba šomago ba sa lape go putla CPW go lemoša ditšhaba go šireletša bana ba rena.3.6. Kabinete e amogela leanotokišo le maatla ka Telkom yeo go yona mmušo e lego mongdišere yo mogolo, o nago le setseka sa 40%. Leanotokišo la khamphani ye le feleditše ka kgolo ye maatla ka go letsenong le ka go kabelanong e leng la mathomo ga e sale ka 2011 go dirwa disente tše 245.3.7. Kabinete e sekasekilwe ka phethagatšo ya melaophetošwa ya bofoladi ye e sa tšwago go dirwa le ka ga melao ya bofaladi ya 2014, go akaretšwa dinyakwa tša go eta le bana go tsena magorong a botseno a mellwane ya Afrika Borwa, yeo e thomilego go šoma ka la 1 Phupu 2015.Le ge go le bjale Kabinete e tšeetše tlhogong maikutlo go tšwa ka makaleng a mehutahuta. Ka nepo ya go kwa maikutlo a, Kabinete e tšere sephetho sa go hloma sehlopha sa Ditona go tšwa ka mafapheng a ekonomi le tšhireletšo.Sehlopha se go emetšwe gore se tla ahlaahla le go rerišana le bao ba nago le dingongorego ka maikemišetšo a go hwetša mekgwa ya go rarolla dipoelo tšeo di bego di se tša letelwa tše di tlišitšwego ke go phethagatša melao ye. Sehlopha se se tla kgokaganywa ke Tona Malusi Gigaba.Godimo ga fao, Komiti ya Ditona tša Dikgoro tše di Fapafapanego ka ga Bofaladi le yona e tla tšwela pele ka mošomo wa yona go lebelela leswa dilo ka moka tše di amanago le bafaladi bao ba lego ka nageng. Mošomo wo o tla thuša go fa kamano magareng ga bofaladi le melao ya rena.4. Ditiragalo tše di Tlago4.1. Mopresidente Jacob Zuma o tla tsenela meketeko ya Letšatši la Bafsa ka la 16 Phupu 2015 ka Tshwane Events Centre, ka Gauteng ka fase ga morero wa: “Bafsa ba tšwe tša pele Afrika Borwa”.Mopresidente o tla dira gape ketelo ya Siyahlola ka Yunibesithing ya Theknolotši ya Tshwane ka Khamphaseng ya Borwa ka Soshanguve, Gauteng ka la 23 Phupu 2015. Ketelo ye ya tekolo e tla lebelela kudu masolo le ditsenogare tše di phethagaditšwego go kaonafatša maphelo a bafsa ba rena le go ba maatlafatša gore ba kgathe tema bokaone ka ekonoming ya naga ya rena. Kabinete e ipiletša go bafsa go šomiša dibaka tše di fiwago ke mananeo a mmušo a go swana le Lenaneo la Mešomo ya Setšhaba, leo le laetšago ka fao dilekane di tlišago Phetogo go mananeokgoparara le ditirelo tša setšhaba, le gape go godiša dibaka tša mošomo go ba mešomo ya go ya go ile ka lebaka la phetišetšo le tlhabollo ya mabokgoni.Ka Setheo sa Tlhabollo ya Bafsa sa Bosetšhaba, bafsa ba bantši le bona ba tsenywa ka ekonoming ya bohle ka mananeo a bona ao a fago thekgo go bahlomi ba dikgwebo bao e lego bafsa.4.2. Afrika Borwa e tla tsenela meketeko ye e tlogo swarwa khonthineteng ye ka bophara ka la 23 Phupu 2015 go gopola Letšatši la Tirelo ya Setšhaba la Afrika ka fase ga morero wa: “Tema ye e Kgathwago ke Ditirelo tša Setšhaba go Maatlafatša Basadi, Boithomelo le Kabo ya Ditirelo ye e Fihlelelwago”. NDP e bone gape go maatlafatša bokgoni bja Mmušo bjalo ka selo se bohlokwa go fihlelela Nepo ya 2030. Go tloga ka 1994 naga ye e gatetše pele kudu ka boemedi bja basadi ka maemong a taolo a godingwana ka Tirelong ya Setšhaba, ye e bego e le go 39.8% ka Hlakola 2014.4.3. Kabinete e ipiletša go maAfrika Borwa ka moka go ba le mmušo ka Letšatši la Bafaladi la Lefase, ka la 20 Phupu 2015, go tiišetša leswa boikgafo bja naga ye go kwano ya boditšhabatšha ya go swara bafaladi ka moka ka seriti. Bjalo ka naga ye nngwe go tše di saenetšego Kwano ya Geneva ya 1951 le bjalo ka naga yeo e tšwetšago pele ditokelo tša botho, re na le tlamego ya go šireletša ditokelo tša motheo tša bafaladi ka gare ga mellwane ya rena. Ka mabakeng a mantši ba ke banna, basadi le bana bao ba lego kotsing bao ba gapeleditšwego go tšhaba dinageng tša gabobona gomme ba dirile bjalo ka kgotlelelo ye kgolo, ka maatla le ka boikgafo.4.4. Kgoro ya Merero ya Selegae, gammogo le dikgoro le dihlongwa tše dingwe tša mmušo, di tla tsebagatša semmušo Lesolo la Operation Pyramid ka la 19 Phupu 2015 ka Skukuza, Mpumalanga ka fase ga morero wa: “Re šoma mmogo go ba le mellwane ye e bolokegilego le ye e šireletšegilego”. Lesolo la Operation Pyramid le tla kgokaganya le go tsepanya bokaone diprotšeke tša mmušo le tša dihlongwa tša ona tša mabapi le mellwane, mananeo le ditsenogare. Lesolo le la phetošetšo le tla šoma go fihla ge go hloma fao go rulagantšwego ga Setheo sa Taolo ya Mellwane se hlomilwe ka 2017. Taolo ye e bolokegilego, ya go šoma gabotse le ye kaone ya go go sepela ga batho go putlaganya mellwane ya dinaga e tla dirwa ka mokgwa wo o sepelelanago le dilo tše bohlokwa tša tlhabollo ya bosetšhaba.4.5. Segopotšo sa mengwaga ye 60 sa Tšhata ya Tokologo, seo se tlago ketekwa ka la 26 Phupu 2015, se tla šomišwa go laetša kgatelopele ye e dirilwego go fihlelela ditlhologelo tša yona, le go bontšha kamano magareng ga melaotshepetšo ya mmušo le sengwalwa sa ona seo se dirilego histori. Tšhata ya Tokologo ke motheo woo go ona Molaotheo wo o retwago lefase ka bophara o theilwego go yona; lehono e tšweletša naga yeo re e agago ka melaotshepetšo le mananeo a rena.5. Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.5.1. Morena Zacharia Isak Modise bjalo ka Mokhomišenare wa Bosetšhaba wa Kgoro ya Ditirelo tša Tshokollo.5.2. Mohumagadi Bernedette Muthien bjalo ka Motlatšamolaodipharephare wa Tshekatsheko ya tša Bong ka Mafapheng ka go Kgoro ya Basadi.Dipotšišo:Mohumagadi Phumla Williams (Seboleledi sa Kabinete sa Motšwaoswere)Mogala: 083 501 0139"
Pego ya Kopano ya Kabinete ya la 24 Phupu 2015,25 Jun 2015,https://www.gov.za/speeches/statement-cabinet-meeting-24-june-2015-25-jun-2015-0000,https://www.gov.za/nso/speeches/statement-cabinet-meeting-24-june-2015-25-jun-2015-0000,"1. Phethagatšo ya Mananeo a Bohlokwa a Mmušo1.1 Kabinete e amogetše diphetho tše di dumeletšwego ka Samiting ya bo 25 ya Mokgatlo wa Selekane sa Afrika (AU) ye e beago Afrika tseleng ye mpsha ya tlhabollo le kgolo yeo e tlago kgontšha khonthinente go tšea maemo a yona a maleba ka merero ya lefase ka bophara.Diphetho tše di akareditše go hloma sešole se setee seo se kopanego ge ngwaga o fela. Baetapele ba tshephišitše go akgofiša go tsenya tirišong ga Lebotho la Mašole la Komanamadulaabapile la Afrika (ASF).Kabinete e retile maithomelo ao a tšerwego ke AU go ba le kopanyo ye kgolo ya ka seleteng le kgwebišano ka go thomiša semmušo ditherišano tša go hloma lefelo la kgwebišano ye e lokologilego la ka khonthinenteng leo le tlago kgontšha dikamano tše di tiilego magareng ga diekonomi tša Afrika.1.2 Kabinete e amogetše gape kopano ya Ditona tša AU tše di rwelego Maikarabelo go Merero ya Bong le Basadi tšeo di swerego kopano ya tšona ka la 12 Phupu 2015, go latela Ditherišano tša Maemo a Godimo (HLP) tša bo 2 tša AU ka ga Tekatekano ya Bong le Matlafatšo ya Basadi ye e swerwego go thoma ka la 10 – 12 Phupu 2015 ka fase ga Kopano ye e Tlwaelegilego ya bo 25 ya Kopanokgothekgothe ya AU, ka fase ga Morero wa: “Dira gore go kgonagale ka go Akaretša Basadi ka Thušo ya Ditšhelete ka Lefapheng la Kgwebo ya Temo”.Dipoelo tša dikopano tše tše pedi e bile Kwano le Boipiletšo bja go Dira se Sengwe mabapi le go Akaretša Basadi ka Kgwebong ya Temo. Boipiletšo bjo bja go Dira se Sengwe bo ipiletša go Dinagamaloko go dira tše di latelago, magareng ga tše dingwe go:Phethagatša ditokelo tša basadi go fihlelela, go laola, go ba beng le go holega go methopo ya ditšhelete, go akaretšwa phihlelelo go ditshepedišo tša theko ya dithoto tša setšhaba ka Thutong, ka tlhabollong ya tshedimošo le ya mabokgoni, ka ditheknolotšing tša boithomelo le ditiro, go matlafatša le go hlabolla matlafatšo ya ekonomi ya basadi ka go kgwebo ya temo;Maatlafatša masolo a go hlama tikologo ye kaone go basadi go dira kgwebo ya temo le mananeokgoparara a temo ka go thibela le go arabela dithulano ka Khonthinenteng, go rarolla, go beakanya le go fokotša diabe tša phetogo ya klaemete, le go rarolla seabe sa mauba le masetlapelo a tlhago.Nolofatša tlhabollo ya kgwebo ya temo le mananeokgoparara a temo ka go diriša metšhene, boithomelo bja tša theknolotši le tlhabollo ya mabokgoni go basadi;1.3. Mo dikgweding tše mmalwa, baithuti ba marematlou ba tla be ba  ngwala ditlhahlobo tša bona tša mafelelong a ngwaga. Kabinete e ipiletša go Baithuti ba Marematlou wa 2015 go dira dikgopelo e sa le nako go dihlongwa tša thuto ya godingwana bjalo ka karolo ya Lesolo la Dira Dikgopelo mo Lebakeng le/ la Kgetha Tlhahli ka ga Mešomo leo le dirwago ngwaga ka ngwaga ke Kgoro ya Thuto ya Godingwana le Tlhahlo.Re ipiletša go baithuti go hlokomela gore ba ithute Dipalo le Mahlale ka ge e le mafapha a thuto ao a tlago iša kgolo ya ekonomi ya rena maemong a godingwana.Boithomelo le boitlhamelo ke dilo tše bohlokwa tše di godišago ekonomi ka nageng.  Bafsa le bona ba swanetše go utolla dibaka tše di hwetšagalago ka Dikholetšeng tša Thuto ya Sethekniki le ya Mešomo ya Matsogo tšeo di phatlaletšego le naga go tlaleletša diyunibesithi, tše di akaretšago Yuinibesithi ye e sa tšwago go hlongwa ya Sol T Plaatje ka Kapa Leboa le Yunibesithi ya Mpumalanga.2. Diphetho tše Bohlokwa tša Kabinete2.1 Kabinete e dumeletše semmušo sephetho sa go bea Lefelo la Tlhabollo la Diintasteri la Maluti-A-Phofung (MAP IDZ) ka Tshiame (Industriqwa-1A), Harrismith, ka Profenseng ya Foreisetata. E dumeletše gape go fa Koporasetlhabollo ya Foreisetata Phemiti ya Mošomo ya lefelo le.Go bewa ga MAP IDZ go tla hloma sefala seo se theilwego go dikgokaganyo (Logistics Hub) seo se tla bago dikhilometara tše 10 ka ntle ga Harrismith (lefelo la kgale la Industriqwa), kudu go lokiša difatanaga, go tšweletša dilo tše nnyane, go šoma ditšweletšwa tša temo/ mafapha a dikgokaganyo.2.2. Kabinete e dumeletše gore Afrika Borwa e šomišane le Panka ya Peeletšo ya Mananeokgoparara a Asia. Panka ye e lebeletše kudu Selete sa Asia le sa Oceania go thekga dipeeletšo go mananeokgoparara.Go kgatha tema ga Afrika Borwa go tla matlafatša dikamano tša yona go tša kgwebo ka seleteng gomme go tla bontšha gape thekgo go ditlhologelo tša tlhabollo tša ka seleteng.2.3 Kabinete e dumeletše go romelwa ga Ditona tša Kgoro ya Toka le Ditirelo tša Tshokollo le ya Kgoro ya Sephodisa bjalo ka bao ba rwelego maikarabelo a go phethagatša maikarabelo a Mmušo mabapi le karolo ya 9 (2) ya Molao wa Thibelo le Phedišo ya Tshotlo ya Batho wa 2013.Ditona tše ka bobedi di tla rwala maikarabelo a go hlabolla mananeo ao a ikemišeditšego go thibela le go fediša go sotlwa ga batho e lego seo se tšwetšago pele tokelo ya motheo go tokologo le tšhireletšego ya batho ka ge go hlagišitšwe ka go karolo ya 12 ya Molaotheo.2.4 Kabinete e dumeletše go romelwa ga Tshepedišo ya Tlaleletšo, Tlhabollo le Tirišano magareng ga Setšhaba sa Yuropa le Dinagamaloko tša yona ka Palamenteng go yo dumelelwa semmušo.Tshepedišo ye ya Tlaleletšo e hlokometše go tsena ga Rephabliki ya Croatia go Mokgatlo wa Selekane sa Yuropa (EU) yeo e ilego ya tsenywa ka moragonyana ka Tshepedišong.Go godišwa ga EU go tla kaonafatša phihlelelo ya mebaraka ya Afrika Borwa ka go EU, gomme se se tla feletša ka go hloma dibaka tša mešomo, go thuša kgolo ya ekonomi, le go kaonafatša dikgetho tša badiriši. Se se sepelelana le nepo ya Leanotlhabollo la Bosetšhaba ya go hloma mešomo, go godiša ekonomi le go tšwetša pele diromelwantle.2.5 Kabinete e dumeletše gore melawana ya maleba ya boditšhabatšhaba le dikelo tše dingwe tša mahlale di tsenywe tirišong ka nepo ya go netefatša gore taolo ya maleba ya dikotsi e a phethagatšwa ge go tsenywa dikgomo le ditšweletšwa tše di amanago le dikgomo ka nageng.Go amanya mo ga dinyakwa tša go tsena ka nageng tša Afrika Borwa le ditlhahli tša mahlale tša boditšhabatšhaba go tla matlafatša maemo a naga ka kgwebišanong ya boditšhabatšhaba. Se se tla oketša phihlelelo go dijo tše di lekanego, tše di bolokegilego le tša phepo ka batho le diphoofolo ka go diriša maano a go di hwetša gomme se se tla oketša tlhomo ya mešomo ka go tsenya ditšweletšwa tša nama ya kgomo ka nageng tšeo di tlogo šongwa go tšwela pele ka Afrika Borwa.3. Melaokakanywa3.1 Kabinete e dumeletše go tsebagatšwa ga Molaokakanywaphetošwa wa Merero ya Bosenyi, wa 2015 ka Palamenteng.Diphetošo tše di hlagiša diphetošo go melao ye e amanago le melato ye e amanago le mananeokgoparara ya go swana le go utswa metato le mathale a megala. Ditlhagišo tše di tlogago di tiišetšwe di a fiwa mabapi le go fiwa ga peila, go romelwa kgolegong ga basenyi le go hlama bosenyi bjo boswa go dira gore tshenyo ya mananeokgoparara e be bosenyi ka ge e ditela goba e šitiša go šoma ga ditirelo tša motheo ka lebaka la ditiro tša bosenyi.Molaokakanywa wo ge o šetše o fetišitšwe o tla netefatša gore mekgwa e a bewa go šireletša mananeokgoparara, fao e lego gore peeletšo ye e hlokegago kudu ya setšhaba e beilwe gona, go netefatša gore naga e fihlelela dinepo tša yona tša kgolo ya ekonomi le go oketša go thwala batho mešomong.3.2 Kabinete e dumeletše go tsebagatšwa ga Molaokakanywa wo o bušeleditšwego wa Tšwetšopele le Tšhireletšo ya Peeletšo wa 2015 ka Palamenteng.Molaokakanywa wo o tiišetša gore Afrika Borwa e tšwela pele go bulela peeletšo ya dinaga tša ka ntle, e fa polokego le tšhireletšo tša maleba go babeeletši ka moka, ebile o lota tokelo ya boikemo bja Mmušo wa Afrika Borwa go tšwetša pele maikemišetšo a melawana ya setšhaba ya mabapi le tlhabollo le phetošo.Se ke go thekga maikemišetšo a Leanotlhabollo la Bosetšhaba (NDP) a go tšwetša pele peeletšo le kgolo ya diromelwantle go hlohleletša kgolo ye e swarelelago le tlhabollo ka Afrika Borwa.3.3 Kabinete e dumeletše go phatlalatšwa ga Molaokakanywaphetošwa wa Khopiraete wa 2015 ka Kuranteng ya Mmušo gore setšhaba ka bophara se o lekodišiše.Molaokakanywa wo o fetoša Molao wa Khopiraete wa bo 98 wa 1978 le Molao wa Tšhireletšo ya Badiragatši bo 11 wa 1967, yeo e fetilwego ke nako ka ge e sa hlokomele diphetogo ka maemong ao a fapanego goba go fa ditlhagišo tše di šomago ka merero ya titšithale.Molaokakanywa wo o bolela ka ga go abela mošomo/setšweletša dilaesentshe mabapi le mošomo wo o kgopetšwego gore o dirwe go thibela tšhomišobošaedi mabapi le tša kgwebo. Se se tla thuša mmušo go rarolla bokamoso bja borammino le badiragatši ka go netefatša gore ditšhelete tša bona tše di lefšago ka morago ga ge ba gatišitše mmino di lefša ka nako ke dikhamphani tše di ba gatišitšego le bagaši ba mmino wa bona ka ge bontši bja bona ba hlokofala e le bahloki.3.4 Kabinete e dumeletše go tsebagatšwa ga Molaokakanywaphetošwa wa Khomišene ya Tirelo ya Setšhaba wa 2015 ka Palamenteng. Wona o fetoša Molao wa Khomišene ya Tirelo ya Setšhaba wa bo 46 wa 1997.Molaokakanywa wo o šoma ka morero wa go mpshafatša lebaka la mošomo la Mokhomišenare ebile o hlagiša gore modulasetulo o swanetše go kgetha mokhomišenare o tee go šoma bjalo ka modulasetulo ge bobedi modulasetulo le motlatši wa gagwe ba se gona.4. Maemo a Kabinete ka go Merero ye e lego Ditabeng Seemong sa bjale4.1. Kabinete e amogela bagolegwa ba Bahlano bao ba lokollotšwego kgolegong ba Cuba bao ba bego ba golegilwe ka US ka 1998 gomme ba bonwa molato wa bosenyi bjo bo tlogago go bohlodi bjo bo sego molaong go fihla go polao. Batho ba ba bahlano ba be ba rometšwe USA bjalo ka karolo ya lesolokgoparara leo le bitšwago La Red Avispa go nyakišiša ditiro tša dihlopha tša Cuba tše di lego botšhabelo tšeo di bego di rulaganya go thenkgola mmušo wa Fidel Castro.4.2 Kabinete e leboga mmušo wa Malawi wo o bego o emetšwe ke Motsetamogolo wa Afrika Borwa Mohumagadi Cassandra Mbuyane-Mokone go nolofatša go bušetšwa gae ga bana (wa mengwaga ye 14) le (wa mengwaga ye 20) bao ba tlošitšwego tlhokomelong ya bona ke koko wa bona ka Mpumalanga go leba Malawi ka Mosegamanye 2014 ke mosadi yo a bego a itirile morutiši wa bona wa nakong ye e fetilego. Lehono, Tona ya Kgoro ya Tlhabollo ya Leago Bathabile Dlamini, o tla amogela bana ba.5. Ditiragalo tše di tlago5.1. Kabinete e ipiletša go maAfrika Borwa ka moka go kgatha tema ka moketekong wo o tlago wa Kgwedi ya Nelson Mandela ka Mosegamanye ka fase ga morero wa: “Dirang gore letšatši le lengwe le le lengwe le be Letšatši la Mandela: Re aba metsotso ye 67 ya nako ya rena go thuša bao ba hlokago thušo.” MoAfrika Borwa yo mongwe le yo mongwe o na le bokgoni bja go oketša bohwa bja Mopresidente wa rena wa peleng yo a hlokofetšego Nelson Mandela ka go dira phapano maphelong a bangwe.Ka moya wa bohwa bja Madiba a re šomeng gape mmogo ge re gopola Kgwedi ya Tirišano ya Setšhaba ka Mosegamanye go hlabolla setšhaba se se šomago mmogo ka go tšwetša pele ditlhologelo tša tlhokego ya semorafe, tlhokego ya kgethologanyo ya bong, toka le tekatekano go bohle ka ge go laeditšwe le go thekgwa ka gare ga Molaotheo wa rena.5.2. Bjalo ka karolo ya go keteka le go hlompha diabe tše di kgethegilego go mahlale, boentšeneere, theknolotši le boithomelo, Tona ya Kgoro ya Mahlale le Theknolotši Naledi Pandor o tla ba monggae wa dijo tša mantšiboa go tsebagatša bathopasefoka ba Foramo ya Bosetšhaba ya tša Mahlale le Theknolotši ya 2014/15 – Dikabo tša Difoka tša BHP Billiton ka la 9 Mosegamanye 2015 ka Emperors Palace, Kempton Park ka fase ga morero wa: “Seetša”.Difoka tše di tsebagaditšwe semmušo ka 1988.  Ka go keteka morero wa ngwaga wo wa Setheo sa tša Thuto, Mahlale le Setšo sa Mokgatlo wa Dinagakopano (UNESCO) wa “Ngwaga wa Boditšhatšhaba wa Seetša le wa Ditheknolotši tše di Theilwego go Seetša”, Sefoka se se Kgethegilego se tla abelwa dinyakišišo tša mabapi le redieišene ya dietša.5.3 Ka moya wa Beke ya Tirelo ya Setšhaba ya Afrika ye e swerwego mo bekeng ye (go tloga ka la 22 go fihla ka la 26 Phupu 2015), Kabinete e rata go leboga bašomi ba mmušo ka moka ka boikgafo bja bona, maikemišetšo le go šoma ka maatla go aba ditirelo go batho ba rena. Re ipiletša go bašomi ba mmušo ka moka go ipona leswa bjalo ka bao ba fihlelelago dinyakwa tša maAfrika Borwa ka moka.6. Maemo a Afrika Borwa ka ga taba ya Kgorotsheko ya Bosenyi ya Boditšhabatšhaba (ICC)Kabinete, e tšere sephetho sa gore e tla lekodišiša leswa go kgatha tema ga Afrika Borwa ka go Molao wo o ngwadilwego nageng ya Roma wa Kgorotsheko ya Bosenyi ya Boditšhabatšhaba, ka mabaka a mmalwa.Afrika Borwa ka mehla e be e dula e le mothekgi yo mogolo wa go hlongwa ga Kgorotsheko ya Bosenyi ya Boditšhabatšhaba le bjalo ka ye nngwe ya dinaga tša mathomo tše di saenetšego Molao wo o ngwadilwego nageng ya Roma wa Kgorotsheko ya Bosenyi ya Boditšhabatšhaba. E dula e ikgafile go tshepedišo ya toka ya boditšhabatšhaba “go netefatša gore bosenyi bjo bošoro kudu bjoo setšhaba sa boditšhabatšhaba se tshwenyegago ka bjona ka botlalo ga se bja swanelwa go tlogelwa bo se bja otlwa le gore tshekiši ya bona ye e šomago gabotse e swanetše go netefatšwa ka go tšea dikgato maemong a bosetšhaba le ka go matlafatša tirišano ya boditšhabatšhaba.”Afrika Borwa e tla tšwela pele go tšwetša pele le go hlohleletša masolo a go šoma ka bosenyi bja mohuta woo.Afrika Borwa ke leloko la Kopanokgothekgothe ya Mekgatlo ya Mebušo ye e hlomilwego ke Temana ya 112(1) ya Molao wo o ngwadilwego Roma wa Kgorotsheko ya Bosenyi ya Boditšhabatšhaba.Afrika Borwa gape ke leloko la Dinagakopano (UN), AU le mekgatlo ye mengwe ya boditšhabatšhaba. E tloga e hlokometše kudu maikarabelo le ditlamego tša yona tša boditšhabatšhaba.Afrika Borwa e raloka tema ye bohlokwa ka khonthinenteng ya Afrika le ka mekgatlong ya mehutahuta a ka khonthinenteng.  Gape ke monggae wa Palamente ya Afrika ka Bophara. Tona ya peleng ya Kgoro ya Merero ya Selegae ya Afrika Borwa ke modulasetulo wa Khomišene ya AU.Afrika Borwa e kgatha tema ka masolong a go tliša khutšo ka dinageng tše ntši tša Afrika tša go swana le Democratic Republic of the Congo. Afrika Borwa gape e kgatha tema ka mafolofolo go netefatša gore ditshepedišo tša go tliša khutšo tše di lego kotsing tše di lego gare ka Sudan le ka Borwa bja Sudan di tšwela pele, e lego dikgahlego tša batho ba mebušo yeo e ipušago le dinaga tše dingwe tša go ipuša le khonthinente ya Afrika.Afrika Borwa e bonwa maemong a boditšhabatšhaba bjalo ka motlišakhutšo yo a botegago le yo a tshephagalago gomme e na le mašole a Afrika Borwa ao a ka bago a 3000 ao a kgathago tema ka fao masolong a go tliša khutšo ka fase ga taolo ya AU le UN.Afrika Borwa e tšwetša pele tirišano magareng ga Afrika Borwa le dinaga tše dingwe le tlhabollo ye e kopantšwego ka khonthinenteng. Afrika Borwa e šomiša Tsošološo ya Afrika le Sekhwama sa Tirišano sa Boditšhabatšhaba go, magareng ga tše dingwe, go matlafatša tšwetšopele ya temokrasi, pušo ye kaone le thibelo le tharollo ya dithulano.Afrika Borwa e beeletša kudu ditšhelete tša yona, mašole, methopo ya sethekniki le ya merero ya bašomi go fihlelela khutšo, tšhireletšo le katlego ya khonthinente ya Afrika. Dikholego tša dipeeletšo tše di fihlelelwa ka go nanya ka dinageng tšeo Afrika Borwa e kgathago tema ka go tšona. Dinaga tše di akaretša Sudan le Borwa bja Sudan.Ka ntle le ge e le leloko la Kopanokgothekgothe ya Mekgatlo ya Mebušo go Molao wa go ngwalwa ka Roma wa Kgorotsheko ya Bosenyi ya Boditšhabatšhaba, Afrika Borwa e swanetše go lekanyetša ditlamego tša yona go ICC le ditlamego tša yona go AU le ditlamego tša yona go dinaga ka botšona, go akaretšwa tša ka Afrika, go latela dikwano tša boditšhabatšhaba tšeo e di saenetšego.Afrika Borwa e lemoga gore le Maloko a sa Ruri a Lekgotlatšhireletšo ao a sego a saenela Molao wa go ngwalwa Roma wa Kgorotsheko ya Boditšhabatšhaba ba ka kgatha tema ka botlalo ka ditherišanong ka ga ICC le ditšhupetšo tše di dirwago ke Lekgotlatšhireletšo e di lebišitše go ICC mabapi le naga ye nngwe.Dinaga tšeo di tšere dikgato tša go netefatša gore bahlankedi ba tšona le mašole a tšona a ka se angwe ke phethagatšo ya molao ya ICC.Afrika Borwa e lemoga gape dithulano tše di lego gona ka go ditemana tša mehutahuta ka go Molao wa go ngwalwa Roma wa Kgorotsheko ya Bosenyi ya Boditšhabatšhaba ka ga kimollo ya Dihlogo tša Mebušo.Temana ya 27 e bolela ka tsela ye:     Go se be maleba ga maemo a mohlankedi1. Molao wo o tla dirišwa ka fao go lekanego go batho ka moka ka ntle le pharologanyo efe goba efe ye e theilwego go maemo a mohlankedi. Gabotse, maemo a mohlankedi bjalo ka Hlogo ya Pušo goba ya Mmušo, leloko la Mmušo goba la palamente, moemedi yo a kgethilwego goba mohlankedi wa mmušo ga se a swanela ka lebaka lefe goba lefe gore a lokolle motho go boikarabelo bja bosenyi ka fase ga Molao wo, goba ga se a swanela, ka le ka bobjona, bja dira lebaka bja phokotšo ya nako ya go golegwa.2. Melawana ya kimollo goba ya tshepedišo ya kimollo yeo e ka sepelelanago le maemo a bohlankedi a motho yoo, e ka ba e le ka fase ga molao wa bosetšhaba goba wa boditšhabatšhaba, e ka se thibele Kgorotsheko go phethagatša maatla a yona a molao go motho yoo.Ka go no o bala fela, temana ye e fa ICC maatla a molao go mang goba mang, go sa lebelelwe maemo a motho yoo a bohlankedi.Le ge go le bjale, Temana ya 98 e bolela ka tsela ye:Tirišano mabapi le go fetišetša pele ga kimollo le tumelo ya go tlišwa pele ga kgorotsheko.1. Kgorotsheko e ka se tšwele pele ka kgopelo ya gore motho yo a pharwago ka molato a tlišwe pele ga kgorotsheko goba le thušo yeo e tlago kgopela gore Mmušo wo o kgopetšwego go šoma ka fao go sa swanego le ditlamego tša ona ka fase ga molao wa boditšhabatšhaba mabapi le Mmušo woo goba le kimollo ya botseta ya motho yoo goba thoto ya Mmušo wa boraro, ka ntle le ge Kgorotsheko e ka thoma ka go hwetša tirišano ya Mmušo woo wa boraro go fetošetša pele kimollo yeo.2. Kgorotsheko e ka se tšwele pele ka kgopelo ya gore mogononelwa a itliše go kgorotsheko fao go tlago nyaka gore Mmušo wo o kgopetšwego o dire ka fao go sa sepelelanego le ditlamego tša ona ka fase ga ditumelelano tša boditšhabatšhaba tšeo tumelelo ya Mmušo wo o tlišago motho yo a pharwago ka molato e nyakegago go tliša motho wa Mmušo woo pele ga Kgorotsheko, ka ntle le ge Kgorotsheko e ka thoma ka go hwetša tirišano ya Mmušo wo o tlišago mogononelwa go fa tumelelo ya go tlišwa ga motho yo a pharwago ka molato.    Temana ya 98(2) e bohlokwa ebile e na le ditlhalošo tše ntši. E bolela gabotse gore ICC ga se ya swanela go kgopela gore motho yo a pharwago ka molato a tlišwe ke mmušo wo o kgopelwago, ge e le gore seo se tla feletša ka gore mmušo wo o kgopelwago go dira seo o ka tshela ditlamego tša ona tša boditšhabatšhaba, ka ntle le ge ICC ka boyona e ka thoma ka go hwetša tirišano ya Mmušo wo o romelago motho yo a pharwago ka molato. Ka mantšu a mangwe, Temana ya 98(2) e bea tlamego go ICC go thuša dinaga go phethagatša ditaelo tša go golega bao ba pharwago ka molato.Go tloga go le molaleng kudu gore ICC e be e tseba gore Afrika Borwa e ka palelwa ke go phethagatša taelo ya go golega Mopresidente Al-Bashir, ka lebaka la ditlamego tša yona tša boditšhabatšhaba.Ka la 28 Mopitlo 2015 ICC e be e šetše e laleditše Afrika Borwa go swara ditherišano le yona mabapi le go phethagatša taelo ya go golega go latela Temana ya 97 yeo e bolelago ka fao go kwešišegago le ka fao go kwagalago gabotse gore fao e lego gore Mmušo wo e lego Leloko o hwetša kgopelo ya mabapi le fao o šupago mathata ao a ka paledišago goba go thibela go phethagatša kgopelo yeo, gore Mmušo o tla rerišana le Kgorotsheko ka ntle le tikatiko ka nepo ya go rarolla bothata.Mathata a mohuta woo a ka akaretša taba ya gore go phethagatša kgopelo ka sebopego sa yona sa bjale go ka nyaka gore Mmušo wo o kgopelwago go tliša yo a pharwago ka molato o tshele ditlamego tša kwano ye e lego gona ye o e dirilego le Mmušo o mongwe.ICC e swanetše go ba e tsebile gore Afrika Borwa e ka, ge e phethagatša taelo yeo ya go golega, tshela ditlamego tša kwano ye e lego gona le AU.  Leo le swanetše go ba lebaka fela leo le dirilego gore ICC e laletše Afrika Borwa go rerišana le yona.Ka ge e rometše taletšo Afrika Borwa go rerišana le yona, ICC e na le mošomo wa go rerišana ka moya o mobotse le Afrika Borwa le go e thuša go obamela ditlamego tša yona le ICC le AU.Afrika Borwa e amogetše taletšo ye e tšwago go ICC go rerišana le yona mabapi le Temana ya 97. Go bolela nnete, Afrika Borwa e bile le dipelaelo tše mmalwa ka ga go nepagala ga le go phethagatša ditaelo tša go golega le ditlamego tša boditšhabatšhaba tša Afrika Borwa tše di bakwago ke boleloko bja yona go AU.Afrika Borwa e tlamega go phethagatša sephetho se se tšerwego ke AU ka Sirte ka Libya ka la 3 Mosegamanye 2009 sa gore maloko a yona ga se a swanela go dirišana le ICC, go latela ditlhagišo tša Temana ya 98 ya Molao wo o ngwadilwego Roma wa Kgorotsheko ya Bosenyi ya Boditšhabatšhaba go fihla ge Lekgotlatšhireletšo le hlokometše kgopelo ye e dirilwego ke AU. AU e kgopetše Lekgotlatšhireletšo gore le fege sephetho sa lona sa go iša seemo sa ka Darfur go ICC go nyakišišwa.Kgopelo yeo ga se ya hlwa e hlokomelwa go fihla mo lebakeng le.  AU e dirile kgopelo go latela Temana ya 16 ya Molao wa go ngwalwa ka Roma wa Kgorotsheko ya Bosenyi ya Boditšhabatšhaba, ka ge AU e dumela gore go kgatha tema ga ICC ka mo tabeng ye go tla tliša tšhošetšo go khutšo le tšhireletšo ka khonthinenteng ya Afrika.Afrika Borwa e na le kgahlego ye e kgethegilego ka sephethong sa AU ka lebaka la go kgatha tema ga Afrika Borwa ka tshepedišong ya go tliša khutšo ka Sudan le ka Borwa bja Sudan.  Dinaga tše ka bobedi di file Afrika Borwa mešomo ya mehutahuta mabapi le tshepedišo ya go tliša khutšo. Ge tshepedišo ya go tliša khutšo e ka pala, ditlamorago go batho ba dinaga tšeo le ka khonthinenteng ya Afrika di tla ba tše di šiišago kudu ka lebakanyana.Afrika Borwa e swara dipoledišano kgafetša le bobedi Sudan le Borwa bja Sudan gomme e hweditše dinetefaletšo go tšwa go dinaga tše ka bobedi mabapi le tshepedišo ya go tliša khutšo.Afrika Borwa e amogetše taletšo go tšwa go ICC go rerišana le yona mabapi le Temana ya 97 gomme ka moya o mobotse wa go holofela gore go tla ba le dipoledišano tše di kwagalago, tše di nago le dipoelo le tše bohlokwa ya hlagiša mathata ao Afrika Borwa e itemogelago ona go phethagatša taelo ya go golega.Kopano ya mathomo e swerwe le ICC ka la 12 Phupu 2015. Kopano yeo e tsenetšwe ke Motseta wa Afrika Borwa le moeletši wa semolao wa motseta. Ka kopanong yeo Motseta o gateletše gore o palelwa ke go šoma ka merero ya sethekniki le ya semolao ye e amegago gomme a bolela gore o nyaka go rulaganya kopano ye nngwe yeo batho bao ba tlago kgona go šoma ka merero yeo ba tlago ba gona.Kopano ya bobedi, ya go rerišana ka merero yeo, e ile ya rulaganywa go swarwa ka Mošupologo wa la 15 Phupu 2015. Ka letšatšikgwedi leo, ditherišano tša makgonthe go latela Temana ya 97 di be di swanetše go swarwa. Le ge go le bjale, ICC e ile ya nyaka gore go swarwe kopano ya ka pela gomme kopano yeo e ile ya rulaganywa go swarwa ka Lamorena la 14 Phupu 2015 ka 12h30. Le ge go le bjale, morago bošegong bja Mokibelo wa la 13 Phupu 2015, Mosekiši wa ICC o ile a dira kgopelo ya tšhoganetšo go ICC mabakeng ao a latelago:“Kgopelo ya Tšhoganetšo ya Mosekiši ya Taelo yeo e hlalošago gabotse gore Temana ya 97 ya Ditherišano le Afrika Borwa e phethilwe gomme a bolela gore Afrika Borwa e ka fase ga Tlamego ya go Golega le go Tliša Omar Al Bashir ka ponyo ya leihlo go ICC.”Mosekiši o dirile Kgopelo ya Tšhoganetšo go ICC, ka ntle le go fa Afrika Borwa tsebišo efe goba efe. Mosekiši o kgopetše gore dintlha tša Kgopelo ya Tšhoganetšo di be sephiri, gomme a bolela gore sephetho sa ICC se phatlaletšwe.ICC e ile ya theeletša taba yeo semeetseng gomme ya ntšha Sephetho sa yona.  Gabotse ICC, ka ntle le go theeletša Afrika Borwa, e tšere sephetho sa gore ditherišano tša Temana ya 97 di fedile le gore Afrika Borwa e ka fase ga tlamego ya go golega le go tliša Mopresidente Omar Al-Bashir go yona. Sephetho seo se dirilwe, ka ge re šetše re boletše, ka ntle le go tsebiša Afrika Borwa.Afrika Borwa bjalo ka Naga yeo e Kgathilego tema ka go Molao wa go ngwalwa nageng ya Roma wa Kgorotsheko ya Bosenyi ya Boditšhabatšhaba le bjalo ka leloko la Kopanokgothekgothe ya Dinaga tše di Kgathago tema e be e na le maswanedi a go hwetša tsebišo ya Kgopelo ya Tšhoganetšo ya Mosekiši go ICC le gore e theeletšwe ka ga taba ye, kudu ka ge ditherišano di be di rulagantšwe.Boikemo bja Afrika Borwa bjalo ka naga bo šišinya gape gore e na le maswanedi a go swarwa bjalo le ka tlhompho, go sa lebelelwe gore maemo a bjang.  Go tla bonagala e ke ICC ga se ya romela taletšo go Afrika Borwa go rerišana le yona go latela Temana ya 97 ka moya o mobotse le ka maitapišo a magolo le ao a kwagalago go thuša Afrika Borwa. Afrika Borwa, ka fao, e tšere sephetho sa go lekodišiša leswa go kgatha tema ga yona ka go Molao wa go ngwalwa Roma wa Kgorotsheko ya Bosenyi ya Boditšhabatšhaba.Ditemana tše pedi ka go Molao wa go ngwalwa Roma di bohlokwa go lebeletšwe maemo ao Afrika Borwa e swanetšego go a tšea mabapi le tirišano ya yona ya ka moso le ICC.Tšona ke ditemana tša 119 le 127.TEMANA YA 119Go rarolla dithulano1.  Thulano efe goba efe ye e amanago le mešomo ya molao ya Kgorotsheko e tla rarollwa ke sephetho sa Kgorotsheko.2.  Thulano efe goba efe ye nngwe magareng ga Dinaga tše di Kgathago tema tše pedi goba go feta ye e amanago le go hlatholla goba go phethagatša Molao wo yeo e sego ya rarollwa ka dipoledišano mo dikgweding tše tharo ka morago ga go thomiša ga tšona e tla romelwa go Kopanokgothekgothe ya Dinaga tše di Kgathago Tema.Kopanokgothekgothe e ka rarolla thulano yeo ka boyona goba ya dira ditšhišinyo ka ga mekgwa ye mengwe go tšwela pele ya go rarolla thulano yeo, go akaretšwa go e romela go Kgorotsheko ya Toka ya Boditšhabatšhaba go obamela Molao wa Kgorotsheko yeo.Temana ya 119 e bolela ka maemo a mabedi:Sa mathomo, dithulano tše di amanago le mešomo ya tirelo ya molao ya ICC; gomme sa bobedi, thulano efe goba efe ye nngwe magareng ga Dinaga tše di Kgathago tema tše pedi goba go feta ye e amanago le go hlatholla goba go phethagatša Molao wa go ngwalwa  Roma.Mabapi le ya mathomo ka mo godimo, Afrika Borwa e ka tloga e eba le pelaelo le ICC mabapi le Sephetho seo e se tšerego mabapi le Kgopelo ya Tšhoganetšo ya Mosekiši ya Taelo yeo e hlalošago gabotse ge eba Ditherišano tša Temana ya 97 le Afrika Borwa di feditšwe le gore Afrika Borwa e ka fase ga Tlamego ya go Golega le go Tliša Mopresidente Omar Al Bashir go yona ka ponyo ya leihlo.Afrika Borwa e tla tsenela ditherišano tša semmušo le ICC ka ga taba ye ka nepo ya go kwešiša lebaka la ICC le ka fao e hlathollago Temana ya 97.Afrika Borwa e nyaka gape go kwešiša go tšwa go ICC gore ditlamego tša yona ke dife mabapi le Temana ya 98(2) go Mmušo wo o kgopelwago go golega yeo e ka se tshelego tlamego ya boditšhabatšhaba go phethagatša taelo ya go golega.Afrika Borwa e ikemišeditše gape go hlagiša taba ye ka kopanong ya Kopanokgothekgothe ya Dinaga tšeo di Kgathago Tema ka go Molao wa go ngwalwa Roma wa Kgorotsheko ya Bosenyi ya Boditšhabatšhaba. Ka lebaka la go hlakahlakana le dipelaelo tša sethekniki le tša semolao tše re nago le tšona, Afrika Borwa e tla nyaka go iša taba ye go Kgorotsheko ya Toka ya Boditšhabatšhaba gore e tšeye sephetho ka ga taba ye.Temana ya 97 ga se ya ka ya šomišwa  mo nakong ye e fetilego ke ICC.  Se e bile la mathomo ge Naga ye e Kgathago tema e laletšwa ke ICC go rerišana le yona mabapi le mathata ao e ka bago le yona go phethagatša taelo ya go golega yeo e ka feletšago ka gore Naga ye e Kgathago tema e ka tshela ditlamego tša yona tša boditšhatšhaba.  ICC e kgopetšwe gore e hlokomedišiše taba ye kudu gomme bobedi yona le Afrika Borwa di ile tša tlamega go rerišana ka moya o mobotse.Afrika Borwa, e ka nyaka go tšwa ka go ICC bjalo ka kgato ya mafelelo. Sephetho seo se ka tšewa fela ge Afrika Borwa e šomišitše mekgwa ya tharollo ka moka ye e lego gona go latela Molao wa go ngwalwa ka Roma wa Kgorotsheko ya Bosenyi ya Boditšhabatšhaba, Tšhata ya Mokgatlo wa Dinagakopano le didirišwa tše dingwe tša molao wa boditšhatšhaba.Temana ya 127 e bolela ka go itokolla go ICC ebile e hlagiša magareng ga tše dingwe.1. Naga ye e Kgathago tema, ka tsebišo ye e ngwadilwego ye e lebišitšwego go Mongwaledipharephare wa Mokgatlo wa Dinagakopano, e ka itokolla go Molao wo o ngwadilwego. Go itokolla go tla thoma go šoma ngwaga o tee ka morago ga go hwetšwa ga tsebišo yeo, ka ntle le ge tsebišo yeo e efa letšatšikgwedi la ka moragonyana.Afrika Borwa e tla tsenela dipoledišano tša ka pejana le AU le dinagamaloko tša yona ka ga ka fao mekgwa ya go rarolla thulano ya Afrika e ka phethagatšwago ka gona ka ntle le go ditelega “go netefatša gore bosenyi bjo bošoro kudu bjo e lego tlhobaboroko maemong a boditšhatšhaba ka bophara ga bo tlogelwe bo sa  otlwe le gore tshekišo ya mabapi le bjona e swanetše go netefatšwa ka go tšea magato maemong a bosetšhaba le ka go matlafatša tirišano ya boditšhabatšhaba.”Kudu, Afrika Borwa e tla tsenela ditherišano tša dinaga ka bontši le tša dinaga ka bobedi le dinaga tše dingwe tša Afrika go akgofiša go hlongwa ga Kgorotsheko ya Afrika ya mabapi le Ditokelo tša Botho le tša Batho le dikgorotsheko tše dingwe tša dilete. Se se tla netefatša gore bosenyi bjo bošoro kgahlanong le batho bo ka sekišwa ka potlako le gabotse ke dikgorotsheko tše le gore ditlamo tša tlaleletšo di ba gona fao bosenyi bja mohuta woo bo ka sekišwago gona ke ICC goba ke dikgorotsheko tša dilete.Afrika Borwa e tla dira dithulaganyo mo nakong ye e sa fetšego pelo go tsenela dipoledišano tša semmušo le ICC ka ga ditaba tšeo e lego tlhobaboroko go yona.Afrika Borwa e tla ngwala pego ya malebana le go rerišana le ICC mabapi le Temana ya 97 le mathata ao e itemogetšego ona mabapi le Temana ya 98(2) gomme ya e romela ka kopanong ye e tlago ya kopano ya Kopanokgothekgothe ya Dinaga tšeo di Kgathago tema.Afrika Borwa e tla šišinya gape diphetošo ka go Molao wa go ngwalwa ka Roma wa Kgorotsheko ya Bosenyi ya Boditšhabatšhaba go hlatholla le go hlagiša ka botlalo ditlamego tša go rerišana le tša tirišano ya ICC go Dinaga tšeo.Go boledišana le AU le dinaga tša Afrika le gona go tla thomišwa.  Mmušo o tla thwala sehlopha sa Ditona tšeo di tlago thomiša ka dipoledišano tše semeetseng le ICC, le AU le dinaga tša Afrika.7. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ke makala a maleba7.1 Balaodi bao e sego ba Khuduthamaga bao ba thwetšwego go Lekgotla la Tirelotaolo ya Polokego ya Diphedi tša Lewatle ya Afrika Borwa (SAMSA):a) Morena Mavuso Msimang (Modulasetulo);b) Nomsa Cele (Motlatšamodulasetulo)c) Mohumagadi Anna Sekabiso Molemane;d) Morena Mervyn Robert Burton7.2 Morena Virgin Anzel Seafield o thwetšwe bjalo ka Motlatšamolaodipharephare wa Melawana ya Bašomi le Dikamano tša Intasteri ka Kgorong ya Bašomi7.3. Moprofesa Richard Michael Levin. Hlogo ya Sekolo sa Bosetšhaba sa Mmušo mo konterakeng ya mengwageng ye 5 ye e felago ka Manthole 2019.Dipotšišo:Mohumagadi Phumla Williams (Seboleledi sa Kabinete sa Motšwaoswere)Mogala: 083 501 0139"
Pego ya Kopano ya Kabinete ya la 28 Mosegamanye 2015,30 Jul 2015,https://www.gov.za/speeches/statement-cabinet-meeting-28-july-2015,https://www.gov.za/nso/speeches/pego-ya-kopano-ya-kabinete-ya-la-28-mosegamanye-2015-30-jul-2015-0000,"1. Diphetho tše Bohlokwa tša Kabinete1.1. Kabinete e dumeletše maano a go hloma Seboka sa Meepo sa Operation Phakisa, leo le tlago tseba mathata a mmalwa ao a bonagalago ao a šitišago seabe sa kgolo le sa tlhabollo sa lefapha le. Seboka sa Meepo se tla hloma gape maano ka tirišano go fenya ditlhohlo tše. Seboka sa Meepo seo se tlago swarwa dibeke tše nne se rulagantšwe go swarwa ka Diphalane 2015.1.2. Kabinete e dumeletše gore sethalwa sa Leano la Ekonomi ka ga Diphedi tše di fapafapanego se phatlalatšwe go tla go fiwa ditshwaotshwao ke setšhaba. Leano le le akaretša lebaka la nako la mengwaga ye 14 leo le felago ka 2030. Leano le nyaka go oketša seabe sa lefapha la Diphedi tše di fapafapanego go Letseno ka Moka la ka Nageng mola ka go le lengwe le babalela phedišano ya diphedi ka mo nageng. Le tla re gareng ga tše dingwe la lebeledišiša go maatlafatša ekonomi ka go bobedi bophelo bja diphoofolo tša nageng le ka lefapheng la boeti bja mabapi le tlhago.1.3. Kabinete e dumeletše gore sethalwa sa tlhako le mokgwa wa go hlama Seabe se se tlago Laolwa maemong a Bosetšhaba sa Afrika Borwa se phatlalatšwe go tla go fiwa ditshwaotshwao ke setšhaba ka nepo ya go rerišana le bakgathatema pele ga ge se ka romelwa go Kopanokgothekgothe ya Tlhako ka ga Phetogo ya Klaemete ya Mokgatlo wa Dinagakopano (UNFCC).Tlhako ye ge e šetše e rerilwe ka botlalo ke bakgathatema e tla opa tumelelano ya semolao ka fase ga UNFCC, yeo e tlago amogelwa ka Paris, France ka Manthole 2015.2. MelaokakanywaKabinete e dumeletše go phatlalatšwa ga Melaokakanywa ye e latelago go tla go fiwa ditshwaotshwao ke setšhaba:2.1. Molaokakanywa wa Setheo sa Taolo ya Mellwane (BMA), wa 2015, wo o nyakago go hloma BMA ye e tlago lekanyetša maeto a go putla mellwane ya dinaga, go nolofatša kgwebišano le dilo tše bohlokwa tša polokego ya naga, ka gare ga kamano ya ditlamego tša selete sa Afrika Borwa, sa Afrika le sa boditšhabatšhaba.Taolo ye e tee ya phethagatšo ya molao wa mellwane e fa monyetla wa ditirelo tšeo di sa turego kudu gammogo le polokego ye e maatlafaditšwego le taolo ya tikologo ya mellwane.2.2. Molaokakanywaphetošwa wa Bafaladi, wa 2015, wo o nyakago go hloma tshepedišo ya tirišo ya phethagatšo ya mošomo ye e nago le bokgoni le ya go šoma gabotse go batho bao ba kgopelago maemo a bofaladi.Kabinete e tšwetše pele go dumelela go romelwa ga Melaokakanywa ye e latelago Palamenteng:2.3. Molaokakanywaphetošwa wa Dikgetho tša Mebasepala tša Mmušo wa Selegae wa 2015, wo o fetošago Molao wa 2000 wa Dikgetho tša Mebasepala tša Mmušo wa Selegae (Molao wa 27 wa 2000).Diphetošo tše di rarolla mathata ka nepo ya go netefatša gore go ba le tokišetšo ye e hlokago mathata le go phethagatša dikgetho tša mebušo ya selegae tša 2016.2.4. Molaokakanywaphetošwa wa Inšorentshe ya bao ba Lahlegetšwego ke Mešomo wa 2014. Ye ke phetošo ya bobedi ya Molao wa 2001 wa Inšorentshe ya bao ba Lahlegetšwego ke Mešomo (Molao wa 63 wa 2001).Ge Molaokakanywa o se na go fetišwa, o tla oketša lebaka la nako la ditefelo tša kholego go mošomi yo a bego a lefa tšhelete ye go tloga go dikgwedi tše seswai go ya go tše 12 magareng ga tše dingwe le go oketša lebaka la nako leo mošomi yo a bego a lefa tšhelete yeo a ka dirago kleime go tloga go dikgwedi tše tshela go ya go tše 12.3. Ditiragalo tše di tlago3.1. Kabinete e dumeletše morero wa Kgwedi ya Basadi ya 2015 wa: “Basadi, Ba Swaraganetšego Go Tšweletša Pele Afrika Borwa” le khalentara ya ditiragalo tša Kgwedi ya Basadi, tšeo di feletšago ka lenaneo la ngwaga ka moka.Moletlo wa Letšatši la Basadi ka la 9 Phato 2015 o tla swarelwa Sasolburg, ka Foreisetata, wo ka go ona Mopresidente Jacob Zuma a tlago lokolla Pego ya Mathomo ka ga Maemo a Basadi.2015 e dira gape segopotšo sa bo 59 go tloga mola Basadi ba Gwantelago Union Buildings kgahlanong le melao ya dipasa, gomme e thomiša ditiragalo go lebilwe segopotšong sa bo 60 ka 2016.3.2. Tona ya Kgoro ya Saentshe le Theknolotši, Mohumagadi Naledi Pandor, o tla tsebagatša semmušo Beke ya tša Mahlale ya Bosetšhaba (NSW) ye e tlago swarwa go tloga ka la 1 go fihla ka la 8 Phato 2015 ka Yunibesithing ya Leboa Bodikela (NWU) Khamphaseng ya Mafikeng ka la 1 Phato. O tla felegetšwa ke Molekgotlaphethiši wa Kgoro ya Thuto ya ka profenseng ya Leboa Bodikela, Mohumagadi Maphefo Matsemela, le Motlatšamotšhanseliri wa NWU, Moprofesara Dan Kgwadi. Moletlo wo o tla tsenelwa ke diketekete tša baithuti, baithuti ba diyunibesithi, bašomi ba tša mahlale le maloko a setšhaba.Morero wa NSW 2015 ke “Ngwaga wa Boditšhabatšhaba wa Seetša le Ditheknolotši tšeo di theilwego go Seetša.” Seetša le bohlokwa bja sona bja go kaonafatša maphelo a batho se tla bontšhwa ka mekgwa ye e fapafapanego go swana le ka tirišo ya leisa ka go tša maphelo, ka karong ya lere la mahlo, ka intastering ya botšweletši, ka go fišeletšeng difatanaga le ka mahlaseding a tšhireletšo ka nepo ya go thibela go thubelwa ga malapa.Kgoro ya Mahlale le Theknolotši, ka go šomiša Lekgotla la Saenstshe le Dinyakišišo tša Diintasteri (CSIR), e beeleditše ka lefapheng la theknolotši ya seetša – e lego mahlale a theknolotši ya seetša a go tšweletša, go laola le go hwetša maphoto a seetša le ditsekana tša seetša. Se se feleditše gareng ga tše dingwe, ka kutollo ya mathomo lefaseng ka bophara ya theknolotši ya leisa ya titšithale. Kutollo ye ka CSIR e emela mokgwa o moswa wa go nagana ka ga theknolotši ya leisa gomme e ka ba sefala seo ditheknolotši tša ka moso di agwago go sona.4. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ke makala a maleba.4.1. Morena Stavros Nicolaou bjalo ka leloko la tšhielano la Lekgotla la Bosetšhaba la Tlhabollo ya Ekonomi le Bašomi go Lekgotlakeletšo la Mafapha ao a Kgethegilego a Ekonomi.4.2. Panka ya Naga:a) Morena Bafana Patrick Mathidi –  (o thwetšwe leswa bjalo ka Molaodi yo e sego wa Khuduthamaga);b) Moatbokheite Sandra Julie Hester Coetzee  – (Molaodi yo e sego wa Khuduthamaga );c) Mohumagadi Mathane Eveline Makgatho –  (Molaodi yo e sego wa Khuduthamaga); led) Morena Bennie van Rooy  – (Mohlankedimogolo wa Ditšhelete bjalo ka Molaodi wa Khuduthamaga).4.3. Lekgotla la Khansele ya Bosetšhaba ya Ngwadišo ya Baagi ba Dintlo:a) Morena Abbey Chikane (Modulasetulo);b) Mohumagadi Julieka Bayat;c) Mohumagadi Xoliswa Eunice Daku;d) Morena Themba Thomas Cyril Dlamini;e) Mohumagadi Hlaleleni Kathleen Dlepu;f) Motseta Segogwane Samuel Kotane;g) Morena Phetola Nailana Solomon Makgathe;h) Mohumagadi Mankwana Christinah Mohale;i) Mohumagadi Busisiwe Nwabisa Nzo;j) Morena Alvin Phumudzo Rapea;k) Morena Goolam Hoosen Manack (moemedi wa Kgoro ya Bosetšhaba ya Matlotlo);l) Morena Obed Lucas Molotsi (moemedi wa Kgoro ya Mešomo ya Setšhaba); lem) Morena Lulama Andisa Potwana (moemedi wa Kgoro ya Dikgwebišano le Diintasteri).4.4. Ngaka Muzamani Charles Nwaila bjalo ka Molaodipharephare wa Kgoro ya Merero ya Setšo – (Katološo ya konteraka sebaka sa mengwaga ye meraro.)4.5. Ngaka Bongani Douglas Ngqulunga bjalo ka Motlatšamolaodipharephare: Kantoro ya Sephiri ya Mopresidente ka Kantorong ya Mopresidente.Dipotšišo:Mohumagadi Phumla Williams (Seboleledi sa Kabinete sa Motšwaoswere)Mogala: 083 501 0139 "
Pego ya Kopano ya Kabinete ya la 12 Phato 2015,13 Aug 2015,https://www.gov.za/speeches/statement-cabinet-meeting-12-august-2015-13-aug-2015-0000,https://www.gov.za/nso/speeches/statement-cabinet-meeting-12-august-2015-13-aug-2015-0000,"1. Phethagatšo ya Mananeo a Bohlokwa a Mmušo1.1. Kabinete e amogela kgatelopele ya Project Mikondzo, e lego lesolo la kabo ya ditirelo leo le ikemišeditšego go katološa phihlelelo ya ditirelo tša setšhaba ka ditšhabeng tše di hlokago kudu ka mo nageng. Se se laeditšwe ka De Doorns ka Kapa Bodikela, fao thušo e fiwa malapa a 4 021 ao bahlokomedi ba ona e lego bašomi ba dipolaseng ba lebakanyana ka dihla tše itšego. Thušo ye e akaretša, gareng ga tše dingwe, kabo ya dipeu le dimpšanyana tša mehlašana tše di tlago bjalwa ka dirapaneng tša ka gae le thušo ya mašeleng ya go hloma mekgatlo ya setšhabeng le dikhamphani tša mohlakanelwa. Kgoro ya Tlhabollo ya Leago e šomiša gape De Doorns go hlama molawana wa mabapi le bašomi bao ba šomago lebakanyana ka dihla tše itšego.Godimo ga fao, Setheo sa Tšhireletšego ya Setšhaba sa Afrika Borwa se tsentše tirišong lenaneo la Kimollo ya Tlala Setšhabeng go aba dijo le ditlabelo tše dingwe tša maleba tša go swana le diyunifomo tša sekolo tša bana bao ba tšwago malapeng ao a hlokago kudu. Thušo ya mašeleng ya R1 083 160 go tšwa go Setheo sa Tlhabollo sa Bosetšhaba e thekga dihlopha tše di kgathago tema tše 11 tšeo di sa šomelego mafelong a itšego tša Kgodišo ya Bana ba Mengwaga ya Fasana (ECD), fao bana ba 975 mo lebakeng le ba tsenelago dithut tša mafelong ao a ECD mo lefelong le gomme ba 789 ba bona ba holega go thušo ya mašeleng a mmušo ya ECD.1.2. Kabinete e reta katlego ye e tšwelago pele ya Operation Fiela, ya moragorago ya yona e lego ka Kapa Leboa fao lesolo leo le bego le kopanetšwego la  go bopša ke Tirelo ya Maphodisa ya Afrika Borwa (SAPS), dikgoro tša mmušo, le ditheo tša phethagatšo ya molao tša ka profenseng le tša mebasepala di ilego tša dira ka fao di ka kgonago ka gona go netefatša gore batho ba bolokegile ebile ba ikwa ba bolokegile. Komiti ye e bopilwego ke Ditona tša Dikgoro (IMC) ya mabapi le Bofaladi e tla swara kopano le bagaši ba ditaba bekeng ye e tlago go fana ka tshedimošo ya moragorago ka botlalo.1.3. Kabinete e reta mekgatlo ya bašomi le beng ba meepo ge ba šomile le mmušo go tsošološa lefapha la meepo, e lego motheo wa ekonomi ya rena ebile e ipiletša go mekgatlo ka moka go phethagatša ditshephišo. Mmušo, gammogo le kgwebo le bašomi, di šomile ka thata go kaonafatša dintlo le maemo a go phela a makaone ka mafelong ao go nago le meepo go ona. Ka kakaretšo R18 pilione e beetšwe thoko go šomišwa ka mošomong wo o tšwelago pele ka metseng yeo go nago le meepo fao badudi ba gona ba hlokago kudu, yeo bontši bja yona e tšwago mmušong gomme dikhamphani tša meepo di tsenya letsogo tekano ye e ka bago tee-tharong ya thušo yeo ya mašeleng.1.4. Kabinete e dumeletše go akaretšwa ga Seboka sa Ditona tša Dikgoro tša Tšhireletšo ka Komiting ye e bopilwego ke Ditona tša Dikgoro (IMC) ya mabapi le Bofaladi yeo e tsebagaditšwego ke Mopresidente Zuma.  IMC, yeo e etilwego pele ke Motlatšamopresidente Cyril Ramaphosa, e tla hlahloba le go rarolla ditlamorago tše di ka kgonagalago le tšeo di sego tša emelwa tša melawana ye meswa ya tša bofaladi ka mafapheng a mehutahuta, go akaretšwa boeti le peeletšo. IMC e tla bopša ke Tona ya Kgoro ya Boeti; ya Merero ya Selegae; ya Kgwebišano le Diintasteri; ya Tlhabollo ya Leago; ya Tlhabollo ya Dikgwebopotlana, le tša Seboka sa Ditona tša Dikgoro tša Tšhireletšo.2. Maemo a Kabinete ka ga ditaba tša bjale tše bohlokwa2.1. Kabinete e amogetše meketeko ya Letšatši la Basadi yeo e swerwego ka Sasolburg ka Foreisetata ka fase ga Morero wa: “Basadi ka Kopane go Iša Afrika Borwa Pele”. Diketekete tša basadi di ile tša kgobokana ka Lepatlelong la Harry Gwala ka Sasolburg go lemoga tema ye bohlokwa yeo basadi go e ralokilego ka go lwa ga sepolotiki ka nakong ya go lwela tokologo kgahlanong le bokoloniale le kgethologanyo.Kabinete e ipiletša go mafapha ka moka a setšhaba go tšwetša pele go ya go ile morero wa Kgwedi ya Basadi le go šoma go netefatša gore basadi ka moka, kudukudu ngwana wa mosetsana, ba a maatlafatšwa le go lokollwa go dikgatelelo tša setšhabeng gore re kgone go rarolla taba ya tekatekano ya bong ka nageng.Godimo ga fao, Mopresidente  Zuma o lokollotše gape pego ya mathomo ya go swana e nnoši ka ga Maemo a Basadi ka Afrika Borwa. Pego ye e lemoga diphihlelelo tše kgolo tše di dirilwego ka nageng go tloga ka 1994 go kaonafatša maemo a basadi. Pego ye e ngwadilwe ke Kgoro ya Basadi ka morago ga go swara dingangišano go ralala le naga magareng ga Hlakola le Phupu mo ngwageng wo (wa 2015). Pego ye e šoma bjalo ka sengwalwa sa motheo sa go tšwetša pele maatlafatšo ya basadi ka setšhabeng le ka ekonoming, tekatekano ya bong le ditokelo tša botho.Mmušo o tla šomiša matšatši ao a šetšego a kgwedi ye go bolela ka ga basadi bao ba atlegilego le go kgatha tema ga bona ka ekonoming, kudukudu ka mafapheng ao basadi ba sego ba bantši. Ona a akaretša Difoka tše di abelwago Basadi bao ba lego ka Lefapheng la tša Mahlale (ka la 13 Phato) le Difoka tše di abelwago Basadi bao ba lego ka Lefapheng la Meetse le Kelelatšhila (ka la 23 Phato).2.2. Kabinete e reta sehlopha sa Di-Proteas ge se dirile gore Afrika Borwa e ikgantšhe ka phadišanong ya Sebjana sa Lefase sa Kgwele ya Diatla ka Sydney, ka Australia. Sehlopha sa Afrika Borwa se kgauswi le go fihlelela sekamakgaolakgang a Sebjana sa Lefase ka morago ga go raloka dipapadi tše boima le tše thata go fihla mo lebakeng le.Go ya ka Mokgatlo wa Boditšhabatšhaba wa Kgwele ya Diatla, Afrika Borwa bjale e beilwe maemong a bohlano lefaseng. Kabinete e ipiletša go MaAfrika Borwa ka moka go thekga Di-Proteas ge di tšwela pele go fenya ka phadišanong ya Sebjana sa Lefase.2.3. Kabinete e bile le Mopresidente Zuma ge a fetišetša mahloko go ba lapa, go bagwera le go bašomimmogo ba maloko ao a bolailwego a SAPS. Dipolao tšeo tša go hloka kwelobohloko di swanetše go kgalengwa ke MaAfrika Borwa ka moka.Banna ba maphodisa le basadi ba maphodisa ba bohlokwa go šireletšeng ga ditšhaba go disenyi ka setšhabeng sa rena.  Dipolao tše tša go hloka kwelobohloko ga di tšeele fela naga le setšhaba bahlankedi ba phethagatšo ya molao, eupša di hlokiša malapa banna ba basadi, basadi ba banna, barwarre, dikgaetšedi le batswadi.Kabinete e ipiletša go bao ba nago le tshedimošo ka ga dipolao tše di hlokago kwelobohloko go itšweletša le go šoma le ditheo tša phethagatšo ya molao go netefatša gore bao ba rwelego maikarabelo ba a golegwa le go lebana le maatla a molao ka botlalo.2.4. Kabinete e lebogiša Team South Africa ka ga papdi ya bona ye e kgahlišago kudu ka go Diphadišano tša Lefase tša bo 16 tša FINA (Mokgatlo wa Boditšhabatšhaba wa Dipapadi tša go Rutha) ka Kazan, Russia fao ba thopilego dimetale tše pedi tša gauta le dimetale tše tharo tša silibera.3. Diphetho tše bohlokwa tša Kabinete3.1. Kabinete e dumeletše go lokollwa ga Pampiri ye Talamorogo ka ga Melawana ya Ditimela gore e tle e rerišanwe le setšhaba, yeo e bolelago ka ga go sepetšwa ga diphahlo le banamedi ka ditimela. Melawana ye, yeo e amantšhitšwego le mošomo wa Khomišene ya Kgokaganyo ya Manananeokgoparara a Mopresidente, e kgontšha go tsošološwa leswa ga intasteri ya ditsela tša ditimela ka ditsenogare tša melawana tšeo di etilwego pele ke peeletšo ya togamaano tšeo di amantšhitšwego le Leanotlhabollo la Bosetšhaba (NDP).Maikemišetšo a se ke go hlama tshepedišo ya dinamelwa ye e šomago gabotse ye e kgonago go phadišana ka nageng le maemong a boditšhabatšhaba, le go fokotša ditshenyegelo tša dinamelwa. Se se tla hlohleletša tšhomišo ya ditheknolotši tša maleba go oketša tšweletšo le khwetšo ya mabokgoni ao a nyakegago kudu ka ekonoming. Se se kaonafatša gape phihlelelo ya dinagamagaeng, go sepela fao go oketšegilego le tlhomo ya mešomo.3.2. Kabinete e dumeletše go phatlalatšwa ga sengwalwa sa “Leanotlhabollo la Bosetšhaba la Mabokgoni le Bolaodi bja Thuto le Tlhahlo tša ka Mafapheng go feta ngwaga wa 2016 ka kwešišong ya tshepedišo ya thuto le tlhahlo tša ka morago ga dithuto tša sekolong tše di kopantšwego, tša go farologanywa” gore se tle se rerišanwe le setšhaba.Sengwalwa se se bolela ka ga bokgoni le go šoma ntle mathata ga dihlongwa tša tlhabollo ya mabokgoni le kopantšho ya tšona ka go tshepedišo ya thuto le tlhahlo ka kakaretšo tša ka morago ga dithuto tša sekolong.Kudukudu, se šišinya gore Leanotlhabollo la Mabokgoni la Bosetšhaba le le latelago le beye pele mešomo yeo e bonwego bjalo ka yeo e nyakegago kudu go phethagatša mananeo ao a tlago pele a bosetšhaba. Se bolela gape ka ga bokgonmi le go šoma ka ntle le mathata ga merero ya pušo go bolaodi bja thuto le tlhahlo tša ka mafapheng ge go abja dithušo tša mašeleng ao a tlago šomišwa ka go mešomo ye e beilwego pele.3.3. Kabinete e dumeletše go abja ga laesentshe ya sa ruri ya go šoma go Lefelo la Boemakepe la Transnet gore le sepediše lefelo la dikhontheina tšeo di nago le mankanese ka Boemakepeng bja Port of Ngqura, bjo  lego ka lebopong la Bohlabela bja Afrika Borwa, e lego dikhilometara tše 20 ka leboa Bohlabela bja Port Elizabeth e lego gare ga Durban le Cape Town. Se se latela dilo tšeo mmušo o di beilego pele tša mabapi le Operation Phakisa ka ga go godiša Ekonomi ya Lewatleng. Se se tla feletša ka go huduša mešomo ya mankanese go tloga ka maemakepeng a Port Elizabeth le Saldanha go ya ka boemakepeng bja  Port of Ngqura.3.4. Kabinete e dumeletše gore Afrika Borwa e obamele Kwano ya Boditšhabatšhaba ka ga Boikarabelo le Tefelo go Tshenyo ya Mabapi le go Rwala Dilo tša Mpholo le tše Kotsi ka Lewatle ka 2010.Kwano ye e netefatša gore go ba le tefelo go tshenyo ye e amanago le batho le go thoto, go tshenyegelo ya go magato a go hlwekiša le go bušetša seemo sekeng, ya tahlegelo go ekonomi ye e bakilwego ke go sepetša dilo tša mpholo le tše kotsi ka lewatle tšeo di ka šilafatšago lewatle. Afrika Borwa e tla kgona go fihlelela sekhwama se go thuša ka ditiragalong tša dilo tša mpholo le tše kotsi ka morago ga ge ditshepedišo ka moka tša palamente tša go dira gore kwano ye e phethagatšwe ka nageng di šetše di phethilwe.4. Melaokakanywa4.1. Kabinete e dumeletše go romelwa ga Molaokakanywaphetošwa wa Difilimi le Diphatlalatšo wa 2015 ka Palamenteng. Molaokakanywa wo o fetoša Molao wa Difilimi le Diphatlalatšo wa 1996 (Molao wa 65 wa 1996). Diphetošo tše di hlagiša dikgatelopele tša theknolotši, kudukudu tša inthaneteng le tša difala tša kgašo ya setšhaba, ka nepo ya go šireletša bana gore ba se ke ba bona digatišwa tše di tshwenyago le tše kotsi go bona ka mafapheng ka moka a kgašo (tša sebele le tša inthaneteng).Molaokakanywa wo o maatlafatša maikarabelo ao a filwego dinetweke tša kgašo le go baabi ba ditirelo tša netweke go šireletša setšhaba le bana ka nakong ya ge ba šomiša ditirelo tša bona. Tirelotaolo ye e Ikemego ya Dikgokagano ya Afrika Borwa e ka se abe dilaesentshe goba ya di mpshafatša ka ntle le tiišetšo go tšwa go Lekgotla la Difilimi le Diphatlalatšo ye e bolelago gore go obamelwa melao ya yona ka botlalo.5. Ditiragalo tše di tlago5.1. Mopresidente Zuma o tla tsenela Samiti ya Mehleng ya bo 35 ya Dihlogo tša Dinaga tša Dinagatlhabologo tša Borwa bja Afrika (SADC) go tloga ka la 17 go fihla ka la 18 Phato 2015 ka Gaborone, Botswana. Ka samiting ye, Mopresidente o tla neelana ka maemo a bodulasetulo bja Setheo sa Tirišano ka ga Dipolotiki, Tšhireletšo le Polokego sa SADC. Ka mošomong wa yona, Afrika Borwa e ile ya eta pele Masolo a tshela a go Lekodišiša Dikgetho ka dinageng tša SADC, e lego seo se tiišeditšego gore dikgetho ka moka di be di lokologile e bile di na le seriti.5.2. Motlatšamopresidente Ramaphosa o tla tšea Leeto la Ketelo ya Mošomo go leba Japan go tloga ka la 24 go fihla ka la 25 Phato 2015. Ketelo ye e tla akaretša ketelo go Tonakgolo Shinzo Abe le go kgatha tema ka go Seminara ya Dikgwebo ya Mokgatlo wa Kgwebišano ya ka Ntle magareng ga Afrika Borwa le Japan.Kabinete e amogela ketelo ya mošomo ya go leba Japan, yeo e tlago maatlafatša segwera le kwešišanommogo ye e lego gona magareng ga dinaga tše tše pedi. Afrika Borwa le Japan le tšona di abelana maikutlo ao a swanago ka ga bohlokwa bja kamano ya dinaga ka bontši le tlhokego ya go beakanyaleswa Lekgotlatšhireletšo la Mokgatlo wa Dinagakopano (UN) le tshepedišo ya UN ka go Kopanokgothekgothe ya bo 70 ya UN kgweding ye e tlago.5.3. Mopresidente Zuma o tla tšea leeto la Pitšo ya Mopresidente ka Eersterust, Pretoria ka la 21 Phato 2015 go rarolla mathata ao a amanago le tšhomišobošaedi ya diokobatši. Leano la Bosetšhaba la Taolo ya Diokobatši, la 2013-2017, le kgokaganya maitekelo a mmušo ka twantšhong ya tšhomišobošaedi ya bjala le diokobatši.Kabinete e ipiletša go ditšhaba go šoma le mmušo le ditheo tša phethagatšo ya molao go fediša tšhomišobošaedi ya diokobatši ka setšhabeng sa rena, e lego selo seo se bakago mathata a mmalwa a setšhabeng, go akaretšwa dikgaruru kgahlanong le basadi le tshotlo ya bana. Batswadi le bahlokomedi ba ban aba na le tema ye bohlokwa ye ba swanetšego go e kgatha go netefatša gore bana ba a šireletšwa le go godišwa.5.4. Kabinete e amogela go bulwa ga Sekolo sa Phoraemari sa Makgatho Lewanika Mandela seo se sa tšwago go mpshafatšwa leswa ka Mvezo ka Kapa Bohlabela ka la 25 Phato 2015 ke Mopresidente Zuma.Sekolo se ke karolo ya mošomo wa mmušo wo o tšwelago pele go bušetša seriti go baithuti le go abela dikolo tša ka dinagamagaeng didirišwa tša sebjalebjale kudu. Ka Lesolo leo le Akgofišwago la Kabo ya Mananeokgoparara a Dikolo la Kgoro ya Thuto ya Motheo (ASIDI), mmušo o fedišitše dikolo tše mmalwa tšeo di agilwego ka bošaedi gomme wa hloma tikologo ye kaone kudu fao baithuti ba ithutelago gona. Go fihla mo lebakeng le, ASIDI e feditše go aga dikolo tše 116 gomme ya aba meetse go dikolo tše 499, kelelatšhila go tše 425 le mohlagase go tše 298.5.5. Motlatšamopresidente Ramaphosa o tla tsenela Khonkrese ya Lefase ya Bokgobapuku le Tshedimošo ya Mokgatlo wa Boditšhabatšhaba wa Mekgatlo ya Bokgobapuku ye e tlago swarwa ka Cape Town International Convention Centre go tloga ka la 15 go fihla ka la 21 Phato 2015 ka fase ga morero wa: “Makgobapuku ao a Tšwelago pele: Phihlelelo, Tlhabollo le Phetogo”. Khonkrese ye e sepedišana le makgobapuku a dikolo a 1 000 ao mmušo o tlago fana ka ona nageng ka bophara magareng ga la 18 Mosegamanye 2015 le la 18 Mosegamanye 2016 go hlohleletša baithuti ba bantši go bala. Kgoro ya Thuto ya Motheo gape e kgopela mekgatlo ya dikgwebo tša phraebete ya mehutahuta le mekgatlo ye e sego ya mmušo go thekga lesolo le ka go fana ka dipuku le go hloma makgobapuku gareng ga tše dingwe.Kabinete e ipiletša go batswadi le go barutiši go dira ka fao ba kgonago ka gona go dira gore dipuku tše hwetšagale go bafsa, ebile e ipiletša go ditšhaba go fana ka dipuku le go hloma dihlopha tša go bala ka gobane setšhaba seo se balago ke setšhaba seo se fenyago.5.6. Tona ya Kgoro ya tša Boeti Derek Hanekom o tla tsebagatša semmušo Kgwedi ya Boeti ka la 16 Phato 2015 ka Euphoria Golf Estate, Mookgophong ka Limpopo ka fase ga morero wa: “Dibaka tše mpsha tše Milione di Letile”, wo o tšwago go morero wa Letšatši la Boeti la Lefase (ka la 27 Lewedi) wo o rego: “Baeti ba Pilione e Tee – Dibaka tše Pilione e Tee”. Morero wo wa boditšhabatšhaba le wa ka nageng e ikemišeditše go dira gore baeti ba lemoge bohlokwa bja boeti bjo bo nago le maikarabelo. Bjalo ka karolo ya se, baeti ba hlohleletšwa go hlompha ditšo, go šireletša bohwa, go boloka mohlagase le meetse, gomme se bohlokwa kudu, go reka ditšweletšwa tša ka seleteng go thekga mešomo ya ka nageng.Kabinete e hlohleletša MaAfrika Borwa go utolla naga ye e kgahlišago le ye botse, gomme ka go dira seo ba tla thuša go boloka mešomo le go thekga ditšweletšwa tša ka nageng.5.7. Kgoro ya Dipapadi le Boitapološo le Kgoro ya Basadi di dirišana mmogo le G-Sport go hlompha basadi ba Afrika Borwa bao ba kgathago tema ka dipapading.  Kgoro ya Dipapadi le Boitapološo le G-Sport di tla fana ka difoka tša tlhompho go basadi bao ba ralokago diatleletiki bao ba nago le maswanedi a go di hwetša le go balaodi bao ba šomilego ka maatla kgahlanong le mekgwa ka moka ya kgatelelo go tšwetša pele naga ye.Kgoro ye e dula e lemoga mošomo wo o hlokegago go tšwetša pele lenaneo la tekatekano ya basadi ka moka bao ba kgathago tema ka dipapading, ka taolong le ka go kgatheng tema ga bona. Le ge kgoro e lemoga gore go sa na le tše ntši tšeo di swanetšego go dirwa mabapi le se, e ikgafile go dirišana mmogo le bao ba ikemišeditšego go dira phapano ka maemong a basadi.5.8. Kabinete e hlohleletša MaAfrika Borwa ka moka go šišinya maina a baamogedi ba Difoka tša Tlhompho tša Bosetšhaba tša 2016, e lego difoka tša godimodimo tšeo Afrika Borwa e di abelago badudi ba yona le badudi ba dinaga tša ka ntle bao ba dirilego mošomo o mokaone wa go tšwetša pele temokrasi bao ba bilego le seabe se bohlokwa kudu go kaonafatša maphelo a MaAfrika Borwa.Difoka tša Tlhompho tše tshela ke Sefoka sa Tlhompho sa Mendi sa Bogale, Sefoka sa Tlhompho sa Ikhamanga, Sefoka sa Tlhompho sa Baobab, Sefoka sa Tlhompho sa Luthuli, Sefoka sa Tlhompho sa Mapungubwe, le Sefoka sa Tlhompho sa Balwelatokologommogo ba OR Tambo.Letšatšikgwedi la go tswalelela ditšhišinyo tša maina ke la 31 Phato 2015. Diforomo tše di swanetšego go šomišwa go šišinya maina di ka taoneloutwa go www.presidency.gov.za gomme di swanetše go sepela mmogo le letlakala le tee leo le fago mabaka a gore motho yo a šišinywago a fiwe sefoka seo.6. Bao ba thwetšwego mošomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.6.1.      Maloko ao a sego a khuduthamaga a Lekgotla la Tirelo ya Diposo ya Afrika Borwa.a. Ngaka Simosezwe Dugmore Lushaba – (Modulasetulo);b. Mohumagadi Bulelwa Patricia Soci – (Motlatšamodulasetulo);c. Morena Robert Nkuna;d. Morena Mduduzi Eric Zakwe;e. Morena Zibuse Comfort Ngidi;f. Mohumagadi Nomahlubi Victoria Simamane;g. Ngaka Lynette Moretlo Molefi;h. Mohumagadi Marion Lesego Dawn Marole;i. Morena Joel Sihle Ngubane; lej.Morena Phetole Elvis Rabohale.6.2.      Balaodi bao ba sego ba khuduthamaga ba South African Forestry SOC Ltda. Morena Lungile Rudolph Mabece – (Modulasetulo);b. Morena Stanley Mandla Mnguni;c. Morena Gabriel Christiaan Theron;d. Ngaka Petros Mbiji Mahlangu;e. Morena Maroale Jacob Rachidi;f. Morena Sakekile Baduza;g. Mohumagadi Caroline Phumzile Mavasana Ngwenya;h. Mohumagadi Nazia Carrim; lei. Ngaka Pulane Elsie Molokwane.6.3. Balaodi bao ba sego ba khudumathaga ba Lekgotla la Alexkor:a. Mohumagadi Hantsi Bhetilda Mayeza – (Modulasetulo);b. Mohumagadi Mamoroke Lehobye;c. Morena Vimal Bansi;d. Morena Tshediso John Matona;e. Morena Trevern Marais Haasbroek;f. Morena John Sembie Danana;g. Ngaka Roger Paul (o thwetšwe gape); andh. Mohumagadi Zukiswa Zandile Ntlangula (o thwetšwe gape).6.4. Morena Mathanzima Hubert Mweli – Molaodipharephare (DG) ka Kgorong ya Thuto ya Motheo.6.5. Morena Petrus Mduduzi Shabane – katološo ya konteraka ya mošomo ya Molaodipharephare ka Kgorong ya Tlhabollo ya Dinagamagae le Peakanyoleswa ya Naga.6.6. Ngaka Nontsikelelo Tshayingca-Mashiya – Motlatšamolaodipharephare wa Phethagatšo ya Mošomo ya Dihlongwa, Tlhokomedišišo le Tshekatsheko ka Kgorong ya Peakanyo, Tlhokomedišišo le Tshekatsheko. 6.7. Morena Nkhumeleni Victor Tharage – Molaodipharephare ka Kgorong ya Boeti.Dipotšišo:Mohumagadi Phumla Williams (Seboleledi sa Kabinete sa Motšwaoswere)Mogala: 083 501 0139"
Pego ya Kopano ya Kabinete ya la 26 Phato 2015,28 Aug 2015,https://www.gov.za/speeches/statement-cabinet-meeting-26-august-2015-28-aug-2015-0000,https://www.gov.za/nso/speeches/pego-ya-kopano-ya-kabinete-ya-la-26-phato-2015-28-aug-2015-0000,"1. Merero ye e lego ditabeng seemong sa bjale1.1. Kabinete e amogetše Lekala la 6 la Seteše sa Mohlagase sa Medupi ka Lephalale, Limpopo ge le thomile go šoma bjalo ka la kgwebo ebile le eba le seabe sa mohlagase wa dimekawate tše 800 (MW) ka gare ga mothopo wa mohlagase maemong a bosetšhaba. Protšeke ya Seteše sa Mohlagase sa Medupi ke polante ye e hlokago mapheko ya mohlagase wa go fehlwa ka malahla ye e nago le makala a tshela ao a etšwego gore a na le palomoka ya bokgoni bja go tšweletša 4 764 MW. Mopresidente Jacob Zuma o tla thakgola semmušo lekala le ka la 30 Phato 2015.Go agwa ga Seteše sa Mohlagase sa Medupi go thomilwe ka Mosegamanye 2007 gomme makala a sona ka moka a tshela go emetšwe gore a tla be a šoma ka seripagareng sa mathomo sa ngwaga wa 2019. Ge se phethilwe, se tla ba pholante ya bone ka bogolo go diteše tša mohlagse wo o fehlwago ka malahla le bjalo ka seteše se segolo kudu sa mohlagase sa go fodišwa ka moya lefaseng. Bophelo bja go šoma ga seteše se ke mengwaga ye 50.Lekala la 6 le thomile go kopanywa le mothopo wa bosetšhaba wa mohlagase ka la 2 Mopitlo mo ngwageng wo gomme le abile mohlagase go mothopo wa mohlagase wa bosetšhaba ka dinako tše itšego ge le dutše le dirwa diteko tša go bona ge eba le tla kgona go šoma ka botlalo. Mo nakong ye Lekala la 6 le ile la kgona go fediša kgatelelo ye e bego e le gona go tshepedišo ya mohlagase ya bosetšhaba, go realo la thuša go efoga go wešwa ga mohlagase ka botlalo goba la fokotša seemo sa go goga boima kabong ya mohlagase. Go šoma ga lekala le bjalo ka la kgwebo go fihleletšwe, ebile go ka gare ga lebaka la nako ya setlwaedi ye e bewago ya dikgwedi tše tshela ka morago ga go kopanywa le mothopo wa bosetšhaba wa kabo ya mohlagase.Go šoma ga Lekala la 6 la Seteše sa Mohlagase sa Medupi bjalo ka la kgwebo ke phihlelelo ye bohlokwa ka maitapišong a rena a go aga mothopo o moswa wa tšweletšo ya mohlagase.1.2. Kabinete e tšwetše pele go lemoga mathata ao a lego gona mo lebakeng le ao naga e sa lebanego le ona ka kabong ya mohlagase. Le ge e le gore go wešwa ga mohlagase ke selo sa maswabi, Eskom e ikgafile go lokiša ka fao go hlokagalago ka nepo ya go kaonafatša go šoma ga dipolante tša rena lebaka le letelele gomme go na le go wešwa ga mohlagase fao go kwagalago. Mošupologo wa bekeng ye e tlago (ka la 31 Phato), Lekala la 2 la Seteše sa Mohlagase sa Koeberg ka Kapa Bodikela le tla tingwa go lokišwa go ya ka fao go rulagantšwego ka gona.1.3. Lekala le go emetšwe gore le tla boela go šoma ka morago ga dikgwedi tše tharo. Go tima fao go rulagantšwego ga Lekala la 2 la Koeberg ke karolo ya lenaneo la Eskom la go lokiša molokoloko wa diteše tša yona. Dikgwedi tše dingwe le tše dingwe tše 16 go fihla go tše 18, le lengwe le le lengwe la makala a mabedi a Koeberg le a tingwa go tšhelwa makhura, go hlahlobja le go lokišwa. Go tingwa mo ga kgafetšakgafetša go rulagantšwe ka nepo ya go efoga gore makala a ka bobedi a se ke a šoma ka nako e tee le go efoga go tingwa ga mohlagase dikgweding tša marega ngwaga o mongwe le o mongwe.1.4. Le ge re tšwela pele go ba le kgatelopele go kaonafatšeng ga mothopo wa tšweletšo ya mohlagase, Kabinete e ipiletša go MaAfrika Borwa go tšwela pele go šomiša mohlagase ka go o seketša.2. Samiti ya Dihlogo tša Dinaga le Mebušo2.1. Kabinete e amogetše dipoelo tša Samiti ya bo 35 ye e Tlwaelegilego ya Dihlogo tša Dinaga le Mebušo ya Dinaga tše di Hlabologago tša Borwa bja Afrika, ye ka go yona Mopresidente Zuma a ilego a etapele baemedi ba Afrika Borwa.Samiti ye e amogetše Leanotlhabollo leo le Bušeleditšwego la Maanotaetši a Selete la 2015-2020. Samiti e tšwetše pele go saena ditumelelano/ditshepedišo tše tharo tve di tlago kgontšha selete se go rarolla mathata a sona a bohlokwa a go fediša tlhokego ya mešomo le bohloki ka mokgwa wa go ya go ile.Tumelelano ya go fetoša Tshepedišo ka ga Tirišano ka ga Dipolotiki, Tšhireletšo le Polokego (Tshepedišo) le Tumelelano ye e fetošago Kwano ya SADC (Kwano). Ditumelelano tše di tla dumelela Komiti ya Tšhireletšo le Polokego ya Magareng ga Dinaga ya Setheo sa Tirišano ka ga Dipolotiki, Tšhireletšo le Polokego go šoma bjalo ka sefala sa kgokaganyo go Balaodi ba Ditshokollo le Dikgolego ka Borwa bja Afrika.Kwano ka ga Tlhabollo le Maatlafatšo ya Bafsa e lebiša šedi go bohlokwa bja tlhabollo le maatlafatšo ya bafsa mabapi le tirišano ya ka seleteng, kopanyo, tlhabollo le khutšo, le tšhireletšo ka seleteng.Tshepedišo ka ga Ditirelo tša Kgwebišano go dira gore ditirelo tša kgwebošano ka gare ga dinaga tša SADC e lokologe ka nepo ya go hlama mmaraka o tee wa ditirelo ka mo seleteng. Kamogelo ya Leanotlhabollo leo le Bušeleditšwego la Maanotaetši a Selete la 2015-2020 e bile phihlelelo ye kgolo ka maitekelong a SADC a go kwalakwatša kgwebišano kgwebišano ya ka gare ga selete.Kabinete e amogetše gape sephetho sa kopano ya SADC Double Troika, ye e bego e swerwe kgabagareng ya Samiti ya SADC yeo e tsenetšwego ke Motlatšamopresidente le Mosepediši wa  SADC Cyril Ramaphosa, go tiišetša leswa melawana ya tšhupetšo ya bjale ya Khomišene ya Dinyakišišo ya SADC mabapi le Naga ya Kgoši ya Lesotho.3. Ketelo ya Japan ka Motlatšamopresidente3.1. Kabinete e amogetše ketelo ye e atlegilego ka Motlatšamopresidente Ramaphosa go la Japan. O be a felegeditšwe ke baromiwa ba maemo a godimo ba ditona le ba kgwebo go kwalakwatša Afrika Borwa bjalo ka lefelo leo le ratwago la go etelwa.Motlatšamopresidente o netefaleditše babeeletši ba Japan gore Afrika Borwa e buletšwe kgwebo le go ba sedimoša ka ga seemo sa go hloka mathata sa ekonomi ye kgolo ya ka nageng le bjalo ka tikologo ye e loketšego kgwebo, kudukudu ka masolong ao a hlomago mešomo.Motlatšamopresidente Ramaphosa o ile a kgopela gore ketelo yeo e hwetše boikgafo go Japan gore e dirišane le Afrika Borwa ka masolong a yona a go fediša leuba la HIV le AIDS, TB le Letadi.4. Diphetho tše Bohlokwa tša Kabinete4.1. Kabinete e dumeletše phenkgišano ya Afrika Borwa le Toropokgolo ya Durban ya go swara Dipapadi tša Commonwealth tša 2022. Se ke la mathomo fao Afrika e tlago swara Dipapadi tša Commonwealth gomme se tla bea Afrika Borwa bjalo ka lefelo leo le etelwago ke barati ba dipapadi le go fa gape dibaka go Team South Africa. Go swarwa ga dipapadi tše go tla šomiša gape mananeokgoparara ao a ilego a agwa ka 2010 FIFA World Cup™.Dipapadi tša Commonwealth tša 2022 go emetšwe gore di tla ba le seabe sa R20 pilione ka ekonoming, gomme se sa fetogela ka go Kgolo ya Palomoka ya Letseno la ka Nageng la R11 pilione.4.2. Kabinete e dumeletše go phatlalatšwa ga Pego ya Mengwaga ye 5 ya Afrika Borwa (2009-2014) ka ga Phethagatšo ya Kwano ya Phedišo ya Mekgwa ka moka ya Kgethologanyo kgahlanong le Basadi ka gare ga Kuranta ya Mmušo, gore setšhaba se fe ditshwaotshwao ka ga yona. Pego ye e fa kakaretšo ka ga go šoma gabotse ga mehutahuta ya melao, melawana le mananeo ao a phethagaditšwego ka Afrika Borwa ebile e bolela ka ga diphihlelelo tšeo naga e di dirilego ka ga maatlafatšo ya basadi le tekatekano ya bong. Pego ye e lemoga gape mathata ao a sa felego le mapheko ao a šitišago go fediša tlhokego ya tekatekano le kgethologanyo ka nageng.4.3. Kabinete e dumeletše gore Afrika Borwa e tsenele Lefelo la Keletšo ka ga Molao wa Mokgatlo wa Kgwebišano wa Lefase (WTO) ka Geneva. Wo ke mokgatlo wa boditšhabatšhaba wo o fago keletšo ya semolao ka ga molao wa WTO, go thekga ka ditshepedišong tša phedišo ya thulano le tlhahlo ka go WTO go dinaga tše di hlabologago le tšeo di sego tša hlabologa.Bjalo ka leloko Afrika Borwa e tla kgona go hwetša keletšo ka ga go kgona go šoma gabotse ga magato a kgwebišano a dinaga tše dingwe ao a amanago diromelwantle le magato a kgwebišano a Afrika Borwa ao Afrika Borwa e nyakago go a tsebagatša. Lefelo le ka thuša gape Afrika Borwa ka go fediša ditiragalo tša dithulano ka go WTO.4.4. Kabinete e ile ya sedimošwa gore Tona ya Kgoro ya Ditšhelete, Morena Nhlanhla Nene, o thomiša mošomo wa gagwe bjalo ka Mopresidente wa Lekgotla la Ditona la Sehlopha sa Twantšho ya Tshepedišo ya Ditšhelete ka fao go Sego Molaong sa Dinaga tša Bohlabela le Borwa bja Afrika, mo ngwageng o tee. Ka lebaka la se Tona o tla ba monggae wa kopano ya ngwaga ka ngwaga ya lekgotla le ka 2015. Setheo se sa mebušo ya ka dinageng tša ka seleteng se tšwetša pele phethagatšo ye e swanago ya magato a go fediša tshepedišo ya ditšhelete ye e sego molaong le go thekga botšhošetši ka seleteng sa ka borwa le bohlabela bja Afrika. Maikemišetšo a boleloko bja Afrika Borwa ka mo setheong se ke go maatlafatša magato a ka dileteng tše a go lwantšha go sepediša ditšhelete ka fao go sego molaong le go thekga ditiro tša botšhošetši, e lego seo se tšwetšago pele tšhireletšo ya bosetšhaba ka go bobedi ka nageng le ka seleteng.    4.5. Kabinete e tšwela pele go kgalema go bolawa ga maphodisa ka ntle le mabaka. Kabinete e ipiletša go maloko a setšhaba go šoma le maphodisa go thuša go golega batho bao ba dirago ditiro tše tša go bolaya maphodisa. Ditheo tša phethagatšo ya molao di šoma dinako ka moka go netefatša gore batho bao ba dirago ditiro tše tša bosenyi ba a golegwa. Kabinete e leboga maloko a setšhaba bao ba bilego le seabe go golegweng ga batho ba bararo bao ba amantšhwago le dipolao tša maphodisa.5. Melaokakanywa5.1. Kabinete e dumeletše go romelwa ga Molaokakanywa wa Tirelo ya Dinaga tša ka Ntle, wa 2015 ka Palamenteng. Molaokakanywa wo o  bolela gore go swanetše go ba le tshepedišo e tee ya Tirelo ya Dinaga tša ka Ntle ebile o hloma motheo wa melao wo o kgontšhago wo ka ona Tirelo ya ka Ntle ya bjale e tlago laolwa le hlokomedišišwa ke Kgoro ya Dikamano le Tirišano tša Dinaga tša ka Ntle. Molaokakanywa wo o tla tsenywa tirišong o theilwe go Molaotheo go melao ye e šomago ka go Tirelo ya Setšhaba, ditirelo tša tšhireletšo ebile o amantšhitšwe le Leanotlhabollo la Bosetšhaba (NDP) go maatlafatša kabo ya ditirelo.Se se tla maatlafatša bokgoni bja go dira mošomo, boikarabelo le go seketša mašeleng ge go dirišwa matlotlo ka dibakeng tša dinageng tša ka ntle go phethagatša molawana wa dinaga tša ka ntle wa Afrika Borwa le lenaneo la tlhabollo.5.2. Kabinete e dumeletše go alwa ga Molaokakanywa wa Setšo le Boetapele bja MaKhoisan, wa 2015 ka Palamenteng. Molaokakanywa wo o tsenya letsogo ka go nepišo ye bohlokwa ya NDP ya mabapi le go katološa tirišano ya setšhaba le setee mola ka go le lengwe e rarolla tlhokego ya tekatekano ya mo nakong ye e fetilego ka go fa temogo ya semolao ya ditšhaba tša MaKhoisa le baetapele ba tšona.E šišinya go hlongwa ga Komiti ya Keletšo ka ga metlagorero ya MaKhoisan yeo e tlago thuša mmušo go lemoga tshepedišo ya mabapi le ditšhaba tša MaKhoisan le baetapele ba tšona.Molaokakanywa wo o tiišetša melao ye e lego gona ya boetapele bja setšo bja bosetšhaba gomme o tla feletša ka go fedišwa ga Molao wa Bosetšhaba wa Ntlo ya Magoši, ka 2009 (Molao wa 22 wa 2009) le Molao wa Tlhako ya Boetapele bja Setšo le Pušo, wa 2003 (Molao wa 41 wa 2003).6. Ditiragalo tše di tlago6.1. Mopresidente Zuma o tla tsebagatša semmušo Protšeke ya Twantšho ya go Dutla ga Meetse, yeo e tlago tsebagatšwao ka Polelong ya gagwe ya Maemo a Naga ya 2015, ka Port Elizabeth ka la 28 Phato 2015, bjalo ka karolo ya lenaneo la mmušo la go rarolla tahlegelo ya meetse ka lebaka la go dutla ga ona. Protšeke ye e tla hlahla bafsa ba 15 000 bjalo ka bašomi ba mešomo ya diatla bao ba nago le tsebo le dipholampara go lokiša go dutla ga meetse ka metseng ya bona; se se tla ba fa bokgoni bja go thoma dikgwebo tša bona goba go hwetša mošomo wa maleba. Go tšewa ga bafsa ba mathomo ba 3 000 go a dirwa mo ngwageng wo wa ditšhelete.Go dutla ga meetse go bopa dipersente tše di nyakilego go ba tše 40  tša tahlego ya meets nageng ka bophara gomme go jela naga R7 pilione ka ngwaga.6.2. Mopresidente Zuma o tla tsenela Moletlo wa Segopotšo sa bo 70 sa Mafelelo a go Tsena ga China le Ntwa ya Lefase ya Bobedi ka Repabliking ya China (PRC) go thoma ka la 2 go fihla ka la 4 Lewedi 2015, gomme o tla ba le ditherišano tša bobedi le Mopresidente Xi Jinping.Dikamano tša Afrika Borwa le PRC di maemong a Selekane sa Togamaano ya Kakaretšo seo se thekgilwego ke Kwano ya Beijing ka ga Go Hlongwa ga Selekane sa Togamaano ya Kakaretšo, seo se akaretšago dikamano ka moka magareng ga dinaga ka bobedi.  6.3. Kabinete e ipiletša go MaAfrika Borwa ka moka go keteka histori ya rena le ditšo tša rena tše di fapafapanego ge naga e keteka Kgwedi ya Bohwa ka Lewedi ka fase ga morero wa: “Tsebo ya rena ya setlogo, bohwa bja rena: Re lebile go tsebo, go tšwetšo pele le go lota bohwa bjo bo phelago bja Afrika Borwa”.Moketeko wa ngwaga wo o tla ba ka mokgwa wa tiragalo ya setšo gomme ditšhaba di hlohleletšwa go šomiša bohwa bja tšona bjo bo phelago bja go swana le dijo, bokgabo, go bina le mmino go tšwetša pele pharologano ya setšo, ditokelo tša botho, kago ya setšhaba le tlhabollo ya ekonomi.6.4. Afrika Borwa e tla keteka gape Kgwedi ya Boeti ka Lewedi, e lego nako ya maleba ya gore ba malapa ba etele mafelo a bohwa a ka nageng go kgokagana leswa le ditiragalo tše di fetilego. Ka Kgwedi ya Bohwa, Kgoro ya Bokgabo le Setšo e tla phetola mobu ka Lefelong la Bagale ba Ntwa la Bosetšhaba ka Pretoria go laetša go thomišwa ga go aga ga monyumente wa bosetšhaba wo o tlago laetša lebaka la nako ya pele ga bokoloniale, ntwa ya go lwela tokologo le bagale bao ba fapafapanego  bao ba lwetšego kgatelopele ya setšhaba.6.5. Letšatši la Bosetšhaba la Segopotšo sa Maphodisa ao a Hlokofetšego a le Mošomong la Tirelo ya Maphodisa ya Afrika Borwa (SAPS) ka la 6 Lewedi 2015 ka Union Buildings ka Pretoria le tla keteka go kgotlelela le boikgafo bja bahlankedi ba maphodisa bao ba hlokofetšego ba šireletša ditšhaba.Ka lesolo la go thwala maphodisa la SAPS maloko a tlaleletšo a 6 252 a tla ngwadišwa ka ngwageng wa ditšhelete wa 2015/16 go maatlafatša ditirelo tša botseka, go bonagala ga maphodisa gohle, ka bohloding bja mabapi  le bosenyi, ka ditirelong tša tlhahlobo ya ditopo, go akaretšwa ditirelo tša tšhireletšo le tša polokego.Kabinete e ipiletša go bafsa gore ba nagane ka ga go šoma ka go SAPS, ye fago dibaka tša mehutahuta. Tshedimošo ka botlalo e ka hwetšwa go www.saps.gov.za.6.6. Kgwedi ya Tirelo ya Setšhaba ya ngwaga ka ngwaga e tla swarwa ka Tirelong ya Setšhaba ka moka ka Lewedi ka fase ga morero wa “Re iša Afrika Borwa pele: Re iša Tirelo ya Setšhaba bathong”.Kgwedi ye e tla lebelela kudu ditirelo tša mmušo, go ba le mafolofolo, boikgafo, le go šoma ka bokgoni ka kabong ya ditirelo tša setšhaba. Go tla fiwa poelo ka ga kgatelopele ye e dirilwego go latela dikopano tša ditherišano ka ga tirelo ya setšhaba tše di swerwego ka 2014 go boledišana le bašomi bao ba šomago kgauswi le setšhaba ka ga “go hlama leswa ka fao bašomi ba setšhaba ba šomago ka gona”.   Tirelo ya setšhaba ye e šomago ka bokgoni ke senyakwa se bohlokwa sa go aba  NDP gomme Kabinete e ipiletša go bašomi ba setšhaba go ikgafa leswa go metheo ya Batho Pele ka go aba ditirelo tša maemo a godimo, tša go seketša tšhelete le tše kaone go MaAfrika Borwa ka moka.6.7. Kabinete e sedimošitšwe ka ga kgatelopele ye e dirilwego ya mabapi le go swarwa ga Konkrese ya bo 14 ya Dithokgwa tša Lefase ya Mokgatlo wa Dijo le Bolemi ye e tlago swarwa go tloga ka la 7 go fihla ka la 11 Lewedi 2015 ka Inkosi Albert Luthuli Convention Centre, KwaZulu-Natal. Morero wa “Dithokgwa le Batho: Re beeletša go Bokamoso bja Go ya go ile” o laetša dithokgwa tše di theilwego go batho, tema ye e kgathwago ke dithokgwa ka tlhabollong ya ekonomi ya setšhaba, dinyakwa le dibaka tša peeletšo, le tema ye e kgathwago ke dithokgwa ka tlhabollong ya ekonomi. Se se amana thwii le dilo tše mmušo o di beilego pele ka ga go fediša bohloki, tlhabollo ya dinagamagae le tlhomo ya mešomo. Konkrese e tla rerišana gape ka ga tlhokego ya meetse le phetogo ya klaemete.Ye ke Konkrese ya mathomo ka ga Dithokgwa tša Lefase ye e tlogo swarwa ka Afrika gomme e fa sebaka sa go hlaloša khonthinente sefaleng sa mabapi le dithokgwa maemong a boditšhabatšhaba. Lenaneo leo le lebišwago setšhabeng le tla tsebiša setšhaba, go akaretšwa dihlopha tše di lego kotsing, ka ga kgonagalo ya go kgatha tema. Konkrese e tla latela Beke ya Go bjala Mehlare ya Bosetšhaba (ya la pele go fihla ka la šupa Lewedi) ka fase ga morero wa “Mohlare o moswa šo” gomme o ipiletša go MaAfrika Borwa go bjala mohlare o tee fela lehono le go thuša go beeletša ka go bokamoso bja go ya go ile.7. Molaetša wa ditebogišo7.1. Kabinete e rata go lakaletša baraloki ba diatleletiki bao ba phadišanago ka Phadišanong ya Diatleletiki ya bo 15 ya Bonkgwete bja Lefase ye mo lebakeng le e swaretšwego ka Beijing, China le bao ba kgathago tema ka Dipapading tša bo 11 tša All-Africa magareng ga la 4 le la 19 Lewedi 2015 ka Brazzaville, Congo.Kabinete e ipiletša go MaAfrika Borwa go kopana go thekga baraloki ba diatleletiki ge ba fofišetša folaga ya rena godimo le go dira gore setšhaba se ikgantšhe.7.2. Kabinete e ba le Mopresidente Zuma go lebogiša bagaši ba SABC Dennis Tshetlhane le Sam Msibi ge ba thopile Legoro la Bogaši bja Thelebišene la Difoka tša Kgašo ya SADC, le moithuti wa sekolo se se phagamego Imbelani Matibe ge a thopile Phadišano ya SADC ya Legoro la Ditaodišo tša Sekolo.7.3. Kabinete e leboga MaAfrika Borwa ka moka ao a tsenetšego meketeko ya Kgwedi ya Basadi.  Meketeko ye e swerwe ke mekgatlo ya mehutahuta le mmušo gomme e ketikile katlego yeo re e fihleletšego go rarolla go se lekalekanele ga bong ka setšhabeng sa rena.  Kgwedi ye e šomišitšwe go nagana ka ga mathata ao re sa lebanego le ona mabapi le tlaišo ya basadi le bana.7.4. Kabinete e lakaletša Tona ya Kgoro ya Maphelo Aaron Motsoaledi, yo mo mafelelong a beke a ilego a amogelwa ka Sepetleleng sa Steve Biko Academic ka Pretoria, gore a fole ka pela. O lokollotšwe ebile o kokotlela ka gae.  8. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.8.1. Lekgotla la Ditirelo tša Boso la Afrika Borwa:a) Mohumagadi Ntsoaki Mngomezulu – (o thwetšwe gape ebile ke Modulasetulo);b) Ngaka Nolulamo Nobambiswano (Lulu) Gwagwa – (o thwetšwe gape ebile ke Motlatšamodulasetulo);c) Morena Rowan Graham Nicholls – (o thwetšwe gape);d) Morena Jonty Tshipa – (o thetšwe gape);e) Moprofesara Elizabeth Mokotong – (o thwetšwe gape);f) Mohumagadi Kea Modimoeng;g) Moatbokheiti Derek Block;h) Mohumagadi Sowbakiam Mudly-Padayachie;i) Mohumagadi Nandipha Daphne Madiba;j) Ngaka David Jasper Gilbert Rees;k) Morena David Lefutso;l) Mohumagadi Judy Beaumont – (moemedi wa Molaodipharephare (DG) wa Kgoro ya Merero ya Tikologo); lem) Ngaka Linda Makuleni – (Mohlankedimogolophethiši (CEO)).8.2. Lekgotla la iSimangaliso:a) Morena Paul Ndukuzempi Buyani Zwane – (o thwetšwe gape ebile ke Modulasetulo);b) Mohumagadi Barbara Schreiner – (Motlatšamodulasetulo);c) Moprofesara Antonia Thandi Nzama – (o thwetšwe gape);d) Mohumagadi Poppy Senelisiwe Dlamini – (o thwetšwe gape);e) Morena Zwelenzima Thwalizwe Gumede – (o thwetšwe gape);f) Mohumagadi Thobile Etherfrida Mhlongo – (o thwetšwe gape);g) Mohumagadi Sibongile Daphne Nene;h) Morena Satish Roopa;i) Mohumagadi Thumeka Sharon Ntloko – (moemedi wa Molaodipharephare wa Kgoro ya Merero ya Tikologo);j) Morena Andrew Zaloumis – (Mohlankedimogolophethiši); lek) Morena Bhekithemba Langalibalele – (moemedi wa Kgoro ya tša Boeti).8.3. Balaodi bao ba sego ba khudumathaga ba Lekgotla la Setheo sa Dinamelwa tša Tseleng tša go Putla Mellwane:a) Mohumagadi Reitumetse Masemola; leb) Barend Christoffel Deysel.8.4. Balaodi bao ba sego ba khudumathaga bao ba thwetšwego go Kantoro ya Molaodi wa Maemakepe:a) Morena Thaba Mufamadi – (Modulasetulo);b) Mohumagadi Anjue Hirachun;c) Morena Riad Khan;d) Morena Lindelwe Mabandla;e) Mohumagadi Gerdileen Taylor;f)  Moatbokheiti Gugulethu Abigail Thimane;g) Mohumagadi Patricia Ntombizodwa Mazibuko – (o thwetšwe gape);h) Morena Aubrey Bongani Ngcobo – (o thwetšwe gape);i)  Mohumagadi Thato Abegail Tsautse – (o thwetšwe gape); lej) Morena Andile Mahlalutye – (o thwetšwe gape).8.5. Balaodi bao ba sego ba khudumathaga bao ba thwetšwego go Lekgotla la Ditirelo tša Tekodišišo ya Dinamelwa tša Lefaufaung:a) Mohumagadi Phindile Riba – (Modulasetulo);b) Morena President Qiniso Dhlamini;c) Ngaka Bridget Ssamula;d) Morena Bennet Phonthana Malebo;e) Morena Isaac Nkama;f)  Mohumagadi Shaila Hari;g) Morena Daniel Gray Mwanza;h) Moatbokheiti Edwin Matane Mphahlele;i)  Morena Sfiso Norbert Buthelezi;j) Mohumagadi Nwabisa Mtshali;k) Morena Arthur James Bradshaw; lel) Mohumagadi Hlengiwe Thandeka Makhathini – (o thwetšwe gape).8.6. Balaodi bao ba sego ba khudumathaga bao ba thwetšwego go Lekgotla la Setheo sa Tlhabollo ya Dikgwebopotlana:a) Mohumagadi Anjue Hirachund; leb) Mohumagadi Zanele Monnakgotla.8.7. Lekgotla la Setheotaolo sa  Trans-Caledon Tunnel:a)    Mohumagadi MW Hlahla – (Modulasetulo);b)    Morena JRD Modise – (Motlatšamodulasetulo);c)    Morena SN Khondlo;d)    Ngaka MJ Ellman;e)    Mohumagadi ZP Manase;f)    Mohumagadi SFS Makhathini;g)    Mohumagadi M Nakene; leh)    Morena S Roopa.8.8. Morena Ian van Niekerk – Mohlankedimogolo wa Ditšhelete wa Broadband Infraco.8.9. Morena Zukile Christopher Mvalo – Motlatšamolaodipharephare: Tlhabollo ya Bokgoni ka go Kgoro ya Thuto le Tlhahlo tša Godingwana.   8.10. Mohumagadi Xolelwa Mlumbi-Peter – Motlatšamolaodipharephare: Tlhabollo ya Kgwebišano le Ekonomi tša Boditšhabatšhaba ka go Kgoro ya Kgwebišano le Diintasteri.8.11. Morena Tshediso John Matona – Mongwaledi wa Peakanyo ya Bosetšhaba ka go Kgoro ya Dipeakanyo, Tlhokomedišišo le Tshekatsheko.Dipotšišo:Mohumagadi Phumla Williams (Seboleledi sa Kabinete sa Motšwaoswere)Mogala: 083 501 0139"
Pego ya Kopano ya Kabinete ya la 9 Lewedi 2015,10 Sep 2015,https://www.gov.za/node/743661,https://www.gov.za/nso/speeches/pego-ya-kopano-ya-kabinete-ya-la-9-lewedi-2015-10-sep-2015-0000,"Phethagatšo ya mananeo a bohlokwa a mmušo1.1 Kabinete e bušeletša boipiletšo bja Mopresidente Jacob Zuma bja gore mafapha ka moka a setšhaba a šome mmogo go thekga ekonomi le go boloka mešomo ka seemong sa bjale se boima sa ekonomi.Kwano magareng ga mmušo, difeme tša meepo le mekgatlo ya bašomi e laetša gore mafapha ka moka a ikgafile go boloka mešomo le go fokotša seabe sa tahlegelo ya mešomo.Kbinete e ipiletša go maAfrika Borwa go thekga phethagatšo ya tumelelano ye. Tumelelano ye e šoma bjalo ka leano la mafapha ka moka ao a lebanego le mathata a go boloka mešomo.1.2 Kabinete e amogetše Dipego tša Dipoelo tša Kotara tša lebaka la nako ya la 1 Moranang go fihla ka la 30 Phupu 2015. Kabinete e thabetše kgatelopele ye e dirilwego ebile e bone mafapha ao a nyakago go tsenwa gare. Kgoro ya Tshepedišo ya Dikgokagano le Tshedimošo ya Mmušo (GCIS) e tlo kgokaganya ditshedimošo tša ba ditaba ka nepo ya go fana ka tshedimošo ka ga phethagatšo ya mananeo a mmušo. Thulaganyo ye e tla tsebagatšwa ka moragonyana.1.3 Kabinete e sedimošitšwe ka ga kopano ya G20 ye e swerwego ka Ankara, Turkey go tloga ka la 3 go fihla ka la 5 Lewedi 2015. Kopano ye e tsenetšwe ke Tona ya Kgoro ya Ditšhelete le ya Kgoro ya Mešomo le Mmušiši wa Pankakgolo ya Afrika Borwa. Kopano ya mohlakanelwa ya Tona ya Kgoro ya Ditšhelete le ya Kgoro ya Mešomo e ahlaahlile maano a go aba mešomo ye mentši le ye mekaone, go fokotša tlhokego ya tekatekano le go thekga kgolo ya ekonomi ye e akaretšago bohle.1.4 Kopano ya Tona ya Kgoro ya Ditšhelete le Babušiši ba Dipankakgolo e boletše kudu ka ga, magareng ga tše dingwe, ekonomi ya lefase ka bophara; motheo wa kgolo ya go ya go ile le ye e lekaneditšwego; peeletšo le mananeokgoparara; merero ya metšhelo ya boditšhabatšhaba, go thuša tlhabollo ka mašeleng, le phetogo ya klaemete. Kabinete e lemogile gore kgolo ya lefaseng ka bophara e palelwa ke go fihlelela dikemelo tša yona. Le ge go le bjale, Kabinete e amogetše boikano bjo boswa bjo bo dirilwego ke G20 go tšwela pele go hlokomela ditlhabollo, go sekaseka mabaka ao a dirago gore mathata a ekonomi a ame dinaga tše dingwe le go rarolla dikotsi ka ge go nyakega go tšwetša pele boitshepho le seemo sa go se fetoge sa maemo a ditšhelete.G20 e amogela gape poelo ye kaone ya Khonferentshe ye e swerwego Addis Ababa ka ga Thušo ya Mašeleng go Tlhabollo yeo ka go yona Afrika Borwa e ralokilego tema ye bohlokwa bjalo ka modulasetulo wa G77 le China.1.5 Kabinete e amogela go hlomamiša semmušo le go gotetša mohlagase ga Polasa ya Mohlagase wa Phefo ya Kouga ka Kapa Bohlabela ka la 4 Lewedi 2015.Polasa ya Mohlagase wa Phefo ya Kouga e tla aba dikikawate tše 300 ka iri tša mohlagase wo o hlwekilego ngwaga ka ngwaga. Se se tla abela palogare ya malapa a 50 000. Ke karolo ya leano la naga go farologanya kabo ya mohlagase go lebilwe go kabo ya mohlagase ya go ya go ile.Peleng mo ngwageng wo, Kgoro ya Enetši e katološitše dibaka tša ka lefapheng la phraebete go re le tsenye letsogo ka tšweletšong ya mohlagse ka go dumelela Baabi ba baswa ba go Ikema ba Mohlagase wa go šomišwa leswa ba 13 leo le tlago oketša dimekawate tše 5 243 ka mothopong wa bosetšhaba.1.6 Kabinete e lemogile ditiragalo tša go falala ga batho ka Yuropa tšeo di laetšago go hlakahlakana ga taolo ya bofaladi le kamano ya yona le melaotshepetšo ya dinaga tša ka ntle ya dinaga tšeo di amegago.Afrika Borwa e tšwetše pele go leka go šoma ka merero ya bofaladi ka setho ka fao go kgonagalago. Mathata a bofaladi ka Yuropa ke tlhohlo ya ka seleteng seo yeo e nyakago maitapišo a dinaga ka moka tše di amegago. Go kgatha tema ka mafolofolo ga ditšhaba, metse le mekgatlo ya baagi le tirišanommogo ya tšona ka moka di a nyakega go šoma ka mathata a bofaladi.1.7 Kabinete e reta mošomo wo o dirilwego ke Lekgotla la Karoganyo ya Mebasepala (MDB) leo le sa tšwago go fetša karoganyo le karoganyoleswa ya mellwane ya ka ntle ya mebasepala ka diprofenseng tše seswai nageng ka bophara.MDB e dirile mošomo wa yona go latela thomelo ya melao ebile e šomišitše ditlhagišo tša maatla a yona go tšea diphetho tša mafelelo.Kabinete e tšweleditšwe tlhobaboroko ye kgolo ka ga mekgatlo ye mengwe ya dipolotiki yeo e thomišitšego ka go hlasela MDB ka go nyaka go nyatša boikemo bja yona le go ba molaong ga yona pele ga setšhaba.Kabinete e ipiletša go mekgatlo ya dipolotiki ka moka go tlogela go nyatša mošomo wa sehlongwa se bohlokwa se se ikemego seo se thekgago temokrasi ya rena. Go na le ditsela tšeo di filwego ka molaong tša go hlohla diphetho tša MDB.1.8 Sehla sa go bega ka ga Tekatekano Mešomong (EE) se butšwe ka la 1 Lewedi 2015 go bobedi go bega ka go šomiša dipampiri goba ka inthanete, gomme se tswalelwa ka la 1 Diphalane 2015 (go ba dipampiril) le ka la 15 Pherekgong 2016 (go ba inthanete) ka go latelana.Kabinete e gopotša bengmešomo ka moka go romela dipego tša bona tša EE go Kgoro ya Mešomo. Dipego tšeo di thuša mmušo go hlokomela kgatelopele ya mabapi le go rarolla kgethologanyo le tlhokego ya tekatekano.Kgoro ya Mešomo e gare ka masolo a go ya setšhabeng ka fase ga morero wa: “Phetogo – e a kwešišega kgwebong” go maatlafatša phethagatšo le go netefatša go obamela melao.2. Diphetho tše Bohlokwa tša Kabinete2.1 Kabinete e sedimošitšwe ka ga Pego ya Mafelelo ya Dinepotlhabollo tša Ngwagakete (di-MDG) ya Afrika Borwa. Kabinete e dumeletše sethalwa sa pego ya mafelelo ka ga MDG seo se tlago fiwa Mokgatlo wa Dinagakopano mo ngwageng wo.Go ya ka pego ye, ka morago ga mengwaga ye 20 ya tlhabollo, go bile le kgatelopele ye kgolo ka kabong ya bosetšhaba ya ditirelo tše bohlokwa le go fokotša maemo a bohloki a godimo kudu. Le ge go le bjale, Afrika Borwa e tšwela pele go lebana le ditlhohlo tše tharo tša bohloki, tlhokego ya tekatekano le tlhokego ya mešomo.Pego e laetša leano la go fihlelela lenaneotlhabollo leo le šomago gabotse kudu la ka morago ga 2015 le dinepo tša tlhabollo ya go ya go ile tše di amanago le lona.2.2 Kabinete e dumeletše ditšhišinyo tše di dirilwego ke Tona ya Kgoro ya Dinamelwa tša go aba tumelelano ya tšhoganetšo ya go hiriša Tag Yachts (PTY) Ltd. Maikemišetšo a yona ke go thomiša go tšweletša dikepe tša mohuta wa khathamarane tša folaga ya ntlha ya go fihla godimo ka Boemakepeng bja Port Elizabeth. Se ke go tsenya tirišong mošomo wo o filwego wa go hloma Lekala la Kabo ya dikepe ka fase ga masolo a Operation Phakisa go hloma Lefelo le Legolo la Kago ya Dikepe ka Kapa Bohlabel. Tumelelo ye e latela Karolo ya Tšhoganetšo ya 57 ya Molao wa Maemakepe wa Bosetšhaba, wa 2005 (Molao wa 12 wa 2005);2.3 Kabinete e dumeletše go romelwa ga Sengwalwa sa Afrika ka ga Dipalopalo Palamenteng go yo dumelelwa.Sengwalwa se ke tlhako ya melaotshepetšo ya tlhabollo ya dipalopalo ka Afrika, gomme se bea melawana ya sephrofešenale ye e laolago tšweletšo le taolo ya dipalopalo ka maemong a bosetšhaba, a ka dileteng le a ka khonthinenteng.Dipalopalo ke motheo wa tlhokomedišišo le tshekatsheko tše di šomago gabotse, ebile di netefatša gore maikemišetšo a a fihlelelwa le gore dipoelo di a fihlelelwa. Sengwalwa se se fa ditlhahli tša tšweletšo ya dipalopalo tša boleng tše kaone tše di nyakegago go hlokomedišiša Leanotlhabollo la Bosetšhaba (NDP), le mananeo le dilo tše di tlago pele tša mmušo.2.4 Kabinete e dumeletše gore Kgoro ya Peakanyo, Tekodišišo le Tshekatsheko ya Phethagatšo ya Mošomo (DPME) e tšwetše pele Lenaneo la Twende Mbele ka nepo ya go beeletša ka tirišanong mabapi le tlhokomedišišo le tshekatsheko go ralala le Afrika ka bophara.Lenaneo la Twende Mbele le tla thuša Afrika Borwa go aga le go tsenya tirišong ya semmušo ditirišano tše di sego tša mmušo tša bjale, tšeo di ka akaretšago ditumelelano tša dinaga ka bobedi. Se se thekga mošomo wa go nyaka go fihlelela bophelo bjo bokaone ka Afrika Borwa, gomme se amantšhitšwe le nepo ya go fihlelela Afrika Borwa ye kaone ka lefaseng le lekaone.3. Melaokakanywa3.1 Kabinete e dumeletše go romelwa ga Molaokakanywaphetošwa wa Katološo ya Tšhireletšego ya Madulo, wa 2015 ka Palamenteng.Molaokakanywa wo o fetoša Molao wa Katološo ya Tšhireletšego ya Madulo, wa 1997 (Molao wa 62 wa 1997) ka nepo ya go maatlafatša, go hlathola le go šireletša ditokelo tša badudi ba lefelong leo.Diphetošo tše, tšeo di tšwago go Tšhireletšo ya Melaotshepetšo ya Go Dula Lefelong le ya go Raka Lefelong ka Mafelong a Dipolasa tša Dikgwebo, di ikemišeditše go hwetša tharollo ya ditlhokego tša tšhireletšego ge o dula lefelong ka go kopanya magato a kaboleswa ya nag aka gare ga mekgwa ye e šomago gabotse ya tšhireletšo ya semolao le ya tharollo ya dithulano.Dithulaganyo tša bjale tša dihlongwa le bokgoni ga se tša lekana go rarolla boleng le bogolo bja dithulano tša ditokelo go naga le tšhireletšego ya madulo tšeo di hwetšwago ka mafelong a dipolasa tša dikgwebo.4. Ditiragalo tše di tlago4.1 Bjalo ka karolo ya meketeko ya Kgwedi ya Bohwa ka Lewedi, Mopresidente Jacob Zuma o tla tsebagatša semmušo Lefelo la Segopotšo le Tlhathollo la Matola ka Mozambique ka Labohlano la 11 Lewedi 2015, le Sebetlwa sa Kgoši Bhambhatha ka Greytown, KwaZulu-Natal ka la 22 Lewedi 2015.4.2 Mopresidente o tla fa gape polelo ya letšatši ka Letšatši la Bohwa ka Vleifontein Makhado ka Limpopo ka la 24 Lewedi 2015. Morero wa meketeko ya ngwaga wo ya Kgwedi ya Bohwa ke: “Tsebo ya rena ya setlogo, bohwa bja rena: Re lebile go go tseba, go tšwetša pele le go lota bohwa bjo bo phelago bja Afrika Borwa.”MaAfrika Borwa a hlohleletšwa go utolla bohwa bja rena bja tlhago ka go etela dirapa tša bosetšhaba tšeo go tlago tsenwa go tšona ka ntle le tefo go tloga ka la 14 go fihla ka la 18 Lewedi 2015, bjalo ka karolo ya Beke ya ngwaga ka ngwaga ya bo 10 ya Dirapa tša Bosetšhaba tša Afrika.4.3 Kgoro ya Thuto ya Motheo e tla ngwadiša Ditekolo tša Bosetšhaba tša Ngwaga ka ngwaga (ANA) tša bohlano ka Lewedi 2015 go nyaka go tseba ka ga kgatelopele ya dipoelo tša go ithuta ka go tsebo ya go bala le go ngwala le ka dipalong ka kreiting ya mathomo go fihla ka ya senyane.ANA e tšweletša bohlatse bjo bo lekaneditšwego bja go hlokomedišiša kgatelopele ya ditsenogare tša mmušo le gape go hlahla tlhabollo ya ditsenogare tšeo di nepišitšwego.Batswadi le bahlokomedi ba bana ba hlohleletšwa go thekga baithuti nakong ya tekolo le go netefatša gore dipoelo di šomišwa go rarolla makala afe goba afe a tlhabollo. Lenaneo la dinako tša ANA la 2015 le hwetšagala go: www.education.gov.zaKabinete e ipiletša go barutiši go bea dinyakwa tša baithuti pele ka go netefatša gore ANA e tšwela pele ka ntle le go šitišwa.4.4 Kabinete e leboga maAfrika Borwa bao ba kgathilego tema ka go Letšatši la Boditšhabatšhaba la Tsebo ya go bala le go ngwala leo le swerwego ka la 8 Lewedi 2015 go hlohleletša setlwaedi sa go bala le go tšwetša pele bohlokwa bja tsebo ya go bala le go ngwala. Dingwalwa tša rena tše di hlomilego Temokrasi ye ya Sengwalwa sa Tokologo di boletše gore re tla lwela gore “mabati a thuto a bulelwe bohle.Kgoro ya Thuto ya Motheo mo kgweding ye e ipiletša go maAfrika Borwa ka moka go kgatha tema ka lesolong la tsebo ya go bala le go ngwala leo le hlohleletšago go bala ka ditšhabeng tša rena. Kabinete e ipiletša go yo mongwe le yo mongwe go fana ka dipuku tše di tlago šomišwa ka makgobapukung a dikolo, re fane ka nako ya rena re ye go balela bana ka ditšhabeng tša rena.4.5. Beke ya Ngwaga ka Ngwaga ya Lefelo la Tirelo la Thusong la Bosetšhaba go tloga ka la 13 go fihla ka la 18 Lewedi 2015 e tla fan aka ditirelo go mafelo le go didirišwa tša go thetha go tliša ditirelo tša mmušo kgauswi le maAfrika Borwa. Se se bopa karolo ya Kgwedi ya Tirelo ya Setšhaba.Kabinete e hlohleletša maAfrika Borwa ka moka go šomiša mehutahuta ya ditirelo le tshedimošo ye e fiwago ka Mafelong a Tirelo a Thusong go itšwetša pele le go imaatlafatša.Kabinete e ipiletša go maAfrika Borwa go hlompha bašomi ba mmušo bao ba kgethegilego goba dihlongwa tša mmušo tše di kgethegilego ka go šišinya maina a tšona pele ga la 30 Lewedi 2015 go tla go abelwa Difoka tša Boraro tša Bokgoni bja Godimo tša Bosetšhaba tša Batho Pele tša 2015, tšeo moletlo wa tšona o tla swarwago ka fase ga morero wa: “Batho Pele – Re Bea Batho Pele”. Tshedimošo ka botlalo e hwetšagala go: www.dpsa.gov.za4.6 Kabinete e lemogile gore Kopano ye e Tlwaelegilego ya bo 70 ya Kopanokgothekgothe ya Mokgatlo wa Dinagakopano (UN) (UNGA 70) e tla bulwa ka la 15 Lewedi 2015 ka Dikantorongkgolo tša UN ka New York. Go tloga ka la 25-27 Lewedi 2015 Samiti ya go Amogelwa ga Lenaneotlhabollo la ka Morago ga 2015 e tla swarwa..Dingangišano tša Kakaretšo tša Kopano ya bo 70 ya UNGA e tla swarwa go tloga ka la 28 Lewedi - 6 Diphalane 2015. Samiti ya mafelelo ya Mokgatlo wa Selekane sa Afrika (AU) ye e ilego ya swarwa ka Afrika Borwa e ile ya ipiletša go dinagamaloko ka moka tša AU go šomiša monyetla wa sefala sa Kopanokgothekgothe ya UN go akaretša taba ya peakanyoleswa ya Lekgotlatšhireletšo gareng ga dilo tše di tlago pele tša bona tša melaotshepetšo ya dinaga tša ka ntle ge ba boledišana le balekane bao e sego ba Afrika; kudukudu, go tsenya ka dipolelong tša bona nakong ya ge ba swere dingangišano tša Kopanokakaretšo ya Mokgatlo wa Dinagakopano, nyakego ya go phošolla ditiro tša go se loke tša lebaka leo le fetilego ka khonthinenteng ya Afrika.4.7 Kabinete e lemogile gore Afrika Borwa e tla ba naga ye go tlogo swarelwa Samiti ya Bobedi ya Foramo ya Tirišano ya China le Afrika (FOCAC) ka la 04-05 Manthole 2015. Mmušo wa Afrika Borwa o tlo šomišana kudu le Mmušo wa China, Sehlopha sa Batseta ba Afrika ka Beijing le Addis Ababa, le Khomišene ya AU ka ga ditokišetšo tše di feletšago ka Samiting ya FOCAC. Go emetšwe gore Samiti ya FOCAC e tla amogela Kwano ye mpsha le Leanotiro (la 2016-2018). Afrika Borwa mo lebakeng le e rerišana le batho ka moka bao ba rulaganyago dingwalwa tše tše pedi tše bohlokwa tša dipoelo.Melaetša ya ditebogišo4.8 Kabinete e amogela tsebišo ye e dirilwego ke Kopanokgothekgothe ya Mokgatlo wa Dipapadi tša Commonwealth gore Durban e tlo swara Dipapadi tša Commonwealth tša 2022, gomme se se dira gore e be la mathomo ge dipapadi tše tša maemo a godimo di tlo swarwa ka nageng ya Afrika.Durban e tla šomiša mapatlelo a Sebjana sa Lefase sa Kgwele ya Maoto sa FIFA 2010 go swara tiragalo ye, yeo go emetšwego gore e tla tsenya tšhelete ya go fihla go R20 pilione ka ekonoming, gomme se sa fetogela go tšhelete ya tlaleletšo ya R11 pilione ka go kgolo ya palomoka ya letseno la ka nageng.4.9 Kabinete e lebogiša baraloki ba rena ba diatleletiki ge ba feditše ba le maemong a bo 13 ka Diphadišanong tša bo 15 tša Bonkgwete bja Diatleletiki bja Lefase ka Beijing, ka China le ge ba thopile metale o tee wa gauta le ye mebedi ya porontshe.4.10 Kabinete e rata gape go lebogiša Bafana Bafana ge e thopile Phadišano ya bo 21 ya Sebjana sa Mandela, ka ge e fentše Senegal 1-0. Phenyo ye e latela tahlegelo go Mauritania mo mafelelong a beke ao a fetilego gomme re holofela gore se se tla thuša boitshepho bja sehlopha gore se kgone go fihlelela diphadišano tša kgwele ya maoto tša Sebjana sa Dinaga tša Afrika.Ka go thopa Phadišano ya Sebjana sa Mandela, Mokgatlo wa Kgwele ya Maoto wa Afrika Borwa o okeditše neelano ya ona ka go Sekhwama sa Nelson Mandela Children’s Fund go tloga go R1 milione go fihla go R1, 5 milione.4.11 Kabinete e lakaletša sehlopha sa Springbok mahlatse le mahlogonolo ka Phadišanong ya bo Seswai ya Sebjana sa Lefase sa Rakbi yeo e tlogo swarelwa ka Engelane go tloga ka la 18 Lewedi go fihla ka la 31 Diphalane 2015 gomme e ipiletša go maAfrika Borwa go kopana ka go thekga sehlopha sa rena sa naga.4.12 Kabinete e ba le Mopresidente ge a lebogiša Yunibesithi ya Witwatersrand ge e bile le kutollo ye kgolo ye mpsha ya mašaledi a marapo ka Maropeng ka lefelong la Bohwa la Lefase la Cradle of Humankind ka Ranteng Bodikela, Gauteng.Kutollo ye ye mpsha ya go makatša e latela dinyakišišo tše di bego di tseneletše tše di bego di dirwa ke bašomi ba tša mahlale ka fase ga thekgo ya Kgoro ya Mahlale le Theknolotši le Sehlongwa sa tša Bokgoni sa Setheo sa Dinyakišišo tša Bosetšhaba ka Yunibesithing ya Witwatersrand.4.13 Kabinete e ba le Mopresidente ge a lebogiša Kereke ya Katholoki ge e lemogile semmušo Morena Tshimangadzo Samuel Benedict Daswa bjalo ka Mokgethwa wa Mathomo ka Afrika Borwa. Moletlo o tla swarwa ka la 13 Lewedi 2015 ka Thohoyandou, Limpopo. Kereke ya Khatholiki e tla swara moletlo wo ka go ona Morena Tshimangadzo Samuel Benedict Daswa a tlago botsefatšwa. Daswa e be e le hlogo ya sekolo ka Profenseng ya Limpopo. O ile a bethwa, a kgatlwa ka maswika le go tšhungwa go fihla a hlokofala ka lebaka la ditumelo tša gagwe tša Sekhatholiki ka Hlakola 1990.5. Ditaba tše bohlokwa ka seemong sa bjale5.1 Kabinete e amogetše maikemišetšo ao a šišintšwego magareng ga Koporasetaolo ya Sephethephete sa Mebileng le ba taolo ya sephethephethe ka diprofenseng go tsebagatša dinako tša mošomo tša diiri tše 24 go bašomi ba sephethephethe go rarolla dikotsi tše di bolayago batho ka bontši ditseleng tša rena.Kabinete e gopotša bašomiši ba tsela ka moka gore polokego ke maikarabelo a yo mongwe le yo mongwe gomme katlego ya masolo a polokego mebileng e laolwa ke ge batho ka moka ba obamela melao ya tsela. Ka ge re tlo tsena sehleng sa maikhutšo a dikolo, Kgoro ya Dinamelwa e tla oketša lesolo la yona la polokego mebileng.Kabinete e ipiletša go baotledi ba difatanaga go emiša dikotsi tše di bolayago batho ka bontši ditseleng tša rena ka go hlompha maswao a tsela, gore baotledi ba se ke ba otlela ba tagilwe, gore difatanaga tšeo di sego tša lokela tsela ga se tša swanela go ba ditseleng tša rena.5.2 Kabinete e lemogile gore Khonkrese ya Lefase ya bo 14 ka ga Dithokgwa e swerwe mo lebakeng le ka Durban gomme e tsenetšwe ke baromiwa ba 3 200. Khonkrese ye, yeo e lego la mathomo e swarwa ka Afrika, e akaretša batho bao ba emetšego mafapha ao a fapafapanego a go swana le mmušo, mekgatlo ye e sego ya mmušo, lefapha la phraebete, le mekgatlo ya tša mahlale goba ya diphrofešenale. Go kgatha tema ka kakaretšo ga mafapha a le ditherišano tše di akaretšago bohle ka ga merero ya dithokgwa go tla nolofatša gore di tsenywe ka mananeong a lefase ka bophara a mabapi le tlhabollo ya go ya go ile le go aga dilekane tše diswa.5.3 Kabinete e le mogile temošo ye e filwego ke Botseta bja US ka Afrika Borwa ye e lemošago gore magogelathoko a ka hlasela dikgahlego tša Amerika ka Afrika Borwa.Kabinete e bušeletša seo se boletšwego ke Tona ya Kgoro ya Tšhireletšego ya Mmušo ge a netefaletša setšhaba gore polokego ya maAfrika Borwa e dula e le selo seo se tlago pele. Ditheo tša rena tša phethagatšo ya molao di dula di ntšhitše mahlo dinameng go šireletša badudi ba yona le dithoto tša bona.Mahloko5.4. Kabinete e ba le Mopresidente Zuma ge a lebiša mahloko go ba lapa, bagwera le bašomimmogo ka go hlokofala ga Moahlodi Thembile Lewis Skweyiya.O tsentše letsogo kudu ka nageng bjalo ka mmoleledi wa tša molao, molweladitokelo tša botho, Moahlodi wa Kgorotsheko ya Godimo le Moahlodi wa Kgorotshelo ya Molaotheo.5.5. Kabinete e romela gape mahloko a yona go ba lapa le setšhaba sa Mohlomphegimogolo, Kgoši Lekunutu Cavendish Mota wa Batlokwa ba Mota ka Foreisetata.6 Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.6.1 Mohumagadi Mmabatho Ramagoshi – Motlatšamolaodipharephare: Kgokaganyo ya Melawana le Taolo ya Tsebo ka Kgorong ya Basadi.6.2 Hlogo ya Bosetšhaba: Lefapha la Dinyakišišo tša Bosenyi bjo bo Tlago pele. Tona ya Maphodisa o tla dira tsebišo mathapameng a lehonoDipotšišo:Mohumagadi Phumla Williams (Seboleledi sa Kabinete sa Motšwaoswere)Mogala: 083 501 0139"
Pego ya Kopano ya Kabinete ya la 23 Lewedi 2015,26 Sep 2015,https://www.gov.za/node/744158,https://www.gov.za/nso/speeches/statement-cabinet-meeting-23-september-2015-26-sep-2015-0000,"1. Phethagatšo ya mananeo a bohlokwa a mmušo1.1. Kabinete e amogetše go tsebagatša semmušo ga kgatišo ya bošupa ya sengwalwa sa Dilaetši tša tlhabollo (2014) ka la 20 Lewedi 2015, seo se hlagišitšego tshedimošo ya moragorago ka ga seemo sa tlhabollo ya Afrika Borwa. Dilaetši tše di bopa kwešišo ye kaone ka ga seabe sa melaotshepetšo ye e fapafapanego ya mmušo le masolo a kabo ya ditirelo ka ga tlhabollo ya naga.Dilaetši tše di tšwetša pele gape ngangišano ka ga ditlhohlo tšeo naga ya rena e lebanego le tšona le go šoma bjalo ka diswai tšeo di thušago go hlaloša metheo ya leeto la rena la go fetoša setšhaba. Di šoma bjalo ka tlhohleletšo ya gore re šome mmogo go fihlelela dinepo tša rena tša lebaka le letelele le la magareng ka ge go hlagišitšwe ka go Leanotlhabollo la Bosetšhaba (NDP) – Nepo ya 2030 le ka go Tlhako ya Leano la Lebaka la Magareng.1.2. Kabinete e amogetše go thwalwa ga bomaseterata ba 154 ba dilete ka dikgorotshekong tša bomaseterata tše di fapafapanego nageng ka bophara. Se bohlokwa ke gore ba 90 ba bona ke basadi, bao ba emetšego 59% ya bomaseterata ka moka bao ba thwetšwego. Lebaka la gore ba 141 ba bomaseterata ke bathobaso gomme ba 13 ke makgowa le tla kaonafatša kudu phetošo ya maemo a merafe le a bong ka dikgorotshekong tša fasana. Go thwalwa mo ga batho ba mo lebakeng la moragorago go latela go thwalwa ga bomaseterata ba dilete ba 57 ka la 2 Dibokwana 2015, gomme se se tliša palo ya bomaseterata bao ba thwetšwego mo ngwageng wo go fihla go ba 211, e lego selo seo se sa kago sa dirwa mo mengwageng ye 21 ya temokrasi ya rena.1.3. Kabinete e amogetše go bewa ga Afrika Borwa gareng ga dinaga tše tharo tša godimo ka go Lenaneo la Dipalopalo tša Ditekanyetšo tše di Hlokago sephiri tša 2015, e lego kelo ya papetšo ye e ikemego ya ditekanyetšo tša go hloka sephiri lefaseng, tšeo ka go tšona go kgathwago tema ebile le tšhomišo ya ditšhelete e hlokomedišišwago. Se se laetša Afrika Borwa bjalo ka moetapele lefaseng ka bophara mabapi le go hloka sephiri ga ditekanyetšo. Tše dingwe tša diphetogo tšeo naga e di phethagaditšego magareng ga 2010 le 2015 di akareditše tlhako ye mpsha ya togamaano le maano a phethagatšo a ngwaga ka ngwaga, le boikgafo bja mmušo bja go rerišana le mekgatlo ya setšhaba sa badudi go netefatša gore go ba le go kgatha tema fao go oketšegilego ka tshepedišong ya ditekanyetšo.1.4. Kabinete e amogela tsebišo ya gore Afrika Borwa e tlo tšea maemo a Modulasetulo yo a Etilego pele Selekane sa Mmušo se se Hlokago sephiri (OGP). OGP ke lesolo la dinaga tše ntši la go thea boikgafo bjo bo tiilego go tšwa go mebušo go tšwetša pele tlhokego ya sephiri, go maatlafatša badudi, go lwantšha bomenetša le go tsenya tirišong ditheknolotši tše diswa go maatlafatša pušo. Afrika Borwa, Brazil, Indonesia, Mexico, Norway, Philippines, United Kingdom le United States of America ke maloko ao a hlomilego lesolo le.Mo nakong ya ge e šoma bjalo ka Modulasetulo yo a Etilego pele Afrika Borwa e tshephiša go hlatloša maemo a sepolotiki a OGP go netefatša go kgatha tema le boikarabelo maemong a Dihlogo tša Dinaga. Afrika Borwa e tla nepiša gape go tsenya tirišong ga OGP ka lenaneong la boditšhabatšhaba la dinaga tše ntši ka go Kopanokgothekgothe (UNGA) ya Mokgatlo wa Dinagakopano (UN), Sehlopha sa ba 20 le ka difaleng tše dingwe.2. Diphetho tše bohlokwa tša Kabinete2.1. Kabinete e thekga gore Afrika Borwa e be monggae wa Khonferentshe ya bobedi ya Commonwealth ka ga Mešomo ya Bafsa ka Hlakola 2016, ka kgopelo go tšwa go Bongwaledi bja Commonwealth. Kgoro ya Peakanyo, Tlhokomedišišo le Tshekatsheko e tla dirišana le Bongwaledi bja Commonwealth, Yunibesithing ya Afrika Borwa le Setheotlhabollo sa Bafsa sa Bosetšhaba go rulkaganya khonferentshe ye. Khonferentshe ye ke peeletšo ka go tlhabollo ya setšhaba se se oketšegago sa bafsa ba Afrika Bora, ebile e tla fa sefala sa go dira gore tlhabollo ya bašomi ba bafsa e be ya sephrofešenale le go ba tšwetša pele bjalo ka baabi ba bohlokwa ba ditirelo go bafsa.2.2. Kabinete e dumeletše Ditlhahli tša Tiro ye Kaone ya Kgwebo go Dikhamphani tša Afrika Borwa tše di šomago ka Afrika. Ditlhahli tše ke lenaneo la melawana leo le theilwego ka boithaopo yeo e sepelelanago le melao le melawana yeo e tsebjago maemong a boditšhabatšhaba yeo e tšwetšago pele maitshwaro a maikarabelo a kgwebo ka khonthinenteng ya Afrika. E fa tlhako ye e hlahlago dikhamphani tša Afrika Borwa go tšwetša pele tlhabollo ya ekonomi ya go ya go ile ka Afrika. E hlohleletša gape dikhamphani tša Afrika Borwa go amantšha go kgatha tema le mešomo ya tšona le maikemišetšo a mmušo a kopanyo le a tlhabollo ka Afrika le go aga tshephano magareng ga bohle, go botana le go holega ga dikhamphani le ditšhaba tšeo di šomago ka go tšona.2.3. Kabinete e dumeletše tumelelo ya Tlhomo ya Samiti ya Mokgatlo wa Metšhelo ya Dikhamphani tša Dinaga tša Borwa bja Afrika (SACU). Samiti ye, ye e bopilwego ke Dihlogo tša Dinaga goba Mebušo ya naga ye nngwe le ye nngwe ya leloko, e tla fa tlhahlo ya sepolotiki le ya togamaano go SACU. Dinagamaloko ka moka tša SACU di swanetše go saena tumelelano gore samiti e be sehlongwa sa maemo a godimodimo seo se tšeago diphetho sa SACU.2.4. Kabinete e dumeletše go aba ga Lengwalo la Thekgo go Khomišene ya Mokgatlo wa Selekane sa Afrika go Mokgatlo wa Baabi ba Tirelo ya Inthanete ka tshepedišong ya kgopelo ya go ba monggae wa Lefelo la Neelano ya Inthanete ka Seleteng. Se se na le seabe go kopanyo ya ka seleteng le go aga netweke ya mananeokoparara ye e bolokegilego, ye e tshephagalago le ditirelo go fihlelela dinywakwa tša setšhaba sa tshedimošo se se hlomilwego le sa tsebo.Se se bopa selekane le tirišano ye maatla magareng ga dihlongwa tša Afrika le gape go bea Afrika Borwa bjalo ka moetapele wa lefaseng ka bophara ka tlhabollong, ka phathagatšong le ka tšhomišong ya Theknolotši ya Tshedimošo le Dikgokagano (ICT). Go dira gore sephethephethe sa kgokagano sa ka seleteng se be ka nageng go tla fokotša tshenyegelo ya go boledišana le go tšwetša pele tlhomo ya mešomo, boithomelo, boitlhamelodikgwebo le difala tša ditirelo tša mmušo tša elektroniki, gammogo le go netefatša gore Afrika e laola diteng le bobolokelotshedimošo bja yona.2.5. Kabinete e dumeletše gore Afrika Borwa go ba monggae wa Foramo ya bobedi ya Ditona mabapi le Tlhabollo ya Maphelo ya China le Afrika ka fase ga morero wa: “Re Tšwetša pele go hwetšagala ga ditirelo tša tlhokomelo ya maphelo ka Afrika, Re Kaonafatša Tirišano ya China le Afrika mabapi le Maphelo a Setšhaba ka morago ga Ebola” go tloga ka la 4 go fihla ka la 6 Diphalane 2015 ka Cape Town. Lesolo le ke poelo ya Foramo ka ga Tirišano ya China le Afrika, yeo e beago maphelo bjalo ka karolo ye bohlokwa ya tirišano ya China le Afrika. Mo nakong ye e sa tšwago go feta, China e fane ka methopo ye bohlokwa go thuša go thibela go phatlalatšwa ga leuba Ebola ka Bodikela bja Afrika.3. Melaokakanywa3.1. Kabinete e dumeletše go phatlalatšwa ga Molaokakanywaphetošwa wa Melao ya Taolo ya Tikologo ya Bosetšhaba wa 2015 go sekasekwa ke setšhaba. Molaokakanywa wo o fetoša Molao wa Taolo ya Tikologo wa Bosetšhaba wa 1998 (Molao wa 107 wa 1998) le melao ye mmalwa ye itšego ya taolo ya tikologo. Diphetošo di maatlafatša, gareng ga tše dingwe, taolo ya tikologo ye e kopantšwego, le magato a go obamela le maatlafatšo, phedišano ya diphedi le pabalelo ya tikologo, taolo ya boleng bja moya le taolo ya ditšhila.3.2. Kabinete e dumeletše go tsebagatšwa ga Molaokakanywaphetošwa wa Bafaladi wa 2015 ka Palamenteng. Diphetošo tše di oketša go šoma ntle le mathata le go šoma gabotse ga tshepedišo ya go dira dikgopelo ga lenaneo la bokgopedi bja bofaladi, ebile ke karolo ya tekodišo ka bophara ya Molawana wa Bafaladi ye e tšwelago pele.3.3. Kabinete e dumeletše go tsebagatšwa ga Molaokakanywa wa Sekhwama se Laotšwego sa Toka wa 2015 ka Palamenteng. Molaokakanywa o hlama tlhako ya melao yeo e tlago oketša boikarabelo le go rarolla dikutollo tša tekodišišo ya dipuku tša ditšhelete ye e dirilwego ke Molekodipharephare wa Dipuku tša Ditšhelete ka go maatlafatša go šoma gabotse ga mekgatlo le go fetoša ditirelo tša toka.Molaokakanywa o hlagiša gape go hlangwa ga Sekhwama se Laotšwego sa Toka go laola tshepedišo, taolo, peeletšo le tšhomišo ya tšhelete go tšwa go Dikhwama tša Mekgatlo ya Boraro (tšeo gape di bitšwago ‘Ditšhelete ka Thrasteng’), go swana le ditšhelete tša go hlokomela le tša peila.3.4. Kabinete e dumeletše go tsebagatšwa ga Molaokakanywa wa Setheo sa Taolo ya Mellwane (BMA), wa 2015 ka Palamenteng. Molaokakanywa wo o ikemišeditše go hloma BMA, yeo e tlago lekanyetša maemo a go putla mellwane ya naga, go sepediša kgwebišano le bohlokwa tša tšhireletšo ya bosetšhaba ka kwešišo ya ditlamego tša selete sa Afrika Borwa, ya Afrika le ya boditšhabatšhaba. Taolo ye e tee ya phethagatšo ya molao wa mabapi le mellwane e fa ditirelo tšeo di seketšago tšhelete kudu, tšhireletšo ye e maatlafaditšwego le taolo ye kaone ya tikologo ya mellwane.4. Ditiragalo tše di tlago4.1. Mopresidente Jacob Zuma o tla eta pele baromiwa ba Afrika Borwa go ya go UNGA ya bo 70 ka New York, ka United States ka fase ga morero wa: “Mokgatlo wa Dinagakopano mo mengwageng ye 70: tsela ye e lebilego go khutšo, tšhireletšo le ditokelo tša botho”. Samiti ya Tlhabollo ya go ya Go ile ya UN go tloga ka la 25 go fihla ka la 27 Lewedi 2015 e laolwa semeetseng pele ga UNGA go amogela Lenaneotlhabollo la ka Morago ga 2015.Lenaneotlhabollo la go ya go ile le tla šoma bjalo ka sefala sa go tsebagatša semmušo tiro ya setšhaba sa boditšhabatšhaba le ya mebušo ya bosetšhaba go tšwetša pele lehuno la bohle le go phela gabotse ga bohle mo mengwageng ye e tlago ye 15. Ka la 25 Lewedi 2015, Mokgethwa Mopapa Francis o tla fa polelo ka go UNGA, gomme Ngangišano ya Kakaretšo e tla swarwa go tloga ka la 28 Lewedi go fihla ka la 6 Diphalane 2015. Afrika Borwa e kgotsofetše gore dinepo tša tlhabollo ya go ya go ile di tla tšwela pele go lebeledišiša šedi ya lefaseng ka bophara ya go lwantyšha bohloki, tlhokego ya tekatekano le tlhabollo ya go ya go ile.4.2. Kgoro ya Dinamelwa e tla phethagatša lesolo la Kgwedi ya Dinamelwa ya Oktoboro (OTM) go tloga ka la 1 go fihla ka la 31 Diphalane 2015 ka fase ga morero wa “Mmogo re iša Afrika Borwa pele”. OTM e swarwa ngwaga o mongwe le o mongwe bjalo ka kgwedi ya nepišo ye e ikemišeditšego go bontšha diprotšeke tša mannaeokgoparara tšeo di nago le seabe se segolo sa ekonomi ya setšhaba ka go mekgwa ya dinamelwa ya go swana le ya ditsela, ya difofane, ya dikepe le dinamelwa tša bohle. Diprotšeke tše kgolo di akaretša go bulwa semmušo ga ditlhabollo tša mananeokgoparara a ditsela go swana le Protšeke ya Tsela ya R71 ya go leba Moria (kaonafatšo ya polokego ya neelano ya ditsela); Neelano ya ditsela ya Umgeni le Tsela ya Denneysville le Sasolburg ka Foreisetata tšeo di dirwago ke South African National Roads Agency Limited, ka tirišano le dikgoro tša ditsela le dinamelwa tša diprofense.OTM e tla šomišwa gape go maatlafatša lesolo la Polokego Mebileng la Matšatši a 365, leo le etilwego pele ke kgoro gomme la phethagatšwa mmogo ke dihlongwa tša dinamelwa tšeo di nago le mošomo wa go phethagatša mošomo wa polokego mebileng le lekala la phraebete le mekgatlo ye e sa dirego letseno. Koporase ya Taolo ya Dinamelwa tša Mebileng e tla tsebagatša dinako tša go šoma tša diiri tše 24 go balaolasephethephethe go fediša dikotsi tše di šiišago tša mebileng. Mmušo gape o hlamile lenaneo la mangwalo a dithuto la balaolasephethephethe go tloga go Tlhako ya Mangwalo ya Bosetšhaba ya (NQF) 4 go fihla go NQF 6 ka nepo ya go dira gore lekala la sephethephethe le be la sephrofešenale.Sekhwama sa Dikotsi tša Mebileng (RAF) se tla tšwela pele go aba tlhokomelo ya ka morago ga kotsi ya sefatanaga le thekgo ye e amanago le yona go batšwasehlabelo ba dikotsi le ba malapa bao ba amegago, le gape go kopana le ditšhaba ka masolo a mebileng a RAF.4.3. Afrika Borwa e tla ba monggae wa Khonferentshe ya Boditšhabatšhaba ya Mohlagase wa go Šomiša leswa ya Afrika Borwa go tloga ka la 4 go fihla ka la 7 Diphalane 2015 ka Cape Town, ka fase ga morero wa: “Re maatlafatša Afrika Leswa”. Khonferentshe e tla fa dibaka tša mabapi le mohlagase wa go šomišwa leswa ka Afrika Borwa le ka Afrika go batšweletši ba mohlagase wa go šomišwa leswa, bjalo ka lefelo la bona leo le latelago la peeletšo.Afrika Borwa, ka Lenaneo la yona la Borekedi bja Baabi ba Mohlagase wa go Šomišwa leswa bao ba Ikemego e ba ye nngwe ya mebaraka ye megologolo ya mohlagase wa go šomišwa leswa. Ka payomase ya ka moso, mohlagase wa phefo, mohlagase wa letšatši le mohlagase wa meetse di tla ba le seabe sa dikikawate tše 11.4 tša mohlagase wa go šomišwa leswa ka go methopo ya mohlagase.Kgoro ya Mahlale le Theknolotši e thekga melawana ya mohlagase ya ka nageng ka dinyakišišo le tlhabollo ya theknolotši ka ditheknolotšing tša khapone ya fase le tšeo di hlokago khapone tšeo di ka dirwago kgwebo le go tsenywa tirišong, go oketša tšhireletšego ya mohlagase le gore MaAfrika Borwa ka moka a e fihlelele. Maitapišo go tšwela pele a go farologanya methopo wa rena wa mohlagase a akaretša go hlongwa ga ditheknolotši tša disele tša dibešwa tša haetrotšene tšeo di phethagatšwago ka thekgong ya ka magaeng le ka kabong ya mohlagase ya motheo, ka difatanageng tša mohlagase – kudukudu ka lefapheng la meepo le ka boithabišong – ka difatanageng tša meepo, koketšo ya mehutahuta ya dikoloyana tša kolofo le diteše tša motheo tša kgokagano ka megala.Bjale re kgona go hlama le go kopanya dikarolo tše di fapafapanego ka go mehutahuta ka botlalo ya didirišwa tše di fehlago mohlagase ka mo didirišweng tše mo lebakeng le di sa lekwago. Mohola wa Lenaneo la rena la ditheknolotši tša haetrotšene le tša disele tša dibešwa ke tšhomišo ya pholathinamo seo gape e lego menyetla ye e bulegilego ka mmarakeng wa difetoši tša digase tša tšhilafatšo le go tšwetša pele go hlwekiša ye nngwe ya diminerale tša rena tšeo di sa hwetšagalego gabonolo. Mabapi le se, re hlomile ebile re maatlafatša selekane s arena le lekala la phraebete go dira diteko tša mafelelo le go dira gore dikarolo tša mehutahuta di be tša kgwebo le ditharollo ka botlalo mabapi le mohlagase.4.4. Mmušo o tla keteka Kgwedi ya Tlhabollo ya Setšhaba ka Diphalane ka go bolela ka ga mananeo ao a fedišago bohloki le go oketša seabe sa ona ka Protšeke ya Mikondzo go fihlelela MaAfrika Borwa ka moka ao a lego kotsing. Go tloga mola go hlongwago semmušo Protšeke ya Mikondzo ka 2013, bahlankedi ba mmušo ba etetše diwate tše di fetago tše 900 tšeo di nago le maemo a godimo a bohloki le tlhokego ya mešomo go kwešiša bokaone dinyakwa tše di farologanego tša ditšhaba.Bjalo ka karolo ya ditiragalo tša Diphalane, Kgoro ya Tlhabollo ya Setšhaba e tla keteka segopotšo sa bo 10 sa Setheo sa Tšhireletšego ya tša Leago sa Afrika Borwa (SASSA), seo se abago thušo ya tša leago yeo mo lebakeng le e holago batho ba dimilione tše 16.8, gomme mo mengwageng ye lesome ye e fetilego se thušitše go fokotša bohloki le go kaonafatša tšhireletšego dijong gareng ga malapa ao a hlokago. Kgoro e butše gape lebaka la nako la dikgopelo tša dithušo tša mašeleng a dithuto tša badirelaleago gomme batho bao ba nago le kgahlego ba hlohleletšwa go dira dikgopelo pele ga la 31 Diphalane 2015. Tshedimošo ka botlalo e hwetšagala go www.dsd.gov.za4.5. Kabinete e hlompha barutiši ba rena ka moka ka Letšatši la Barutiši la Lefase leo le tlogo ketekwa ka la 5 Diphalane 2015 gomme e lebiša ditebogo tša yona go bona ka boikgafo bja bona, ka maikemišetšo le go se fele pelo ge ba lokišetša megopolo ye mennyane le yeo e golago ya baithuti ba rena bokamoso.Kabinete e ipiletša go MaAfrika Borwa bao ba nago le kgahlego go dira dikgopelo tša Lenaneo la Thušo ya Mašeleng a Dithuto la Funza Lushaka, e lego lenaneo la mengwaga ye mentši la go tšwetša pele go ruta bjalo ka phrofešene, go tloga ka la 1 Diphalane 2015. Tshedimošo ka botlalo e hwetšagala go www.education.gov.za. Kabinete e ipiletša go MaAfrika Borwa ka moka, kudukudu bafsa go utolla go ruta bjalo ka mošomo wo ba o kgethago.4.6. Kabinete e ipiletša go MaAfrika Borwa ka moka go keteka dinaledi tša rena tša dipapadi ka go šišinya maina a bona go Difoka tša Dipapadi tša 2015 pele ga mafelelo a Lewedi 2015. Tshedimošo ka botlalo e hwetšagala go www.srsa.gov.za4.7. Kgoro ya Dipapadi le Boitapološo ya Afrika Borwa e tla re go tloga ka la 5 go fihla ka la 10 Diphalane 2015 ya swara Dikampa tša Bafsa ka diprofenseng ka moka go bafsa ba mengwaga ye 15 go fihla go ye 23. Dikampa tša bafsa ke karolo ya lenaneo la mmušo la kakaretšo la go hlabolla bafsa, la go ba maatlafatša ka mekgwa ye e hlokegago, bokgoni le tsebo ye e ka ba thušago go ba badudi bao ba nago le maikarabelo.4.8. Kabinete e ipileditše go MaAfrika Borwa go thekga Letšatši la Boitapološo la Bosetšhaba leo le swarwago ngwaga ka ngwaga, leo le tlago swarwa ka la 2 Diphalane 2015. Ka la 10 Manthole 2014, e begile gore Labohlano la mathomo la Diphalane ngwaga o mongwe le o mongwe le swanetše go ba Letšatši la Boitapološo la Bosetšhaba. Letšatši le le tla fa MaAfrika Borwa ka moka sebaka sa go kgatha tema ka ditiragalong tša boitapološo tšeo di tlago kaonafatša maphelo a bona le go phela gabotse ga bona. Badudi bao ba phetšego gabotse le bao ba nago le mafolofolo ke selo se bohlokwa sa go fihlelela maikemišetšo a NDP.4.9. Kabinete e lakaletša sehlopha sa Diphrothea mahlatse le mahlogonolo ka leetong la bona la papadi ya khrikhete la go leba India go tloga ka la 29 Lewedi go fihla ka la 7 Manthole 2015, ebile e lakaletša gape Di-Springboks mahlatse le mahlogonolo papading ya bona lehono (Mokibelo) ya Sebjana sa Lefase. Kabinete e hlohleletša MaAfrika Borwa go thekga dihlopha tša rena ge di phadišana ka diphadišanong tša mehutahuta.5. Maemo a Kabinete go Merero ye Bohlokwa Seemong sa Bjale5.1. Kabinete e amogela peeletšo ya mmušo ya R22 go tšwela pele go hlabolla meago ka Maropeng go akaretša moago wo ka go ona go tlago bogelwa ditiragalo wa madulo a 500 le go tsošološa lefelo la baeti gore le kgone go amogela baeti ba bafsa bao go emetšwego gore ba tla etela ka bontši. Se se latela go hwetša ga histori ga Homo Naledi ka Lefelong la Bohwa la Lefase la Cradle of Humankind.5.2. Kabinete e lemogile diphetogo tše di sa tšwago go diragala mabapi le Ditekolo tša Tšwelopele ya Baithuti tša Bosetšhaba tša Ngwaga ka Ngwaga (ANA) ebile e ipiletša go batho ka moka go šomela tharollo yeo e beilego pele le go šireletša ditokelo tša baithuti. ANA ke sedirišwa se bohlokwa sa go tseba mathata ka nepo ya go netefatša gore go ba le tsenogare ya tlhabollo ya baithuti le barutiši. Le ge mmušo o lemoga dipelaelo tše di tšweleditšwego ke barutiši, o bolela gore thuto e swanetše go ba selo seo se tlago pele.5.3. Kabinete e ba le naga ka moka go gopola Mokgethwa Blessed Tshimangadzo Samuel Benedict Daswa, morutiši wa sekolo wa mengwaga ye 43 go tšwa ka motseng wa Tshitanini ka Limpopo, yo a bolailwego ka la 2 Hlakola 1990 ka ditumelo tša gago tše tiilego tša sedumedi. Se gape ke la mathomo ka historing ya Kereke ya Makhatholoki ya Borwa bja Afrika fao MoAfrika Borwa a ilego a bonwa bjalo ka Mohwelatumelo yo e lego Mokgethwa wa Khriste. Kabinete e ipiletša go MaAfrika Borwa go gopola mohwelatumelo wa ka nageng ka go ikgafa go netefatša gore ka moka ga rena re dula mmogo ka khutšo le ka tirišano, le go hlompha ditokelo tša rena tša molaotheo le tša botho.5.4. Kabinete e lebogiša Lekala la Twantšho ya go Bolaya Diphoofolo ka nepo ya go Nyaka manaka a tšona la Black Mamba, e lego sehlopha sa Afrika Borwa sa bahlokomedi ba lešoka seo se bopilwego ke basadi, seo se thopilego sefoka sa Bonkgwete bja Lefase, e lego sefoka sa mabapi le tikologo sa UN. Di-Mamba di filwe sefoka se ka ga seabe seo di bilego le sona go lwantšha go balaya dphoofolo ka nepo ya go nyaka manaka a tšona le ka ga ditiro tša bona tša go ba le sebete. Seabe se se a bonagala ka gobane go tloga mola ba thomišago ka mošomo wa bona ka 2013, lekala le la maloko a 26 le thušitše go golega batho bao ba bolayago diphoofolo ba nyaka manaka a tšona ba tshela, ba fokotša go thea diphoofolo ka 76%, le go tloša melaba ya go thea diphoofolo ye e fetago ye 1 000, gomme ya fediša go šoma ga dikampa tše hlano tša batho bao ba bolayago diphoofolo ba nyaka manaka a tšona le go fediša gape dikhitšhi tše pedi tšeo di bego di apea dinama tša diphoofolo tša lešoka.5.5. Kabinete e reta batho bao maina a bona a šišintšwego le bathopasefoka ba Difoka tša Mbokodo tša 2015, e lego selekane magareng ga Kgoro ya Bokgabo le Setšo le lekala la phraebete.5.6. Kabinete e lebogišitše hlogo ya ditirelo tše di kgethegilego tša Tshekatsheko ya dipuku tša ditšhelete ya Kgoro ya Matlotlo, Mohumagadi Zanele Mxunyelwa, yo a kgethilwego bjalo ka Mohlahlobi yo a Dumeletšwego wa Ngwaga wa 2015 ke Mokgatlo wa Bahlahlobi ba Bomenetša bao ba Dumeletšwego. Sefoka se sa godimo se tiišetša gore mmušo o okeditše ntwa kgahlanong le ditiro tša boradia le tša bomenetša, gomme bao ba rulaganyago go dira ditiro tša boradia le tša bomenetša ba lemošwa gore ba tlogele go dira seo.5.7. Kabinete e lebiša mahloko a yona go ba lapa le bagwera ba Reggie Vandeyar, molwelatokologo wa dipolotiki yo a bego a etile pele masolo a mantši, go akaretšwa lesolo la go gana go obamela melao ya mmušo gomme a tšea mengwaga ye 10 a le ka Robben Island. E be e le moromiwa yo a bego a romilwe ka go Congress of the People yeo e amogetšego Sengwalwa sa Tokologo gomme o ile a šoma le ditšhaba tša mehutahuta. O bolokilwe ka Polokong ye e Kgethegilego ya Semmušo ya Profense ka Lamorena la 20 Lewedi 2015.5.8. Kabinete e lebiša mahloko a yona go ba lapa le bagwera ba mohu Morena Wandile Dlamini yo a hlokofetšego ka la 21 Lewedi 2015.Ka ge a be a tsebja bjalo ka “Quesh” Morena Dlamini e be e le molwelatokologo le lekolo la peleng la Umkhonto we Sizwe. Ge a be a le botšhabelo o be a le ka Lesotho gomme ka moragonyana a ba ka Zambia go fihla ge dikiletšo kgahlanong le ANC di fedile Ka nako ya ge a hlokofala o be a šoma bjalo ka Molaodipharephare ka Setheong sa Tšhireletšo ya Mmušo.6. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.6.1. SASSA:a. Morena Tsakeriwa Joseph Chauke bjalo ka Mohlankedimogolo wa Matlotlo (CFO); leb. Morena Abraham Sonny-Boy Mahlangu bjalo ka Molaodiphethiši: wa Theknolotš ya Tshedimošo le Dikgokagano (ICT).6.2. Lekgotla la Tšhata ya Maatlafatšo ya Bathobaso Ekonoming ye e Akaretšago Bohle (B-BBEE) la ICT:6.2.1. Lefapha la ka fasana la Kgokagano ka megalaa. Morena Lucky Mokgabudi Masilela (Foramo ya Dikgokagano ya Afrika Borwa); leb. Mohumagadi Sarah-Jane Capazario (Mokgatlo wa Baabi ba Ditirelo tša Inthanete).6.2.2. Lefapha la ka fasana la elektronikia. Morena Raletlhogonolo Andile Tlhoaele (Mokgatlo wa Megala ya Dikgokagano wa Borwa bja Afrika); leb. Morena Mduduzi Odysseus Mkhonza (Foramo ya Bathobaso ya Theknolotši ya Tshedimošo).6.2.3. Lefapha la ka fasana la Theknolotši ya Tshedimošoa. Morena Gavin Pieterse (Mokgatlo wa Theknolotši ya Tshedomošo); leb. Morena Adrian Schofield (Sehlongwa sa Diphrofešenale tša Theknolotši ya Tshedimošo sa Afrika Borwa).6.2.4. Molaodia. Mokhanselara Katharina Pillay (Bolaodi bjo bo Ikemetšego bja Dikgokaganyo tša Afrika Borwa (Icasa)).6.2.5. Basadia. Mohumagadi Nokuzola Nelly Ehrens (Foramo ya Dikgokagano ya Afrika Borwa).6.2.6. Bafsaa. Mohumagadi Morwesi Ramonyai (Mokgatlo wa Bafsa bao ba Thomago Kgwebo wa Afrika Borwa).6.2.7. Lekgotla la Bosetšhaba la Tlhabollo ya Ekonomi le Bašomia. Morena Thulani Tshefuta.6.2.8. Mekgatlo ya bašomi le ya bašomi bao ba ipopilegoa. Morena Richard Charles Poulton (Mokgatlo wa Bašomi ba Dikgokagano); leb. Morena Tshepang Lesiba (Mokgatlo wa Bašomi ba Dikgokagano).6.2.9. Lefapha la ka fasana la Bogašia. Mohumagadi Pheladi Gwangwa (Mokgatlo wa Bosetšhaba wa Bagaši); leb. Morena Frank Awuah (Lekgotlakgašo la Afrika Borwa).6.2.10. Moemedi wa mmušoa. Mohumagadi Petronella Linders – Motlatšamolaodipharephare: Lefapheng la Tlhabollo ya Maano le Pholisi ya ICT (Kgorong ya Mananeokgoparara a Dikgokaganyo le Ditirelo tša Poso)6.3 Morena Mlamli Booi bjalo ka Mohlankedimogolophethiši (CEO) wa Sentech.6.4 Mohumagadi Rudzani Cordelia Rasikhinya bjalo ka CFO le bjalo ka leloko la khuduthamaga ya Lekgotla la Setheo sa Theknolotši ya Tshedimošo ya Mmušo.6.5 Mohumagadi Bongani Louisa Mathebula bjalo ka leloko leo e sego la khuduthamaga la Lekgotla la Sehlongwa sa Bosetšhaba sa Methrolotši sa Afrika Borwa.6.6 Morena Pascal Moloi bjalo ka CEO ya Setheotlhabollo sa Dintlo.6.7 Morena T Takalani bjalo ka CEO ya Sedibeng Water.6.8 Moprofesara Edith Vries Molaodipharephare wa Kgoro ya Tlhabollo ya Dikgwebopotlana ka Konteraka ya mengwaga ye meraro.Dipotšišo:Mohumagadi Phumla Williams(Seboleledi sa Kabinete sa Motšwaoswere)Mogala: 083 501 0139"
Pego ya Kopano ya Kabinete ya la 21 Diphalane 2015,23 Oct 2015,https://www.gov.za/speeches/statement-cabinet-meeting-21-october-2015-23-oct-2015-0000,https://www.gov.za/nso/speeches/statement-cabinet-meeting-21-october-2015-23-oct-2015-0000,"1. Phethagatšo ya Mananeo a Bohlokwa a Mmušo1.1. Kabinete e thekga masolo ao a tsebagaditšwego ke Tona ya Kgoro ya Ditšhelete Nhlanhla Nene ka Polelong ya Molawana wa Ditekanyetšo tša Gare ga Ngwaga wa Ditšhelete. Masolo a a tla hlahla ekonomi ka dinakong tše tša kgolo ya ekonomi ye e nanyago le ye e ka fetogago nako efe goba efe lefaseng ka bophara.Afrika Borwa e bile le kgatelopele ka phetošong ya tša leago le ekonomi gomme e rarolla mapheko ao a šitišago kgolo ya ekonomi. Tona Nene o hlagišitše tlhako ya ditshenyegelo tša ka nageng ya mengwaga ye meraro ye e latelago. Tlhako ye ya ditshenyegelo e tla netefatša gore mmušo ga o tšwe tseleng go phethagatša mananeo a ona ka ge go hlagišitšwe ka go Leanotlhabollo la Bosetšhaba (NDP). Dilo tše di beilwego pele di bohlokwa ka go maano a ditshenyegelo tša lebaka la magareng.Kabinete e tšwela pele go thekga magato a mmušo a go seketša ditshenyegelo ao a tlago netefatša gore dilo tše mmušo o di beilego pele ga di šitišwe ka mokgwa ofe goba ofe.Kabinete e amogela dipoelo tša ketelo ya mošomo ka Mopresidente Jacob Zuma go la Democratic Republic of Congo (DRC) go tloga ka la 16 go fihla ka la 17 Diphalane 2015. Mo mengwageng ye lesome ye e tlago Khomišene ya Dinaga ka Bobedi e tla maatlafatšwa go phethagatšwa ga diprotšeke tša ekonomi tša mohlakanelwa, kudukudu Protšeke ya Grand Inga Hydropower. Protšeke ye e tla feletša ka go aba ga methopo ya tlaleletšo ya mohlagase ka mothopong wa mohlagase ka nageng le go Selete sa Borwa bja Afrika.1.2. Kabinete e amogela go phethwa go atlegilego ga ketelo ya mošomo ka Motlatšamopresidente Cyril Ramaphosa ka Stockholm, Sweden go tloga ka la 18 go fihla ka la 20 Diphalane 2015, fao a bilego modulasetulommogo wa kopano ya bo 9 ya Khomišene ya Dinaga ka Bobedi tša Afrika Borwa le Sweden, yeo e dirilego gore go tsebagatšwe semmušo komiti ya ka fasana ka ga tikologo, mohlagase le meetse.2. Diphetho tše bohlokwa tša Kabinete2.1. Kabinete e dumeletše kamogelo ya dinaga tša G20 ya Melawana ya Maemo a Godimo ka ga Go hloka Sephiri ga Kholego ya Beng ba Dithoto. Melawana ye e bea magato ao naga ye nngwe le ye nngwe ya leloko e swanetšego go a tšea go thibela tšhomišobošaedi ya batho ba semolao le dithulaganyo tša semolao mabapi le beng ba dithoto.Kabinete e tšwetše pele go dumelela go hloma ga Komiti ya magareng ga dikgoro yeo e tlago hlokomela go tsenya tirišong le go bega ga Leanotiro la ka Nageng. Komiti ye e tla kgokaganywa ke Kgoro ya Tirelo le Taolo ya Setšhaba.Melawana ya maemo a godimo e tla kaonafatša go hloka sephiri ga batho ba semolao gomme dithulaganyo di bohlokwa go šireletša seriti le go hloka sephiri ga tshepedišo ya ditšhelete lefaseng ka bophara.Go thibela tšhomišobošaedi ya dihlongwa tše mabakeng ao a sego molaong a go swana le bomenetša, go efoga go lefa motšhelo le go sepediša ditšhelete ka ntle ga molao go thekga maikemišetšo a dinaga tša G20 a go oketša kgolo ka peeletšo ya lefapha la phraebete.2.2. Kabinete e dumeletše gore Afrika Borwa e tšeye maemo a Bodulasetulo bja Komititaolo ya Selekane se se Hlokago Sephiri sa Mebušo (OGP) ka 2015-2016. Kabinete gape e amogetše gape sethalwa sa Afrika Borwa sa Leanotiro la Bosetšhaba la bo 3 la OGP.OGP ke lesolo la lefaseng ka bophara leo le bopilwego ke tirišano ya mebušo ye e etilego pele le mekgatlo ya baagi yeo e šomelago go tšwetša pele go hlokega ga sephiri le maikarabelo ka mmušong – ka dinepo tša go oketša go araba ga mmušo go badudi, go lwantšha bomenetša, go tšwetša pele go šoma gabotse ga ekonomi, go hloma boitlhamelo, le go kaonafatša kabo ya ditirelo.Go tloga mola go hlongwago OGP, Afrika Borwa e bile leloko leo le kgathago tema ka mafolofolo la Komititaolo ye, e lego setheo sa godimodimo seo se tšeago diphetho.2.3. Kabinete e dumeletše gore Melawana ya Boditšhabatšhaba mabapi le Boikarabelo bja Badudi go Tshenyo ya Ditanka tša Oli tše Šilafatšago, ya 2010 e romelwe Palamenteng go yo dumelelwa semmušo.Melawana ya mabapi le Ditanka tša Oli e netefatša gore bakgathatema ka moka ba holega go tokišo ya ditshenyo tše di hlagago ka lebaka la dikotsi mawatleng a bona. Melawana ye e tla šoma go dikotsi tša dikepe tša go rwala oli tšeo di sa šireletšwago ke melawana ye mengwe ya boditšhabatšhaba. Afrika Borwa e ka se rwale maikarabelo go tahlegelo go tša ekonomi goba a go lokiša ditshenyegelo tše di bakilwego ke go lokollwa ga ditanka tša oli ka meetseng a yona a ka gare ga naga, a ka mellwaneng le a ka lefelong la ekonomi ye kgethegilego eupša boikarabelo bo tla ba go mong wa sekepe goba go khamphani ya inšorentshe.Melawana ye e netefatša gape gore tefelo ya maleba, ya ka pela, le ye e šomago gabotse e a hwetšagala go batho bao ba ka itemogelago ditshenyegelo ka lebaka la go tšhologa ga oli, ge e be e rwelwe bjalo ka makhura ka ditankeng tša dikepe.2.4. Kabinete e dumeletše go hlangwa ga ditšhelete tša ditšhipi tša moketeko le tšeo di tlago phatlalatšwa ka 2015 le 2016 ka Khamphani ya Go dira Ditšhelete tša Tšhipi ya Afrika Borwa. Merero ye e laetša bohwa bja Afrika Borwa (bobedi bjo bo fetilego le bja mo lebakeng le), diphoofolo le dimela tša yona le diphihlelelo tša yona tša setšhaba ebile di wela gape ka gare ga mekgwa ya lefaseng ka bophara mabapi le go hlangwa ga ditšhelete tša tšhipi.a) Molokoloko wa Ditšhelete tša Tšhipi tša Moketeko tša 2015 – Segopotšo sa Ngwaga wa bo 200 wa Tšhelete ya Tšhipi ya Toropo ya Griquab) Ditšhelete tša Tšhipi tša 2015 tša go Keteka tša Afrika Borwa – Hlamec) Molokoloko wa Ditšhelete tša Tšhipi tša 2016 tša Mophrothia – Bophelo bja Mogale: NR Mandelad) Molokoloko wa Ditšhelete tša Tšhipi tša 2016 tša Tlhago – Batsomi ba Bošego (Phukubje ya Marothontho)e) Molokoloko wa Ditšhekete tša Tšhipi tša 2016 tša Digagabi tša Afrika Borwa (Leobu la Kgopana la Kapa)f) Molokoloko wa Ditšhelete tša Tšhipi tša 2016 tša Dikarolo tša Lefase tše go Dulago Diphedi (Karolo ya Lefase ye go Dulago Diphedi ya Lewatle la ka Borwa bja Kapa)g) Molokoloko wa Ditšhelete tša Tšhipi tša 2016 tša Silibere – Mafelo a Lewatle la Afrika Borwa ao  a Šireletšegilego.3. Melaokakanywa3.1. Kabinete e dumeletše Molaokakanywatekanyetšo wo o Kgethegilego wa Pankatlhabollo ye Mpsha wo o tlogo tsebagatšwa ka Palamenteng. Se se tla kgontšha Afrika Borwa go lefa setolemnte sa yona sa mathomo sa letlotlo sa R2 pilione go Pankatlhabollo ye Mpsha ye e etilwego pele ke dinaga tša BRICS (e lego Brazil, Russia, India, China le Afrika Borwa) ka ngwageng wa ditšhelete wa 2015/16.Pankatlhabollo ye Mpsha ke pankatlhabollo ya dinaga tše ntši ye e sepedišwago ke dinaga tša BRICS go phethagatša tirišano ye kgolo ya ditšhelete le tlhabollo gareng ga mebaraka ye mehlano ye e tšwelelago.3.2. Kabinete e dumeletše go phatlalatšwa ga Molaokakanywaphethošwa wa Tirelo ya Dilaporathori tša Maphelo tša Bosetšhaba wa 2015 ka Kuranteng ya Mmušo, go tla go swayaswaya ke setšhaba. Diphetošo di maatlafatša pušo le mekgwa ya thušo ya mašeleng ya Tirelo ya Dilaporathori tša Maphelo tša Bosetšhaba go realo e le go maatlafatša phihlelelo go tlhokomelo ya maphelo.Molaokakanywa wo o tšwela pele go netefatša gore mošomo wa motheo wa Laporathori ya Maphelo ya Bosetšhaba ke go aba ditirelo tša laporathori ya maphelo tšeo di phekolago malwetši go setšhaba.3.3. Kabinete e dumeletše go romelwa ga Molaokakanywa wa Ditšhelete wa 2015 ka Palamenteng. Molaokakanywa wo o hlagiša tumelelo ya ditshenyegelo tše dumeletšwego tša mmušo wa bosetšhaba bjalo ka tefišo ya thwii ka go Sekhwama sa Letseno la Bosetšhaba.O latela karolo ya 34 ya Molao wa Taolo ya Ditšhelete tša Setšhaba wa 1999 gomme o phethagatša ditšhišinyo tše di dirilwego ke Komiti ya Kopanokgothekgothe ya Maloko a Palamente ka Moka ka ga Diakhaonte tša Setšhaba. Molaokakanywa wo o netefatša gore go ba le Taolo ye e kwagalago le ye e šomišwago go ya go ile ya merero ya ditšhelete tša mmušo wa bosetšhaba le gore ditshenyegelo ka moka di dumelelwa go latela tlhako ya melao yeo e lego gona.4. Ditiragalo tše di tlago4.1. Mopresidente Jacob Zuma o tla tsenela Samiti ya Foramo ya bo 3 ya India le Afrika magareng ga la 26 le la 29 Diphalane 2015 ka New Delhi, India. Samiti ye ya 2015 e katološitšwe go akaretša dinaga ka moka tše 54 tša Afrika gomme e tla thuša ka kgwebišano gammogo le go rarolla ditlhohlo tša dinaga tše.4.2. Mopresidente Jacob Zuma o amogetše Mopresidente wa Mozambique Filipe Nyusi ka meagong ya Union Buildings ka Tshwane maabane. Dinaga tše ka bobedi di na le dikamano tše tiilego tša ekonomi tšeo di laeditšwego ke ditumelelano tše di fetago tše 60 tša dinaga tše ka bobedi le sengwalwa sa kwešišano seo se bolelago ka ga mafapha a mehutahuta.4.3. Ketelo ya mošomo ya Motlatšamopresidente Cyril Ramaphosa ya go leba Havana, Cuba go tloga ka la 22 go fihla ka la 26 Diphalane 2015, e tla tšwela pele go maatlafatša dikamano tša sepolotiki le tša ekonomi magareng ga dinaga tše ka bobedi.4.4. Mokgatlo wa Selekane sa Afrika o swaragane le Mošomo wa Tlhahlo ya Mašole ya AMANI AFRICA (Khutšo Afrika) II ka Lefelong la Tlhahlo la Mašole a Tšhireletšo a Afrika Borwa ka Lohatla ka Kapa Leboa go tloga ka la 19 Diphalane go fihla ka la 7 Dibatsela 2015. Maloko a mašole ao a ka bago a 5 400 go tšwa ka mašoleng a go lwa a le fase, ka maphodiseng le dikarolo tša badudi tšeo di emetšego Ditšhaba tše hlano tša Ekonomi ya ka Seleteng ya Mokgatlo wa Selekane sa Afrika (AU) di tla kgatha tema ka mo tlhahlong ye.Maikemišetšo a se ke go sekaseka seemo sa go ba komanamadulaabapile a Mašole ao a dulago a Ikemišeditše a Afrika le Bokgoni bja ona bja go ka Romelwa Kgafetšakgafetša mafelong a dikgaruru go yo tliša khutšo go fihleleleng ga Bokgoni bja Phethagatšo ya Mošomo ka Botlalo ka Manthole 2015.4.5. Kabinete e lakaletša baithuti ka moka mahlatse le mahlogonolo ka ditlhahlobong tša bona, bogolo baithuti ba Mphato wa Marematlou ba ngwaga wa 2015 ba Setifikeiti sa Godingwana sa Bosetšhaba (NSC), tšeo di tla thomago ka la 26 Diphalane 2015 gomme tša tšwela pele go fihla ka la 27 Dibatsela 2015. Mo ngwageng wo baithuti ba 801 688 ba ngwadišitšwe go tla go ngwala ditlhahlobo gomme mo go bona ba 674 232 ke ba dinako ka moka mola ba 127 456 e le baithuti ba go ithuta ka dinako tše itšego.Katlego ye nngwe e ka go palo ye e oketšegilego ya baithuti bao ba phethilego mengwaga ya bona ya go tsena sekolo.Batswadi le bahlokomedi ba bana ka moka ba hlohleletšwa go thekga bana ba bona ge ba itokišetša ditlhahlobo tša bona.4.6. Kgoro ya Tlhabollo ya Leago e tla keteka Kgwedi ya Bosetšhaba ya Temošo ya Ditokelo tša Bagolofadi  go tloga ka la 3 Dibatsela go fihla ka la 3 Manthole 2015, gomme ka letšatši le gape go ketekwa Letšatši la Boditšhabatšhaba la Batho bao ba Golofetšego.Kgwedi ye e tliša sebaka go mmušo, go setšhaba sa badudi, le go kgwebo le bašomi go lekodišiša kgatelopele ye e dirilwego go tšwetša pele le go šireletša ditokelo tša batho bao ba golofetšego. Kabinete e ipiletša go maAfrika Borwa go tšwela pele go fediša mapheko ao a thibelago batho bao ba golofetšego go kgatha tema ka setšhabeng le ka ekonoming.4.7. Setheo sa Mmušo sa Theknolotši ya Tshedimošo (SITA) se tla re mo ngwageng wo sa ba monggae wa Khonferentshe ya bo Lesome ya Theknolotši ya Mmušo, ye e lebeletšego kudu kabo ya ditirelo tša Theknolotši ya Dikgokagano tša Tshedimošo (ICT) ka lefapheng la setšhaba. GovTech 2015 e tla swarwa go tloga ka la 25 go fihla ka la 28 Diphalane 2015 ka fase ga morero wa: “Selekane sa Kabo ya Ditirelo”, gomme e tla ba le morero wa ka fasana wa ‘Re Kgokaganya Ditšhaba mabapi le Tlhabollo le Kgolo’.E tla feletša gape ka go tsebagatša semmušo ga Difoka tša Kabo ya Ditirelo tša Setšhaba ka lefapheng la ICT. E thekga lesolo la ‘South Africa Connect’, ka ge le tsebagaditšwe ke Mopresidente Jacob Zuma ka Polelong ya gagwe ya Maemo a Setšhaba ya 2014, ka go aba sefala sa go hwetša ditharollo tše bonagalago le tše gatelago pele go setšhaba se se hlabollogago ka go šomiša ditlabelo tša ICT.4.8. Kaboinete e dumeleltšwe go swarwa ga Beke ya Bosetšhaba ya Nepišo ya Imbizo go tloga ka la 30 Dibatsela go fihla ka la 6 Manthole 2015 ka fase ga morero wa: “Mmogo re tšwetša pele Afrika Borwa”. Nako ye ya kgokagano ya thwii e tla laetša kgatelopele ka go abeng ga masolo a Leano la Dintlha tše Senyane la go godiša  ekonomi ya Afrika Borwa.E aba gape sefala sa go kgatha tema ga setšhaba le dingangišano tše bohlokwa tša go tsošološa ekonomi. Maloko a Balaodiphethiši a kgopela go bea nako ya go tsenya letsogo go katološa phihlelelo ya lesolo le mafelong ao a phatlaletšego le naga. Kgatelelo e swanetše go bewa go go godiša dilekane le dikanegelo tše di tšwago go baholegi. Tirelo ya Tshepedišo ya Dikgokagano tša Mmušo (GCIS) e rwele maikarabelo a go kgokaganya lesolo le gomme e tlo phatlalatša sengwalwa sa kakaretšo, go akaretša melaetša ye bohlokwa le leano la mabapi le tshedimošo ya ba kgašo.5. Maemo a Kabinete go Merero ye Bohlokwa Seemong sa Bjale5.1. Dithempheretšhara tše di ganeletšego go ba godimo dikarolong tše kgolo tša naga di nyaka gore bohle ba šomiše meetse ka maikarabelo. Kabinete e hlohleletša maAfrika Borwa ka moka go šomiša meetse ka go a seketša le go boloka mothopo wo bohlokwa wo.Badudi ba ka KwaZulu-Natal ba kgopelwa go obamela mellwane ye e beetšwego tšhomišo ya meetse ka ge profense ye e itemogela komelelo ye mpe mo mengwageng ye mentši ye e fetilego. MaAfrika Borwa a swanetše go boloka meetse ka go se šomiša lethopo ge ba hlatswa difatanaga, ge ba nošetša dirapana bošego, ba hlokomele dimetara tša meetse go bona ge eba ga ba šomiše meetse kudu le go lokiša go dutla ga meetse.5.2. Kabinete e lebiša mahloko a yona go ba lapa le bagwera ba bao ba lahlegetšwego ke maphelo a bona ge sekhafole sa Leporogo la Great Walk mmileng wa Grayston Drive ka Sandton se phuhlama.Kabinete e lakaletša bao ba gobetšego gore ba fole ka pela. Kabinete e reta ba ditirelo tša tšhoganetšo ka moka, City of Johannesburg le Mmušo wa Profense ya  Gauteng ka ga phetolo ya bona ya ka pela gammogo le beng ba difatanaga bao ba ilego ba thuša go rwala banamedi.Kabinete e lebiša ditebogo tša yona go banamedi ka go se fele pelo ga bona ka nakong ya masolo a tlhwekišo. Kabinete e ipiletša gore dinyakišišo tšeo di lego gare di dirwe ka tlhokomelo le ka pela ka nepo ya go hwetša motheo wa seo se bakilego kotsi ye le go thibela gore e se hlwe e diragetše gape. Kabinete e kgopela gore go be le go se fele pelo ge dinyakišišo di le gare di dirwa.5.3. Kabinete e amogela dipoelo tša 2015/16 tša Dipalopalo tša ngwaga ka ngwaga tša Bokgoni bja Lefase ka Bophara tša Foramo ya Ekonomi ya Lefase, tšeo di laeditšego gore Afrika Borwa e hlatlogile go putla maemo a šupa go tloga go maemo a bo 56 go ya go a bo 49 go dinaga tše 140.Dikaonafalo tše kgolokgolo tša Afrika Borwa di ka mafapheng a maphelo le a thuto ya motheo (godimo ka maemo a tshelela), go kgona ga mmaraka wa bašomi (go ya godimo ka maemo a tshelela), go ikemišetša ga theknolotši (godimo ka maemo a 16), le boithomelo (godimo ka maemo a hlano).Se se laetša gore ka go šoma mmogo re dira tše ntši. Kabinete e ipiletša go ba kgwebo le setšhaba sa badudi go tšwela pele go dirišana le mmušo go iša ekonomi ya rena maemong a godingwana.5.4. Kabinete e lebogiša Koporasetlhabollo ya Diintasteri (IDC) yeo e ketekago ngwaga wa bo 75 go tloga mola e Hlongwago mo kgweding ye. IDC ke mothopo wa bosetšhaba gomme mo mengwageng ye e fetilego ye 21 ya temokrasi, e tsentše letsogo kudukudu go koketšego ya peeletšo, go šala morago dibaka tša go hloma diintasteri le go fetoša ekonomi.Go tloga ka 1994, IDC e beeleditše R150 pilione ka Afrika Borwa le ka Afrika ka bophara. Go tšhelete ye R60 pilione e beeleditšwe ka dikhamphaning tšeo ka go tšona maAfrika Borwa a bathobaso a nago le bonyane 25% ya tekatekano ya setseka.R20 pilione e beeleditšwe mo nakong ye ka Afrika ka bophara, ya thuša go maatlafatša kgolo le tlhabollo ya Afrika le gape go tsenya letsogo go hlama dibaka ka ekonoming ya Afrika Borwa. Mo mengwageng ye e fetilego ye mehlano, e gokeditše gape tšhelete ya tlaleletšo ya R103 pilione go tšwa go balekane ba babeeletši ba ka lefapheng la phraebete, gomme se sa oketša seabe sa yona sa peeletšo go fihla go R163 pilione.Mo lebakeng le la nako fao ekonomi e lebanego le ditlhohlo le mathata a maswa, IDC e tla emelwa gore e tla maatlafatša seabe sa yona ka ekonoming go tšwela pele le go tiišetša seabe sa yona go phetošo, e lebeletše kudu go tšwetša pele bathobaso bao ba hlomilego diintasteri le maatlafatšo ya bafsa.5.5. Kabinete e lebogiša di-Springbok ge di kgonne go tsenela sekamakgaolakgang a Sebjana sa Lefase sa Rakbi ka Engelane gomme e ipiletša go maAfrika Borwa go thekga sehlopha sa rena sa bosetšhaba sa rakbi ge se lwela go tliša Sebjana sa Lefase gae la boraro.Kabinete e lakaletša Amajimbos mahlatse le mahlogonolo ka ge se kgatha tema ka phadišanong ya Sebjana sa Lefase ya FIFA sa ba mengwaga ya ka fase ga ye 17 ka Chile go tloga ka la 17 Diphalane go fihla ka la 8 Dibatsela 2015.Kabinete e lebogiša Orlando Pirates ge e fihlile go makgaolakgang a Sebjana sa Khonfetereišene ya CAF sa 2015 le Banyana Banyana ge e fihleletše go tsenela Dipapadi tša Diolimphiki tša 2016.5.6. Kabinete e lebiša gape mahloko a yona go ba lapa le bagwera ba Mohlankedimogolophethiši wa peleng wa Komiti ya Thulaganyo ya ka Nageng ya Sebjana sa Dinaga tša Afrika (Afcon) sa 2013 le ya Sebjana sa Bonkgwete bja Dinaga tša Afrika (Chan) le Mokhuduthamaga wa peleng wa Lekgotlakgašo la Afrika Borwa (SABC)‚ Mvuzo Mbebe yo a hlokofetšego ka Mošupologo bošego.5.7. Kabinete e swabišitšwe kudu ke go hlokofala ga Mlungisi Sisulu, morwa wa bobedi wa Walter le Albertina Sisulu, gomme e lebiša mahloko a yona go ba lapa le bagwera.Morena Sisulu o ralokile tema ya mafolofolo ka go masolo ao a iphihilego a ANC ka mengwageng ya bo 1980, fao a ilego a fa makala a Umkhonto weSizwe madulo ka lebenkeleng la gagwe le lennyane ka Soweto‚ leo le bego le bitšwa Shop 7‚ ka go ipea kotsing ga gagwe.Kabinete e ba le Mopresidente Jacob Zuma ge a lebiša mahloko a gagwe go ba lapa le bagwera  ba yo mongwe wa baraloki ba diterama bao ba nago le bokgoni ka Afrika Borwa, Sammy Moeti yo a hlokofetšego ka Mošupologo, wa la 13 Diphalane 2015, ka morago ga bolwetši bjo botelele.5.8. Kabinete e ahlaahlile ka fao go tseneletšego ditšhupetšo tše di sa tšwago go feta tša baithuti kgahlanong le ditlhahlošo tša ditefelo tša dithuto ka diyunibesithing ngwageng wa dithuto wa 2016. Kabinete e kwela bohloko dipealaelo tša baithuti bao ba hwetšago ditshenyegelo tša thuto ya godingwana di tura kudu tšeo baithuti bao ba tšwago malapeng ao a hlokago ba palelwago ke go di lefa.Thuto ke ye nngwe ya dilo tša motheo tša go fokotša mathata a bjale a bohloki, tlhokego ya tekatekano le tlhokego ya mešomo tšeo naga e lebanego le tšona. Molaotheo wa rena o hlagiša gore mang le mang o na le tokelo go thuto ya motheo le go thuto ye e tšwetšwago pele, yeo mmušo ka magato ao a kwagalago o swanetšego go dira gore e hwetšagale le go fihlelelwa.Mmušo wa bjale go tloga ka 1994, o dirile gore phihlelelo go thuto e be lefapha la nepišo leo le tlago pele. Setlamo sa Bosetšhaba sa Thušo ya Mašeleng a Baithuti (NSFAS) seo se tsentšego letsogo go baithuti bao ba hlokago se okeditše thušo ya mašeleng mo mengwageng ye e fetilego go tloga go R300 milione go fihla go R9,5 pilione. Mo ngwageng wo wa ditšhelete, mmušo o thekga baithuti ba 45 000 bao ba hlokago eupša ba na le maswanedi a go hwetša thušo ka ge ba šoma gabotse ka dithutong.Kabinete e sedimošitšwe ke Tona ya Kgoro ya Thuto le Tlhahlo tša Godingwana ka ga poledišano ya bjale ye a lego gare ka yona le bakgathatema ba maleba go hwetša tharollo ya mabapi le tlhatlotšo ya ditefelo tša dithuto. Kabinete e ile ya sedimošwa gape ka ga mošomo wo o dirwago go kaonafatša Taolo ya NSFAS. Ditšhišinyo di tlo alwa ka Kabineteng ka kopanong ye e latelago.Kabinete e tšwetše pele go lemoga ka ga Sehlophatšhomo sa Kantoro ya Mopresidente seo se sa tšwago go hlongwa seo se filwego mošomo wa go lebeledišiša ditefelo tša yunibesithi tšeo di hlatlogago go fetišiša. Sehlopha se se bopilwe ke baemedi ba baithuti, Makgotla a Diyunibesithi le Kgoro ya Thuto le Tlhahlo tša Godingwana. Sehlopha se go emetšwe gore se tla phetha mošomo wa sona gomme sa fa pego ka pela ge se feditše mošomo wa sona.Kabinete e dumela gore masolo ao a etilwego pele ke bobedi Mopresidente le Tona ya Kgoro ya Thuto le Tlhahlo tša Godingwana a rarollotše ebile a šoma ka fao go hlokegago go rarolla dipelaelo tša baithuti.Ka fao mmušo o lebeletšego dingongorego tša baithuti ka šedi kudu, go dirile gore Mopresidente a ipiletše go baetapele ba baithuti le ba diyunibesithi go kopana lehono go tla go ahlaahla mathata a ka fao go tseneletšego ka nepo ya go hwetša tharollo.Mopresidente o tla sedimoša setšhaba moragonyana ka ge taba ye e le ye bohlokwa maemong a bosetšhaba.5.9. Kabinete e sedimošitšwe ka ga kgatelopele ya mabapi le komiti ya ditona tša dikgoro ya mabapi le Melawana ya Bofaladi yeo e bego e etilwe pele ke Motlatšamopresidente.Mopresidente o hlomile Komiti ye ya Ditona tša Dikgoro (IMC) go realo e le go nyakišiša ditlamorago tše di sego tša emelwa tše di tšweleditšwego ke bakgathatema ka lefapheng la tša boeti.Ka ge e nyakišišitše mafapha ao a ka beakanywago leswa go rarolla bobedi tlhokomelo ya tšhireletšego le ditlamorago tše di sego tša emelwa, IMC e dirile ditšhišinyo tše di latelago.Go dira dikgopelo ka sebele:Ditharollo tše di tlago tsenywa tirišong mo dikgweding tše tharo tše di latelago.Dinaga tšeo go se nago le dintlo tša botseta, Kgoro ya Merero ya Selegae (DHA) e tla amogela dikgopelo tše di romelwago ka poso. Ka morago ga fao, dintlha ka ga motho yo a etago le dinepe tša gagwe di tla gatišwa ge a se no goroga mafelong a go tsena ka nageng. Tharollo ye e tla šoma fela go baeti/go Visa ya tša kalafo.DHA e tla phethagatša dintlha ka ga motho (go akaretšwa dikgatišo tša menwana le dinepe) ka mafelong a go tsena ka nageng. Mafelo ao go dirwago dinyakišišo tša go bona ge eba se se tla kgonagala a tla ba ka Boemafofaneng bja OR Tambo; ka Boemafofaneng bja King Shaka le ka Boemafofaneng bja Boditšhabatšhaba bja Cape Town.DHA e tla tsebagatša Lenaneo la Dikhamphani tša Boeti tše di Dumeletšwego (ATC) tša China, India le Russia ka kgonagalo ya go katološetša go dinaga tše dingwe tše di nyakago.DHA e tla tšwela pele go aba Visa ya Go Tsena Gantši ya lebaka le letelele go baeti bao ba etelago ka nageng kgafetšakgafetša. Yona e tla šoma mo lebakeng leo le fetago dikgwedi tše tharo eupša le sa fetego mengwaga ye meraro.Ditharollo tše di tlago šoma mo dikgweding tše tharo go fihla go ngwaga o tee.DHA e tla oketša Mafelo a go Thuša ka di-Visa (VHC) ka China, India, United Kingdom, Nigeria Democratic Republic of Congo, Angola, Ghana, Kenya le Uganda. DHA e tla akgofiša go bulwa ga Mafelo a go Thuša ka di-Visa  (VFC) ka Zimbabwe, UAE le Botswana.Ditharollo tšeo di tlago phethagatšwa go feta ngwaga o tee.DHA e tla hloma mananeo a go lekola batho pele ba tla namela difofane (go akaretšwa mafelo a phethagatšo ya mošomo) ka maemafofaneng a boditšhabatšhaba.DHA e tla kaonafatša mananeo a go Šomana le Banamedi ao a Gatetšego pele (APP) ya tsenya tirišong Pego ya Maina a Banamedi (PNR) go maatlafatša tshekatsheko ya dikotsi.DHA e tla feleletša lenaneo la go dira gore visa le tshepedišo ya mangwalo a tumelelo e be ya maitirišo.Dinyakwa tša ge bana ba tšea maeto: Bana ba Afrika Borwa:Mabapi le Bana ba Afrika Borwa (maeto a go tšwela dinageng tša ka ntle) IMC e amogetše go tsenywa tirišong ga dinyakwa tša bjale tša dithulaganyo tša maeto a bana, go akaretšwa diabitabiti tša tumelelo ya batswadi ka ge tšona di nyaka go šireletša bana.Ditharollo tšeo di tlago phethagatšwa mo dikgweding tše tharo tše di latelago.Dihlogo tša dikolo di tla ngwala mangwalo ao a tiišetšago tumelelo ya gore bana ba ka eta ka maeto a dikolo. Tumelelo ye le yona e tla katološwa go akaretša makgotla a dipapadi ao a ingwadišitšego.Go oma ga Afitabiti ya Tumelelo ya Motswadi e tla katološwa go fihla go lebaka la nako ye e sa fetego dikgwedi tše tshela.Ditharollo tšeo di tlago phethagatšwa mo dikgweding tše tharo tše di latelago go fihla go ngwaga.Lereo le “Setifikeiti sa Matswalo seo se sego sa Kopafatšwa” le tla fetošwa go ba “Setifikeiti sa Matswalo seo se nago le dintlha tša batswadi”Dintlha tša batswadi di tla gatišwa ka gare ga diphasephote, gore batswadi bao dintlha tša bona di gatišitšwego ba se ke ba kgopelwa gore ba rwale disetifikeiti tša matswalo. Dinyakwa tša ge bana ba tšea maeto: bana ba dinaga tša ka ntle.Mabapi le baeti bao ba tsenago ka nageng, IMC e tšere sephetho sa gore fao go nyakegago di-visa, go fana ka disetifikeiti tša matswalo tša mathomong goba dikhopi tše setifailwego tša ditokumente tše di nyakegago go swanetše go tšwela pele nakong y age motho a dira kgopelo ya visa ka ge se se sepelelana le setlwaedi s aka dinageng tše dingwe tše ntši.Mabapi le bana bao ba tšwago ka dinageng tšeo di sa šomišego visa, IMC e šišintše seemo seo ka go sona:Baeti ba tlago eletšwa kudu go tla le bohlatse bja kamano le tumelelo tše di tšwago go motswadi/batswadi bao ba sego gona goba mohlokomedi/bahlokomediDitaba ka moka tša tshepedišo tšeo di amago dikgoro tša maleba di tla rarollwa ka tirišano magareng ga dikgoro tšeo.Kabinete e amogetše ditšhišinyo tše gomme e dumelela gore di tla rarolla ditlamorago tše di bego di se tša emelwa tšeo di ilego tša hlagišwa le gape polokego ya bana e ka se bewe kotsing.Kabinete e tšwetše pele go amogela gore DHA e swanetše go tsenya tirišong ba tiro ya molao go phethagatša ditšhišinyo tše. E tšwetše pele go romela dikgoro ka moka tše di amegago go rerišana le bakgathatema ba tšona go hlagiša ditšhišinyo tše di dumeletšwego.Kabinete e katološitše lebaka la nako la go šoma ga IMC gore e kgone go šoma ka mathata afe goba afe ao a ka hlagago ge e tsenya tirišong sephetho sa Kabinete.Dipotšišo:Mohumagadi Phumla Williams(Seboleledi sa Kabinete sa Motšwaoswere)Mogala: 083 501 0139"
Pego ya Kopano ya Kabinete ya la 4 Dibatsela 2015,5 Nov 2015,https://www.gov.za/speeches/statement-cabinet-meeting-4-november-2015-5-nov-2015-0000,https://www.gov.za/nso/speeches/pego-ya-kopano-ya-kabinete-ya-la-4-dibatsela-2015-5-nov-2015-0000,"1. Phethagatšo ya Mananeo a Bohlokwa a Mmušo 1.1. Kabinete e amogela protšeke ya R20 milione ya go lekola kgonagalo ya Tlhabollo ya Dikgwebo. Lenaneo le la mengwaga ye mebedi la go lekola kgonagalo ya tlhabollo ya dikgwebo le ikemišeditše go tsošološa diphaka tša diintasteri tša Afrika Borwa, go hloma mafelo a diintasteri ao a kgethegilego le go thekga kopanyo ya tlhabollo ya ekonomi ya ka nageng ka nepo ya go tiiša lefapha la dikgwebopotlana.Protšeke ye e dirišana le Kgoro ya Kgwebišano le Diintasteri, Kgoro ya Tlhabollo ya Dikgwebopotlana, Kgoro ya Matlotlo ya Bosetšhaba, le Lekala la Thušo ya Mašeleng go bao ba Hwetšago Letseno la Magareng la Pankatlhabollo ya Afrika. Protšeke ye e lebeletše go tsenya letsogo go go hlomeng ga mešomo, go fokotša bohloki ka ditšhabeng tše di hlokago, le go kaonafatša phihlelelo go theknolotši le go mabokgoni ka dikgwebopotlana, ka dikgwebo tša magareng le dikgwebo tše nnyane (di-SMME).Lesolo le le tla fa thekgo go lefapha la di-SMME go fihla ka Manthole 2017. Go lebeletšwe katlego ya lona, mmušo o tla tšea sephetho sa go e tsenya tirišong go ya setšhabeng nageng ka bophara.1.2. Kabinete e amogela go tsebagatšwa semmušo ga Lefelo la Phethagatšo ya Mošomo la Mohlakanelwa ka Mopresidente Jacob Zuma ka Skukuza. Lefelo le le tla kgokaganya mešomo ya kgahlanong le leuba la go bolaya ditšhukudu go nyakwa manaka a tšona ka lefelong leo.2. Diphetho tše bohlokwa tša Kabinete2.1. Kabinete e dumeletše Molawana wa Bahlami ba Diintasteri ba Bathobaso, wo e lego karolo ya Leanotiro la Melawana ya Diintasteri (IPAP). Molawana wo o sepelelana le Leanotlhabollo la Bosetšhaba le Leano la Dintlha tše Senyane leo le tsebagaditšwego ke Mopresidente Zuma ka Polelong ya gagwe ya Maemo a Setšhaba ya 2015. Gape ke karolo ya maithomelo a kakaretšo a mmušo a go hloma diintasteri go katološa bogolo bja diintasteri le go tsenya tirišong phetogo ye mpsha ya bohlami bja dikgwebo ka ekonoming. E ipiletša go ditsenogare tša tlhamo ya melawana tše di tiilego ka lehlakoreng la Mmušo go katološa bogolo bja diintasteri tša ka nageng le go godiša ekonomi ka thekgo ye e tseneletšego go bahlami ba diintasteri ba bathobaso ka ge go laeditšwe ka go the IPAP.Molawana wo o tla lebelela kudu kgolo le bokgoni bja lefaseng ka bophara ga dikgwebo tša bathobaso. Maikemišetšo a se ke go tsenya letsogo go phetošong ya sebopego sa dipalopalo tša merafe ye e nago le diintasteri ka lefapheng la diintasteri tša Afrika Borwa le go rerišana le beng ba diintasteri ba bathobaso, bao ba bonwago bjalo ka methopo ya go hloma dikgwebo yeo e sa šomišwego kudu, ba go tsenya letseno, ba metšhelo le ba boitlhamelo. Molawana wo o tla sepediša go kgatha tema go bohlokwa ga bontši bja dikhamphani tšeo di lego tša bathobaso le tšeo di laolwago ke bona ka dikgwebong tša kabo ya ditšweletšwa ka lefapheng la diintasteri la ekonomi. Tona ya Kgoro ya Kgwebišano le Diintasteri o tla swara kopano ye e aroganego le bagaši ba ditaba go ba sedimoša ka ga molawana wo.2.2. Kabinete e dumeletše Pego ya Bosetšhaba ya Boraro ya Afrika Borwa ka ga Phethagatšo ya Tshepedišo ya Polokego ya Diphedi ya Cartagena, gore e tle e romelwe go Bongwaledi bja Seboka sa Diphedi tše di Farologanego.Tshepedišo ye e laola Diphedi tšego bophelo bja tšona bo laolwago ka Ditšini tša maitirelo, tšeo gape di tsebjago bjalo ka Diphedi tša go Godišwa ka Mokgwa wa Ditšini tše Fetošitšwego ka lebaka la theknolotši ya diphedi ya sebjalebjale, go tloga go naga e tee go ya go ye nngwe.Afrika Borwa ke motšweletši wa bosenyane yo mogologolo wa dibjalo tša go dirwa ka ditšini tša maitirelo lefaseng gomme e tšwela pele go ba naga ye e tšwetšago pele go amogela le go šomiša dibjalo tša go dirwa ka ditšini tša maitirelo. Se se sepelelana le Karolo ya 24 ya Molaotheo, yeo e hlohleletšago tšhomišo ya maleba ya diphedi tše di farologanego.2.3. Kabinete e dumeletše kabo ya ditirelo ya mathomong ka Afrika Borwa go latela sephetho sa Khonferentshe ya bo 9 ya Mokgatlo wa Kgwebišano wa Lefase (WTO) sa go fa Dinaga tše di Sego tša Hlabologa (di-LDC) tshwaro ye e kgethegilego.Afrika Borwa e ikgafile go phethagatša tumelelano ya WTO, yeo e bolelago gore di-LDC di fiwe thekgo ye e kgethegilego. Go dinaga tše 34 tšeo di hlaotšwego bjalo ka di-LDC, tše 25 di tšwa Afrika. Kabo ya mathomong ya Afrika Borwa e tla ba go ditirelo tša ka ditirelong tša ditšhelete, ka go dikgokagano tša megala, ka go mafapha a boeti le a dinamelwa. Kabo yeo e bopa karolo ya go nolofatša phihlelelo go mebaraka ya ditirelo le go baabi ba ditirelo ka mebarakeng ya Dinaga tšeo di Hlabollogilego.2.4. Kabinete e dumeletše meputso ye e bušeleditšwego ya tshenyegelo ya go iphediša ya 5.5% gore e lefelwe maloko a Khomišene ya Ditokelo tša Botho ya Afrika Borwa (SAHRC) go thoma ka la 1 Moranang 2015. Se se sepelelana le Karolo ya 9(1) ya Molao wa SAHRC, wa 2013 (Molao wa 40 wa 2013).2.5. Kabinete e dumeletše go romelwa ga Pego ye e kopantšwego ya Bobedi ya Lebakatiro ya Afrika Borwa ka fase ga Tšhata ya Afrika ka ga Ditokelo tša Botho le tša Batho le Pego ya Mathomong ka fase ga Tshepedišo go ya go Tšhata ya Afrika ka ga Ditokelo tša Basadi ka Afrika.Pego ka ga Khomišene ya Mokgatlo wa Selekane sa Afrika (AU) ke tshekatsheko ya diphihlelelo le ditlhohlo go p[hethagatša ditokelo tša baagi, tša sepolotiki, tša ekonomi ya setšhaba le tša setšo. Se se sepelelana le ge Afrika Borwa e le karolo ya Tshepedišo ya AU go leba go Tšhata ya Afrika ka ga Ditokelo tša Botho le tša Batho ka ga Ditokelo tša Basadi ka Afrika.2.6. Kabinete e dumeletše  go tsebagatšwa ga Tshepedišo ya bafaladi ba Lesotho gore e thome ka la 1 Hlakola 2016. Se se latela Tshepedišo ye e kgethegilego ya ye e filwego bafaladi ba go tšwa Zimbabwe ka 2010, yeo le yona ka morago ga fao e ilego ya katološwa.Tshepedišo ye e tla thuša go laola bokaone go tsena ba badudi ba Lesotho bao ba tlago ka Afrika Borwa bao ba tshelago melawana ya bjale ya bofaladi.Tona ya Kgoro ya Merero ya Selegae o tla fa dintlha ka botlalo ka kopanong le bagaši ba ditaba ka moragonyana.2.7. Tona ya Kgoro ya Ditšhelete e sedimošitše Kabinete ka ga phethagatšo ya Molaophetošwa wa Melao ya Motšhelo wa 2013 le wa 2014 gore o tsenywe tirišong ka la 1 Mopitlo 2016. Melao ye ya phetošo e ikemišeditše go kopanya le go nolofatša go lefiša motšhelo go ditšhelete tša nakong ya go rola modiro ka lebaka la bogolo le dikholego tša tšona. Go iša kholego ya motšhelo go akaretša ditšhelete tša phrobintente tša maloko ao a amegago go tla kgontšha bašomi bao ba ka bago ba milione o tee go ipshina ka moputso wa godingwana wo o ba šalelago.Se gape se tla thibela ditiro tša go efoga go lefa motšhelo ka batho bao ba hwetšago letseno la godimo go fihla go palo ya godimodimo ya 27.5% ya moputso goba ya letseno leo le lefišwago motšhelo go fihla go letseno la R350 000.Tona o sedimošitše gape Kabinete ka ga molawana wa mabapi le go lefa dipeeletšo ka dinako tše itšego go ditšhelete ka moka tše motho a di hwetšago ge a etšwa mošomong ka lebaka la bogolo, fao motho yo a holegago go metšhelo ye e gogwago gape a swanetšego go dira gore ditšhelete tše di swanetšego go lefša ge a etšwa mošomong ka lebaka la bogolo di be karolo ya tšhelete ye e bolokwago gore e tle e lefše ge a etšwa mošomong.Melao ye ya phetošo e tsenywa tirišong ka morago ga ditherišano tše di tseneletšego le bakgathatema ka moka ka gare le ka ntle ga Lekgotla la Bosetšhaba la Tlhabollo ya Ekonomi le Bašomi, fao go ilego gwa swarwa bonyane dikopano tše 33 tše di swerwego le bašomi le diintasteri go tloga ka 2012. Palo ya godimo kudu ya bakgathatema e laeditše gore e fa thekgo ya bona gore melao ye e tšwetšwe pele ka la 1 Mopitlo 2016.3. Melaokakanywa3.1. Kabinete e dumeletše go romelwa ga Molaokakanywaphetošwa wa Kgašo wa 2015 ka Palamenteng. Molaokakanywa wo o fetoša Molao wa Kgašo, wa 1999 (Molao wa 4 wa 1999) go realo e le go hlama le go phethagatša mokgwa wa pušo ya dikhamphani wa go se fetoge wo o netefatšago gore go ba le seemo sa go se fetoge sa lebaka le letelele le sa go ya go ile sa Lekgotlakgašo la Afrika Borwa (SABC).Mmušo o ikgafile go mogaši wa setšhaba yo maatla, yo a ikemego le wa maleba, yo a ikarabelago go bengdišere, go setšhaba le go Palamente.Bokgoni bja go phethagatša mošomo wo e filwego ona bo laolwa ke tiro ya mošomo ka fao go tletšego seatla ka Lekgotlataolo la SABC ka go fa mogaši wa setšhaba tšhupetšo ya togamaano.3.2. Kabinete e dumeletše gore Molaokakanywa wa Inšorentshe wa 2015 o tsebagatšwe ka Palamenteng. Molaokakanywa wo o hlagiša tlhako ya semolao ye e kopantšwego ya taolo ye e nago le šedi ya lefapha la inšorentshe ye e sepelelanago le melawana ya boditšhabatšhaba ya taolo ya inšorentshe. Molaokakanywa wo o maatlafatša Taolo ya dikotsi ya bjale, letlotlo le dinyakwa tša mmušo. O tšeela legato le go kopanya dikarolo tše kgolo tša Molao wa Inšorentshe ya Lebaka le Letelele wa 1998 (Molao wa 52 wa 1998) le Molao wa Inšorentshe wa Lebaka le Lekopana wa 1998 (Molao wa 53 wa 1998) wa mabapi le Taolo ye e nago le šedi.3.3. Kabinete e dumeletše go phatlalatšwa ga Sethalwa sa Molaokakanywa wa Kutollo le Thušo ya Mašeleng ya Meepo ya Afrika ka gare ga Kuranta ya Mmušo gore se sekasekwe ke setšhaba. Molaokakanywa wo o hloma Koporase ya Kutollo le Thušo ya Mašeleng ya Meepo ka go diragatša melao. Gape o hlaloša mošomo wa yona le maikemišetšo a togamaano. O maatlafatša pušo le tlhokomedišišo ya sehlongwa se.3.4. Kabinete e dumeletše go tsebagatšwa ga Molaokakanywaphetošwa wa Go Tsebagatša fao go Šireleditšwego wa 2015 ka Palamenteng. Molaokakanywa wo o katološa tiragatšo ya Molao wa Go Tsebagatša fao go Šireleditšwego wa 2000 (Molao wa 26 wa 2000) go feta kamano ye e tlwaelegilego ya mongmošomo le mošomi.Diphetošo tše di laola boikarabelo bja mohlakanelwa, di tsebagatša mošomo wa go nyakišiša go tsebagatša, o hlagiša dikimollo kgahlanong le boikarabelo bja molao wa baagi le wa bosenyi ka mabakeng a mangwe gomme o dira gore go tsebagatša ga maaka ka maikemišetšo go be bosenyi.Molaokakanywa wo o tsenya letsogo go boikgafo bja mmušo bja go lwantšha boradia le bomenetša ka go maatlafatša go šireletšwa ga bao ba begago bosenyi.3.5. Kabinete e dumeletše go tsebagatša ga Molaokakanywaphetošwa wa Tshepedišo ya Kahlolo ya Melato ya Sephethephethe sa Mebileng wa 2015 ka Palamenteng. Molaokakanywa wo o fetoša Molao wa Tshepedišo ya Kahlolo ya Melato ya Sephethephethe sa Mebileng  wa 1998 (Molao wa 46 wa 1998).Molaokakanywa wo o tla thuša Setheo sa Tshepedišo ya Melato ya Sephethephethe sa Mebileng le dihlongwa tša go aba dikotlo gore di be seemong se sekaone sa ditšhelete, ebile gape o tsebagatša ditshepedišo tše kaone ge go fiwa ditsebišo tša go tshela melao ya tsela go badiramelato.4. Ditiragalo tše di tlago4.1. Mopresidente Zuma o tla tsenela Samiti ya G20 ka la 15 le 16 Dibatsela 2015 ka Antalya, Turkey, fao go tlago lebeledišiša kudu kgolo ye e akaretšago bohle le ye e tseneletšego ka go diriša tiro ya mang le mang. Baetapele ka samiting ye ba tla ahlaahla go akaretša mang le mang, go tsenya tirišong le peeletšo go fihlelela kgolo ye e tiilego, ya go ya go ile le yeo e lekanetšego maemong a lefaseng ka bophara. 4.2. Mopresidente Zuma o tla Etela Berlin Semmušo, ka Jeremane ka la 10 Dibatsela 2015, fao a tlago amogela ke Motšhanselara Angela Merkel. Mopresidente o tla etela gape Mopresidente Joachim Gauck. Ka nakong ya ketelo ye dinaga tše ka bobedi di tla tiišetša leswa boikgafio bja tšona go tšwela pele go maatlafatša dikamano tša ekonomi tša dinaga tše ka bobedi. 4.3. Mopresidente Zuma o tla amogela Tonakgolo ya Netherlands Mark Rutte ka Meagong ya Union Buildings ka la 17 Dibatsela 2015. Go latela se, Tonakgolo Rutte o tla eta pele baromiwa ba tša kgwebo go leba Johannesburg le Cape Town bao ba tlago ahlaahla kudu merero ya temo, tlhokomelo ya maphelo, dinamelwa, mananeokgoparara, meetse le mohlagase. 4.4. Afrika Borwa e tla ba monggae wa Foramo ka ga Samiti ya Tirišano ya China le Afrika ka Johannesburg ka la 4 le la 5 Manthole 2015. Maikemišetšo a samite ye ke go ahlaahla Lenaneo la Tirišano ya Togamano la Mengwaga ye 5-10 magareng ga Afrika Borwa le China (2015-2024) le go tšwetša pele ditumelelano magareng ga dinaga tše ka bobedi.4.5. Motlatšamopresidente Cyril Ramaphosa o tla eta pele baromiwa ba maemo a godimo ka ga Ketelo ya Semmušo ya go leba Rphabliking ya MaIslamo ya Iran  go thoma ka la 7 go fihla ka la 9 Dibatsela 2015, go tšwetša pele dikamano tša sepolotiki le tša ekonomi magareng ga dinaga tše ka bobedi. 4.6. Mopresidente Zuma o tla re ka la 6 Dibatsela 2015 a dira ketelo ya tlhokomedišišo ya Siyahlola go leba Bushbuckridge ka Mpumalanga, yeo e tlago lebeledišiša kudu meetse le kelelatšhila.Palomoka ya malapa a 16 600 a holega go Kgato ya mathomo ya protšeke ya meets ya mmušo ka lefelong leo, yeo e abago meetse go metse ye 24 ka Masepaleng wa Selegae wa Bushbuckridge.Mmušo o tšwela pele go ikgafa go netefatša gore maAfrika Borwa ka moka a na le phihlelelo go ditirelo tša motheo. Magareng ga mengwaga ya 2002 le 2014, dipersente tša malapa tše di nago le phihlelelo go meets di oketšegile go tloga go 80% go fihla go 86%, mola e le gore phihlelelo go kelelatšhila yona e oketšegile go tloga go 62% go fihla go 80%.4.7. Mopresidente Zuma o tkla tsenela go hlomamiša semmušo ga Mopresidente yo a kgethilwego ka dikgethong wa United Republic of Tanzania, Mohlomphegi Morena John Pembe Magufuli, ka la 5 Dibatsela 2015.5. Molaetša wa ditebogišo5.1. Kabinete e lebogiša bašomi ba mmušo bao maina a bona a šišintšwego ka go Difoka tša Boraro tša Bosetšhaba tša Bokgoni ka ga Batho Pele. Mokete wa Difoka o tlo swarwa ka la 13 Dibatsela 2015 ka Emperor’s Palace, ka Gauteng ka fase ga morero wa: “Batho Pele – Re Bea Batho Pele”. Ba aba difoka tša ditiro tše kaone, tša phethagatšo ye kaone ya mošomo le go ela go kgotsofala ga badudi go mošomo wa mmušo.5.2. Kabinete e lebogiša mmušo le batho ba bobedi Repabliki ya Côte d’Ivoire le ba United Republic of Tanzania ge ba swere dikgetho tša khutšo. Go kgatha tema ga badudi ba Côte d’Ivoire le ba Tanzania ka bontši kudu ka dikgethong tša kakaretšo go aletša kwešišo ya bona ya go phethagatša maikarabelo a bona a boagi le ditokelo tša motheo. Ke taetšo ya gore tshepedišo ya temokrasi ka mo khontinenteng e gatetše pele.5.3. Kabinete e lebogiša sehlopha sa di-Springbok ka ga thaloko ya bona ka Phadišanong ya Sebjana sa Lefase sa Lekgotla la Boditšhabatšhaba la Rakbi ya 2015. Sehlopha se se tlile gae le metale wa porontshe.5.4. Kabinete e lebogiša sehlopha sa go rutha sa Afrika Borwa ge se feditše diphadišano tša Sebjana sa Lefase sa go Rutha tša FINA/airweave ka Doha, Qatar.Cameron van der Burgh o thopile metale wa gauta ka lebelong la dimetara tše 100 la breaststroke, Chad le Clos yena o thopile ka go lebelo la dimetara tše 100 la butterfly gomme o kgonne go fetša maemong a bone ka go dimetara tše 200 tša backstro. Michael Meyer o thopile silibera ka lebelong la dimetara tše 200 la individual medley. Douglas Erasmus o thopile metale wa porontshe ka lebelong la dimetara tše 50 la go tšhabeša kudu la freestyle. Kaylene Corbett o tšwele maemong a boseswai ka lebelong la dimetara tše 50 la breaststroke la makgaolakgang mola Calvyn Justus le yena a tšwele maemong a boseswai ka lebelo la dimetara tše 200 la freestyle.6. Dikhoferentshe6.1. Kabinete e amogela baromiwa bao ba tsenelago Khonferetshe ya Boditšhabatšhaba ya Phadišano ya bo 4 ya BRICS go tloga ka la 12 go fihla ka la 13 Dibatsela 2015 ka Inkosi Albert Luthuli Convention Centre, ka Durban ka fase ga morero wa: “Phadišano le Kgolo ye e Akaretšago Mang le mang”.Se se kopanya mmogo ditsebi tša molao wa phadišano go utolla ka fao melawana ya phadišano e ka tsenyago letsogo go kgolo le tlhabollo ya ekonomi ye e akaretšago mang le mang ka go dinaga tša BRICS (Brazil, Russia, India, China le Afrika Borwa).Melao ye e tiilego ya mabapi le phadišano ya ka Afrika Borwa e kgontšha badudi go kgatha tema ka fao go lokilego ka ekonoming ya bosetšhaba. E tšwetša pele go akaretšwa ga batho ba bantši ka mafapheng a tšweletšo a ekonomi le go beakanya seemo sa go kgatha tema ka kgwebong.Melao ya mabapi le phadišano ya ka Afrika Borwa e na le seabe se segolo go go kgatha tema ga badudi gomme e bile le phihlelelo ye kgolo go fediša ditumelelano tša go bea ditheko godimo le go beakanyetša ditheko go ya ka fao ba ratago ka gona. O etile pele go tiragatšo ya kgahlego ya setšhaba ka go dikopanyo le dikhwetšo tša ditirelo.6.2. Tona ya Kgoro ya Dinamelwa Dipuo Peters o tla tsenela Khonferentshe ya Bobedi ya Lefase ka Bophara ya Ditona tša Dinamelwa go tloga ka la 18 go fihla ka la 20 Dibatsela 2015 ka Brazil, fao Afrika Borwa e tlago ala Pego ya yona ya Naga ya Gare ga Ngwaga mabapi le kgatelopele ye e dirilwego ka ga phethagatšo ya Tiro ya Ngwagasome ya Mokgatlo wa Dinagakopano ya Leano ya Lefase ka Bophara ya 2011-2010 ya Polokego Mebileng.Afrika Borwa e ikgafile go fokotša dikotsi tša mebileng ka 50% go tloga go tše 13 967 go fihla go tša ka fase ga tše 7 000 ka 2020. Afrika Borwa e dira kgatelopele ye kgolo go fihleleleng ga dinepišo tšeo di beilwego ka go Tiro ya Ngwagasome ya Lefase ka Bophara ya 2011-2010 ya Polokego Mebileng, ka ntle le ditlhohlo tšeo naga e lebanego le tšona mo lebakeng le.7. Maemo a Kabinete go Merero ye Bohlokwa Seemong sa Bjale7.1. Go rarolla mathata a tlhomo ya mešomo go tšwela pele go ba selo se bohlokwa seo se tlago pele go mmušo. Polelo ya Melawana ya Ditekanyetšo tša Gare ga Ngwaga e hlagišitše kgolo ya ekonomi ya lefaseng ka bophara yeo e gotšego ka go nanya, ye e nago le ditheko tša ditšweletšwa tše di gateletšego le tlhokego ya mešomo ye e hlatlogilego ka dikarolong tše ntši tša lefase.Se se laeditšwe ka go Dinyakišišo tša Kotara tša mabapi le Bašomi, tšeo ka kotareng ya boraro ya 2015 di begilego tlhokego ya mešomo ya 25.5%, e lego tlhatlogo ye nnyane kudu go tloga go 25.4% ka kotareng yeo mo ngwageng wo o fetilego.Se se laetša nyakego ya gore mafapha ka moka a swanetše go šoma le mmušo go thekga masolo a ka nageng a go hloma dibaka tša mešomo le go dira gore maAfrika Borwa a mantši a hwetše mešomo.Mmušo, ka Leano la Dintlha tše Senyane, o šomela go hlohleletša kgolo le go hloma mešomo  ka go bula dibaka tše diswa ka mafapheng a ekonomi a togamaano.7.2. Kabinete e amogela go tsebagatšwa ga go se oketšwe ga ditšhelete tša go lefelwa dihlongwa tša thuto ya godingwana mo ngwageng wa ditšhelete wa 2016. Sephetho se se tliša kimollo ya ditšhelete yeo e bego e hlokega kudu, kudukudu go malapa a bahloki, go bašomi le go malapa a legoro la magareng ao a nago le baithuti bao ba tsenago diyunibesithing.Kabinete e tšwela pele go amogela sephetho sa Mopresidente sa go hloma khomišene ye e tlago lebeledišiša mathata ka moka ao a tšweleditšwego ke baithuti. Mopresidente o tlo tsebagatša khomišene ye gammogo le dintha tše e swanetšego go di lebeledišiša ge e phethagatša mošomo wa yona ge nako e dutše e sepela. 7.3. Kabinete e amogela ditsenogare tše di dirwago ke Kgoro ya Meetse le Kelelatšhila go thuša ditšhaba tša ka KwaZulu-Natal le tša ka Foreisetata tšeo di amilwego ke komelelo ye e sa tšwago go bonwa. Mafelo ao a abelwago meetse ke matamo a ka dileteng a magolo a meetse a ka nageng le ditlamo tša meetse di tšwela pele go bolokega ka ge mananeo a a meets mo lebakeng le a le maemo a makaone a meets gomme palo ye e tlwaelegilego ya bosetšhaba ya bobolokelo bja matamo e tletše ka 66%.Kabinete e amogela go hlongwa ga Komiti ya Ditona (IMC) ka ga Tšhireletšego ya Meetse ye e modulasetulo wa yona e lego Tona ya Kgoro ya Pušo ya Tirišano le Merero ya Setšo Pravin Gordhan. IMC e bopilwe ke Tona ya Kgoro Tlhabollo ya Dinagamagae le Peakanyoleswa ya Naga; ya Kgoro ya Meetse le Kelelatšhila, ya Kgoro ya Temo, Kagodithokgwa le Boreahlapi. Komiti ye e tla ahlaahla le go šišinya ditsenogare tše dingwe go ditšhaba tšeo kudu di amilwego ke komelelo.7.4. Kabinete e lemogile ditiragalo tša ka Nigeria mabapi le kotlo ya MTN ya US$5.2 pilione ka Khomišene ya Dikgokagano ya Nigeria. Kabinete e holofela gore dipoledišano tšeo di tšwelago pele magareng ga MTN le ba Taolo ba ka Nigerian di tla feletša ka tharollo ya ka pela ya dithuolano tše go realo e le go netefatša gore MTN e tšwela pele ka kgwebo ya yona ya go beeletša ka ekonoming ya Nigerian.8. Mahloko8.1. Kabinete e swabišitšwe ke go hlokofala fao go bego go se gwa emelwa ga Chumani Nqakula, morwa wa Tona ya Kgoro ya Tšhireletšo le Bagale ba Mašole Nosiviwe Mapisa-Nqakula le Charles Nqakula, Leloko la Palamente. Kabinete e lebiša mahloko a yona a magolo go ba lapa la ga Nqakula le bagwera.8.2. Kabinete e lebiša mahloko go tšwa dipeleong tša bona go ba lapa le ba leloko ba Tona ya Kgoro ya Ditirelo tša Setšhaba le Taolo Ngoako Ramatlhodi, ka go hlokofala ga mmagwe wa mengwaga ye 95, Mmatlou Elizabeth Ramatlhodi.9. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1. Morena Mogojare Richard Seleka bjalo ka Molaodipharephare (DG) ka go Kgoro ya Dikgwebo tša Mmušo; le2. Morena Robert Moeketsa Ramasodi bjalo ka Motlatšamolaodipharephare: Tšweletšo ya tša Temo, Maphelo le Tšhireletšego Dijong ka go Kgoro ya Temo, Kagodithokgwa le Boreahlapi.9.1. Lekgotla la Koporasetaolo ya Sephethephethe sa Mebileng:a) Mohumagadi Daphline Harridene Charlotte-Ann Ewertse – Leloko le e sego la Khuduthamaga; leb) Morena Thulani Matiki Norman Kgomo – Leloko le e sego la Khuduthamaga.9.2. Lekgotla la Koporase ya Dipeeletšo tša Setšhaba:a) Mohumagadi Lindiwe Toyi – Leloko le e sego la Khuduthamaga;b) Mohumagadi Sandra Beswick – Leloko le e sego la Khuduthamaga;c) Mohumagadi Tantaswa Fubu – Leloko le e sego la Khuduthamaga;d) Ngaka Claudia Manning – Leloko le e sego la Khuduthamaga;e) Morena Pitsi Paul Moloto – Leloko le e sego la Khuduthamaga; lef) Mohumagadi Matshepo Faith More – o thwetšwe gape bjalo ka Mohlankedimogolophethiši.9.3. Lekgotla la Setheotlhabollo ya Dintlo:a) Morena Mavuso Walter Msimang – Modulasetulo;b) Morena Maanda Emmanuel Mutheiwana;c) Morena Pravin Amar Singh;d) Morena Thuthuka Siphumezile Songelwa; lee) Morena Nkululeko Nkosingiphile Vilakazi – moemedi wa Tona ya Mešomo ya Setšhaba.Dipotšišo:Mohumagadi Phumla Williams(Seboleledi sa Kabinete sa Motšwaoswere)?Mogala: 083 501 0139"
Pego ya Kopano ya Kabinete ya la 18 Dibatsela 2015,19 Nov 2015,https://www.gov.za/speeches/statement-cabinet-meeting-18-november-2015-19-nov-2015-0000,https://www.gov.za/nso/speeches/pego-ya-kopano-ya-kabinete-ya-la-18-dibatsela-2015-19-nov-2015-0000,"1. Phethagatšo ya mananeo a bohlokwa a mmušo1.1 Kabinete e reta Kgoro ya Madulo a Batho ge e abile dintlo ka protšekeng ya Madulo a Batho ao a Kopantšwego ka Savanna City ka Masepaleng wa Selete wa Sedibeng go dihlopha tša batho bao ba hlokago kudu. MaAfrika Borwa ao a tumilego a ile a ba le bakgathatema ba ka intastering go akaretšwa dimeyara le bahlankedi go tšwa ka Masepaleng wa Selete wa Sedibeng, go penta dintlo tše di feditšwego go agwa ge di be di tsebagatšwa semmušo gammogo le go dira dirapana.Dintlo tše di ka bago tše 18 000 di ile tša agwa, gomme tša hola batšofadi, bagolofadi, le malapa ao a hlokometšwego ke bana le ao a hlokometšwego ke basadi. Kabinete e amogela tsebišo ya gore ngwaga wo o tlago kgoro e tla tsebagatša semmušo protšeke ye, gomme yona e tla dira gore go agwe dintlo tše 60 000.1.2 Kabinete e amogela kgatelopele ye e dirilwego ke protšeke ya Tshepo 10 000, yeo e thušago go fediša tlhokego ya mešomo go bafsa ka Toropokgolong ya Tshwane. Protšeke ye ya dimilionemilione ye e dirwago ke Toropokgolo, ka tirišano le Yunibesithi ya Pretoria, e lebeletše go hlahla bafsa bao ba sa šomego ba 10 000 ka go ba fa mabokgoni le tsebo ye e hlokagalago go tsenela didiprojeke tša go aba ditirelo.Ka morago ga go fetša tlhahlo bafsa ba hloma dikgwebo tše di atlegilego le go di sepediša. Go fihla mo lebakeng le, dikgwebo tše 190 di abile dibaka tša mešomo go bafsa ba bantši. Godimo ga fao, dikgoro tša toropokgolo di thwetše ba bangwe ba bafsa bao ba hlahlilwego.1.3 Kabinete e amogela go kaonafatšwa ga tsela ya R25 (P6-1), e lego tsela ya dikhilometara tše 42 yeo e kgokaganyago Gauteng le Limpopo. Protšeke ye, yeo e tlogago magareng ga Bapsfontein le Bronkhorstspruit, e thwetše batho ba go feta ba 200. E tla hola gape mafapha a temo le a meepo ka lefelong leo ka go tšwetša pele go sepela ka lebelo ga dilori tša merwalo tšeo di sepetšago dithoto le ditirelo.2. Diphetho tše Bohlokwa tša Kabinete2.1 Kabinete e sedimošitšwe ka boripana ke Kgoro ya Mahlale le Theknolotši, yeo e tlogo swara beke ya setšhaba ya ditiragalo tše kgolo tša mahlale: e lego Seboka sa tša Mahlale sa Afrika Borwa sa 2015 ka fase ga morero wa: “Re hlohleletša poledišano ka ga mahlale” go tloga ka la 8 go fihla ka la 9 Manthole 2015, ka Pretoria.Tiragalo ye e fa bakgathatema go tšwa ka Afrika Borwa, ka khontinenteng le badirišani ba boditšhabatšhaba sefala sa go swara dingangišano le go ithuta melawana ka ga kamano magareng ga mahlale le setšhaba.2.2 Kabinete e dumeletše gore Tiragalo ya Mohlakanelwa ya Letšatši la Diphedi tša ka Meetseng tša Lefase ya Mokgatlo wa Diphedi tša ka Meetseng wa Boditšhabatšhaba (IMO) e swarwe ka Afrika Borwa ka 2020. Kantoro ya Tona ya Kgoro ya Dinamelwa ka fao e tla fa kopano ya Lekgotla la IMO sephetho se sa Kabinete yeo e rulagantšwego gore e tla swarwa go tloga ka la 23 Dibatsela go fihla ka la 4 Manthole 2015.3. Ditiragalo tše di tlago3.1 Mopresidente Jacob Zuma o tla amogela molekane wa gagwe wa ka China Xi Jinping mo Ketelong ya Semmušo ya matšatši a mabedi go tloga ka la 1 go fihla ka la 3 Manthole. Ketelo ye e ikemišeditše go feleletša Motheo wa Tirišano wa Mengwaga ye 5 go fihla go ye 10 magareng ga China le Afrika Borwa wo o tlago tiišetša phethagatšo ya ditumelelano tša rena go tloga mola go saenelwago Kwano ya Beijing ka 2010. Se se tla tšwela pele go maatlafatša le go oketša Tirišano ya Togamaano ya Kakaretšo yeo dinaga tše ka bobedi e nago le tšona.Di dula di le bohlokwa gore re fihlelele lenaneo la tlhabollo ka melawana ya yona ya dinaga tša ka ntle ka ge e oketša maitekelo a go tsenya tirišong Leanotlhabolo la Bosetšhaba (NDP), go dirišana ka tša temo, merero ya tikologo, kwebišano le diintasteri le ditšhelete ge naga e tšwela pele go phethagatša lenaneo la go iša pele Afrika Borwa. E fa gape sebaka sa go lekodišiša kgatelopele go mafapha ao a lego gona a kgwebišano le tirišano magareng ga dinaga tše tše pedi, le go akgofiša le go feleletša mafapha a maswa a tirišano.3.2 Mopresidente Zuma o tla eta pele baromiwa bao ba lebago kopanong ya bo 21 ya Khonferentshe ya Maloko a Seboka sa Tlhako ya Mokgatlo wa Dinagakopano ka ga Phetogo ya Klaemete (UNFCCC) le Kopano ya bo 11 ya Khonferentshe ya Maloko ao a šomago bjalo ka Kopano ya Maloko go Phrothokhole ya Kyoto (CMP11) yeo e tlogo swarwa go tloga ka la 30 Dibatsela go fihla ka la 11 Manthole 2015 ka Paris, France.Ditherišano tša boditšhabatšhaba tša tumelelano ye mpsha ya tša molao e tla rulaganya phetolo go phetogo ya klaemete, yeo e tlago thoma go šoma go tloga ka  2020 go ya pele. Go latela kgahlego ya bosetšhaba ya Afrika Borwa bjalo ka naga ya Afrika yeo e hlabologago yeo e tlago nyaka thekgo ya ka morago ga ngwaga wa 2020, Afrika Borwa e tla tšwela pele go šireletša melawana ya motheo ya tekatekano le pharologanyo ya UNFCCC.Ka kopanong ya Sehlopha sa ba 77 gammogo le China, Afrika Borwa e tla nyaka go tšwetša pele le go maatlafatša selekane sa dinaga tše di hlabologago go hwetša Tumelelano ya Paris yeo e lekalekanyago, yeo e nago le phišegelo, ye e theilwego go tša mahlale le yeo e tšweletšago sekgoba sa tlhabollo go dinaga tše di hlabologago.3.3 Mopresidente Zuma o tla tsebagatša semmušo Lesolo la Matšatši a 16 la Tiro ya Mafolofolo ya Twantšho ya Dikgaruru kgahlanong le Basadi le Bana ka la 25 Dibatsela 2015 ka Naauwpoort, Mahikeng ka fase ga morero wa: “Mpale: Mmogo re Iša Pele Afrika Borwa ye e Hlokago Dikgaruru.” Lesolo le le ketekwa bjalo ka karolo ya Lesolo la Matšatši a 365 la Tiro ya Mafolofolo, e lego lesolo leo le tšwelago pele leo le tlišago temošo ka ga dikgaruru kgahlanong le basadi le bana, gomme le hlohleletša batho go balwa ka gare ga lesolo la ngwaga ka moka la tiro ya mafolofolo kgahlanong le dikgaruru go basadi le bana. Kabinete e ipiletša go maAfrika Borwa ka moka go thekga lesolo le le go šomiša lebaka le go hlohleletša ditšhaba le go dirišana le mmušo go fediša dikgaruru kgahlanong le basadi le bana – ka go #Count me In.3.4 Motlatšamopresidente Cyril Ramaphosa o tla eta pele baromiwa ba mmušo ka ditherišanong tša bona ka kgafetšakgafetša le Seboka sa Bosetšhaba sa Bagaši ba Ditaba sa Afrika Borwa ka la 21 Dibatsela 2015 bjalo ka karolo ya boikgafo bja mmušo le lenaneo leo le tšwelago pele la go maatlafatša dikamano le ba kgašo. Mmušo o tla sedimoša bagaši ba ditaba ka ga merero ye bohlokwa le ka ga dithulaganyo tše di tlago mola ka go le lengwe o efa bagaši ba ditaba sebaka sa go hlagiša mafapha a kgahlego ya bona le mmušo.3.5 Afrika Borwa e tla keteka Letšatši la Lefase la AIDS ka fase ga morero wa - “Re lebile go Motswalo wo o Hlokago HIV: EMELELA. DIRA SE SENGWE. ŠIRELETŠA. LEFEELA – e lego boipiletšo bja go dira se sengwe ka setšhaba. Morero wa ngwaga wo o hlohleletšwa ke morero wa Letšatši la Lefase la AIDS la Mokgatlo wa Dinagakopano la 2011 go fihla ka 2015 ke: “Go hwetša Lefela”. Letšatši la Lefase la AIDS la 2015 le tla tšwela pele go maatlafatša poledišano mabapi le bogoboga le kgethologanyo, le go hlohleletša ditšhaba go arabela le go oketša phihlelelo go ditirelo tša thibelo, tša kalafo le tša thekgo.Tiragalo ye kgolo ya go keteka Letšatši la Lefase la AIDS le tla swarwa ka KwaZulu-Natal. Yona e tla kwalakwatša morethetho wa go swara ga Afrika Borwa ga Khonferentshe ya bo 21 ya Boditšhabatšhaba ya AIDS ka Inkosi Albert Luthuli International Convention Centre ka Durban go tloga ka la 17 go fihla ka la 22 Mosegamanye 2016. Afrika Borwa e tšwela pele go ba le kgatelopele ka twantšhong kgahlanong le HIV le AIDS, ka ge e katološitšwe lenaneo la yona la kalafo ya HIV, gomme le batho ba bangwe ba dimilione tše tharo bao ba alafšago ka dianthiretherobaerale, go realo e tšwela pele go fokotša phetetšo ya mme go ya go ngwana le go bega dilaetši tša bolwetši bja mafahla tšeo di kaonafetšego.3.6 Kabinete e hlohleletša maAfrika Borwa go kgatha tema ka ditiragalong tša Izimbizo tšeo di rulagantšwego nageng ka bophara nakong ya Beke ya Bosetšhaba ya Nepišo ya Imbizo go tloga ka la 30 Dibatsela go fihla ka la 6 Manthole 2015. Sefala se se kgontšha badudi go rerišana le maloko a Khuduthamaga.Beke ya Bosetšhaba ya Nepišo ya Imbizo e tla swarwa ka fase ga morero wa: “Mmogo re iša pele Afrika Borwa” gomme e tla sedimoša ditšhaba ka ga phethagatšo ya mmušo ya Leano la Dintlha tše Senyane ka nepo ya go hlohleletša kgolo ya ekonomi le go hloma mešomo, ka ge go hlalošitšwe ke Mopresidente Zuma ka Polelong ya Maemo a Naga ya 2015. Maloko a Kabinete le ona a tla šomiša sebaka go hlohleletša go kgatha tema ga setšhaba go rarolla mekgwa ye e sego ya loka ye e fapafapanego ya setšhaba, go akaretšwa merero ye e amanago le dikgaruru kgahlanong le basadi le bana. 3,7 Manthole ke Kgwedi ya Poelano gomme Afrika Borwa e tla keteka Letšatši la Poelano ka la 16 Manthole ka Port Elizabeth, ka Kapa Bohlabela ka fase ga morero wa: “Re fediša karoganyo: Re aga setšhaba se se swanago sa Afrika Borwa re lebile mmušong wa tlhabollo ya bosetšhaba”. Kgwedi ye e na le bohlokwa bjo bo kgethegilego go setšhaba ka ge e tšwetša pele poelano, khutšo le tirišano ya setšhaba tšeo ka go tšona mmušo wa temokrasi o theilwego go tšona.Kabinete e hlohleletša maAfrika Borwa ka moka go šomiša kgwedi ye go kopana ge setšhaba se tšwela pele go šoma mmogo go aga setšhaba se se kopanego le seo se humilego.3.8 Kabinete e gopotša balefametšhelo bao ba sego ba hlwa ba romela dipampiri tša bona tša metšhelo tša ngwaga wa ditšhelete wa 2014/15 gore letšatši la mafelelo la go di romela ke la 27 Dibatsela 2015. Kabinete e leboga balefametšhelo ka moka ge ba dirišane le mmušo go aba ditirelo tše di hlokegago kudu tšeo di thušago go kaonafatša maphelo a dikete tša ditšhaba nageng ka bophara.3.9 Kabinete e lebogiša Kgoro Lefelo la Taelo ya Dikgaruru tše di Lebišitšwego go Bong la Kgoro ya Tlhabollo ya Leago (GBVCC) ge le thopile Sefoka sa Lefaseng ka Bophara sa Lefelo le Lekaone la Kamano le Batho ka Las Vegas, USA, ka Labone la 5 Dibatsela 2015. GBVCC ke senthara ya megala ya go šoma bošego le mosegare leo leo le diretšwego fela go aba thekgo le keletšo go batšwasehlabelo ba dikgaruru tše di lebišitšwego go bong. Ye ke kanegelo ye nngwe ya katlego ye e laetšago mmušo wo o kgathalago wo o sa šikinegego ge o le ntweng ya go thibela dikgaruru tše di lebišitšwego go Bong.3.10 Kabinete e lebogiša Eskom ge e šomile matšatši a 100 ka ntle le go tima kabo ya mohlagase (go phuhlamiša kabo ya mohlagase). Eskom e fihleletše motheo wo ka Labobedi la, 17 Dibatsela 2015. Kabo ya mohlagase ye e sa kgaotšwego ya matšatši a 100 ga e šišinye gore re swanetše go ba le boitshepo re itebale. Sebakeng seo, Kabinete e ipiletša go ditšhaba go tšwela pele go obamela ditsenogare tša poloko ya mohlagase.3.11 Kabinete e lebogiša batho ba maina a bona a šišintšwego ka go Difoka tša Dipapadi tša Afrika Borwa tša 2015 tšeo di tlago swarwa ka la 22 Dibatsela 2015 ka Sand du Plessis Theatre ka Mangaung, Foreisetata. Difoka tše, tšeo di swarwago ka fase ga morero wa: “Bokgoni ga se go ba yo mokaone kudu; ke go dira ka fao o ka kgonago ka gona”, di keteka mengwaga ye 10 ya go reta le go hlompha batho le dihlopha tšeo di šomilego gabotse ka go bobedi ka ntle ga lebala le ka gare ga lebala. MaAfrika Borwa a hlohleletšwa go thekga tiragalo ye ka go bouta Naledi ya Dipapadi ya Ngwaga ya 2015.4. Maemo a Kabinete go Merero ye Bohlokwa Seemong sa Bjale4.1 Kabinete e bile le Mopresidente Zuma le setšhaba sa boditšhabatšhaba ge a kgalema gabogale ditlhaselo tša botšhošetši tšeo di sa tšwago go hlaga tšeo di diragetšego ka Beirut (Lebanon), Baghdad (Iraq), Yola  (Nigeria) le Paris  (France), tšeo di feleleditšego ka go lahlega ga maphelo ao batho bao ba se nago molato le go senya ga thoto. Afrika Borwa e tiišitše ge e kgalema ditlhaselo ka moka tšeo di lebišitšwego go badudi bao ba hlokago molato gomme e bušeletša maemo a yona a gore botšhošetši, bo ka be bo le ka mokgwa ofe goba ofe go tšwa khutlong efe goba efe, bo ka se hlohleletšwe.4.2 Kabinete e thekga ditiro tša Komiti ya Mmušo ya Ditona  ka ga Tlhaelelo ya Meetse le Komelelo go fokotša diabe tša komelelo le go ipiletša go ditšhaba go šomiša meetse ka go a seketša ka nepo ya go šireletša kabo ya meetse. Mmušo a tlaleleditše ka R96,6 milione go tšhelete ya mathomong ya R352,6 milione yeo e bego e beetšwe thoko go thekga masolo a kimollo ya komelelo a ka nageng. Se se akaretša go reka ga dilori tše 45 tša ditanka tša meetse tšeo di tlago aba meets mafelong ao a amegilego, ya go šomišetšwa go epa dipetse tša meetse le go di tsošološa, go boloka meetse le Taolo ya nyakego ya meetse, le kaonafatšo ya methopo ya meetse.Kgoro ya Tlhabollo ya Dinagamagae le Peakanyoleswa ya Naga e tla re ka dileteng tšeo di amegilego gampe ya dumelela go hudušwa ga diruiwa go ya nageng ye e lego ya mmušo fao go sa nago le mafulo a makaone. Godimo ga fao Kgoro ya Pušo ya Tirišano le Merero ya Setšo e kgokagane le Dimeyara go phethagatša magato a mehutahuta a go boloka meetse ka fase ga tlhahlo ya Kgoro ya Meetse le Kelelatšhila.Se se akaretša go tsebagatša mellwane ya meetse; go hlokomela go obamela mellwane ya meetse; go diriša dikotlo fao go hlokagalago; go bea pele tokišo ya diphaephe tše di dutlago meetse; go tšwetša pele ditheknolotši tša tšhomišo ye kaone ya meetse tša go swana le disistene tša go folaša meetse ka bonnyane; go gelela meetse a pula le go šomiša meetse a ditšhila go nošetša.4.3 Mopresidente Jacob Zuma o etile pele baromiwa ba Afrika Borwa go leba Samiting ya Baetapele ba G20 ka Antalya, Turkey go tloga ka la 15 go fihla ka la 16 Dibatsela 2015. Morero wa samiti ye e bile go akaretša bohle, peeletšo le phethagatšo. Afrika Borwa ke ye nngwe ya dinaga tše 51 tšeo di saennego Tumelelano ka ga Neelano ya Maitirišo ya Tshedimošo ya Metšhelo ka Berlin, Jeremane ka Diphalane 2015. Dinaga tše di tla thoma go neelano ka tshedimošo ka 2017, yeo e tlago thekgwa ke melao yeo mo lebakeng le e lego pele ga Palamente. Mopresidente Zuma o amogetše go phethwa ga dikokwane tše 15 tša tiro tša G20/protšeke ya Mokgatlo wa Tirišano ya tša Eonomi le Kgogolego ye e Theilwego go Tlhabollo le Tšhutišo ya Letseno, tšeo di bego di le tše bohlokwa go netefatša gore go ba le toka le go šireletša motheo wa letseno la ka Seleteng sa ka Borwa bja Afrika.4.4 Maloko a Lekgotla la Ditona tša Mokgatlo wa Metšhelo ya Dithoto wa Borwa bja Afrika (SACU) a kopane ka la 11 Dibatsela 2015 ka Windhoek, Namibia ka letšatšing la pele ga leo go tsebagatšwago semmušo dikantorokgolo tša SACU le dipoledišano tše di bego di se tša semmušo ka Dihlogo tša Mebušo le Mmušo tša SACU. Lekgotla le le šomišitše sebaka sa go nagana ka ga kgatelopele ye e dirilwego ka ga Leano la Dintlha tše Senyane go tloga ka kopano ye e fetilego gomme la gatelela boikgafo bja lona gape go SACU. Lekgotla le dumelelane gore SACU e swanetše go dira go feta go abelana ka tša letseno go ya go lesolo la tlhabollo leo le tlago thekga kopanyo ka seleteng. Maloko a amogetše gape leano le thulaganyo ya mošomo go lebilwe samiting yeo e tlago swarwa ka Phupu 2016.4.5 Kabinete e amogela Dipoelo tša Tekodišišo ya ditšhelete 2014-15 tša mmušo wa bosetšhaba le wa profense. Pego e laetša kaonafalo ye e swanago go makala ao a nyakilego go ba ka moka ga ona a dipoelo tša tekodišišo ya ditšhelete tša mmušo wa bosetšhaba le wa profense. Se se laetša phetogo ye e nanyago ye e lebilego go pušo ye kaone le taolo ya ditšhelete ye e kwagalago le go maatlafatša leswa pušo ye kaone ka ge dikgoro tše ntši di hweditše tekodišišo ya dipuku tša tšhelete yeo e hlokago bosodi. Kaonafalo ye e tšwela pele go laetša gore mmušo o šoma gaboima go netefatša gore go ba le boikarabelo ka mafapheng ka moka a mošomo wa ona.Ka ntle le kaonafalo ye, mmušo o tšere sephetho sa go tšwela pele go thekga dikgoro tšeo di hweditšego dikutollo tšeo di sa kgahlišego le go netefatša gore tshepedišo ya mmušo ka moka e šoma kudu.4.6 Kabinete e amogela go thwalwa ga Moahlodi Mandisa Muriel Maya bjalo ka Motlatšamopresidente wa Kgorotsheko ya Godimo ya Boipelaetšo go latela karolo ya 174(4) ya Molaotheo wa Rephabliki ya Afrika Borwa wa 1996 le Moahlodi Nonkosi Zoliswa Mhlantla bjalo ka moahlodi wa Kgorotsheko ya Molaotheo go latela Karolo ya 174(3) ya Molaotheo wa Rephabliki ya Afrika Borwa wa 1996 ka go latelana.Go thwalwa ga baahlodi ba go maatlafatša boikgafo bja Afrika Borwa go tekatekano ya bong maemong a godimodimo ebile go tšwetša pele phetošo ya tirelo ya molao. Kabinete e lebogiša baahlodi ba ka bobedi le go ba lakaletša mahlatse le mahlogonolo ge ba phethagatša maikarabelo a bona a bohlokwa ka go Tirelo ya molao ya Afrika Borwa.4.7 Kabinete e lebogiša Ngaka S’thembile Ngidi yo a dirilego histori ge a alogile dithutong ka Kholetšheng ya Bongaka ya Afrika Borwa bjalo ka mosadi wa mathomo wa mothomoso wa go a ngaka ya go alafa dikutu ka KwaZulu-Natal gomme ebile ke yena wa bobedi ka nageng.4.8 Kabinete e reta Modiradifilimi wa Afrika Borwa Reina-Marie Loader yoo filimi ya gagwe ya kanegelo ya ditiragalo tša makgonthe ye e bitšwago ‘Horn’ e hweditšego difoka tše ntši, go akaretšwa go kgethwa ka go Difoka tša Pabalelo ya Ditšhukudu tša 2015 ka Mosegamanye ka go Legoro la Temošo ye Kaone, Thuto le Thušo ya Mašeleng, le ge e thopile sefoka sa Filimi ye Koanekaone ya Pabalelo ka Moketeng wa Difilimi tša Boditšhabatšhaba tša 2015 ka New York City, USA.4.9 Kabinete e lebiša mahloko a yona go ba lapa le bagwera ba Motlatšatona ya Kgoro ya Meetse le Kelelatšhila, Mohumagadi Pamela Tshwete, ge a lahlegetšwe ke mmagwe, Mme Ruth Nomzi Zondeki.4.10 Kabinete e lebiša mahloko a yona go mmušo wa New Zealand, ba lapa, bagwera le Yunione ya Rakbi ya New Zealand ka ga tahlegelo ya naledi ye e bego e na le bokgoni kudu, Jonah Tali Lomu, yo a dirilego seabe se segolo go papadi ye.5. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.5.1 Katološo ya Konteraka ya Morena Maswahle Diphofa ka mengwaga ye mehlano – bjalo ka Molaodipharephare (DG): Kgoro ya Tirelo le Taolo ya setšhaba.5.2 Katološo ya Konteraka ya Mohumagadi Nonkululeko Sindane ka dikgwedi tše lesomepedi – bjalo ka DG: Kgoro ya Toka le Tlhabollo ya Molaotheo.5.3 Morena Livhuwani Tommy Makhode bjalo ka Motlatšamolaodipharephare (DDG): Peakanyo ya Dihlongwa le Thekgo ka go Kgoro ya Mahlale le Theknolotši.5.4 Morena Rory Gallocher bjalo ka Mohlankedimogolophethiši (CEO) wa Tirelotaolo ya Kago ya Dintlo tša Setšhaba.5.5 Ngaka Pradish Rampersadh bjalo ka Molaodiphethiši wa Lekgotla la Afrika Borwa la Diphrofešenale tša Mahlale a tša Tlhago.5.6 Morena Mark Barnes bjalo ka CEO wa Tirelo ya Diposo ya Afrika Borwa.5.7 Lekgotla la Pankatlhabollo ya Borwa bja Afrika:Morena Jabulani Philip Moleketi – (o thwetšwe gape ebile ke Modulasetulo);Morena Msokoli Frans Baleni – (o thwetšwe gape ebile ke Motlatšamodulasetulo);Mohumagadi Martie Janse van Rensburg – (Molaodi yo e sego wa Khuthamaga);Mohumagadi Malijeng Theresa Ngqaleni – (Molaodi yo e sego wa Khuthamaga); leMohumagadi Kameshni Naidoo – (o thwetšwe gape bjalo ka Molaodiphethiši).5.8 Lekgotla la Mokgatlo wa Inšorentshe ya Dikotsi tše di Kgethegilego:Mohumagadi Margaret Octavia Ndlovu – (o thetšwe gape ebile ke Molaodi yo e sego wa Khuduthamaga); leMohumagadi Bulelwa Mnkangisa – (o thetšwe gape ebile ke Molaodi yo e sego wa Khuduthamaga).Dipotšišo:Mohumagadi Phumla Williams (Seboleledi sa Kabinete sa Motšwaoswere)Mogala: 083 501 0139"
Pego ya Kopano ya Kabinete ya la 9 Manthole 2015,11 Dec 2015,https://www.gov.za/speeches/statement-cabinet-meeting-9-december-2015-11-dec-2015-0000,https://www.gov.za/nso/speeches/statement-cabinet-meeting-9-december-2015-11-dec-2015-0000,"1. Phethagatšo ya mananeo a bohlokwa a mmušo1.1. Kabinete e amogetše go saenwa ga dikwano tše 26 tša boleng bja R94 bilione nakong ya Ketelo ya bjale ya Semmušo ya Mopresidente Xi Jinping wa China. Dikwano tše di saenetšwego di akaretša R12 bilione ya go aga polante ya tšweletšo ya difatanaga ka Afrika Borwa, kadimo ya US$500 go Eskom ya tlhabollo ya mananeokgoparara le thekgo ye e nago le tiišeletšo ya US$2.5 billone go Transnet go tšwa go Panka ya Tlhabollo ya China.Bjalo ka karolo ya Foramo ya bo2 ka ga Tšhomišano ya China-Afrika (FOCAC), Mopresidente Xi Jinping o neelane ka US$60 bilione ya tlhabollo ka Afrika.Kamogelo ya Pego ye mpsha le Leanotiro (2016-2018) go FOCAC e tla kopanya kamano ye e golago ya kwano gare ga Afrika le China, yeo e tlogo bulela menyetla ye meswa ya kgwebišano le peeletšo go thuša go tsoša kgolo ya ekonomi.Ekonomi gape e amogetše thekgo ya ekonomi ge Sehlopha sa BMW ya Afrika Borwa se tsebiša peeletšo ya R6 bilione polanteng ya yona ya Rosslyn, Pretoria, yeo e hlatselago kamano ye bohlokwa yeo e lego gona gare ga kgwebo le mmušo, le karolo yeo kgwebo e e bapalago hlabollong ya ekonomi.1.2. Ka Labobedi, 8 Manthole, Mopresidente Zuma o abetše badudi ba maAfrika Borwa le badudi ba dinagadišele bao ba kgathilego tema kaonafatšong ya botho Difoka tša Bosetšhaba. Difoka tša Bosetšhaba ke sebaka sa segolo sa boitekolo, keteko le boikgantšho bja batho ba gaborena. Ba keteka phihlelelo ya botho, boikgafo bja botho le maiteko a botho ao a dirago naga ya rena go ba ye kaone.1.3. Kabinete e ipiletša go maAfrika Borwa ka moka go šomiša meetse ka tsheketšo. Se se thekga magato a mmalwa ao a tšeerwego go fokotša tlhokego ya meetse, yeo e galefišitšwego ke lephoto la phišo le naga e itemogetšego lona dibeke tše di fetilego. Mola dipula tša malobanyana di tlišitše kimollonyana ka dikarolong tše dingwe tša naga, tlhokego ya meetse ka nageng e sa le tlhohlo gomme e nyaka rena ka moka re šomiša meetse ka tsheketšo le ka maikarabelo.1.4. Kabinete e laeditše tebogo ya yona go maAfrika Borwa ka moka bakeng sa go kgathatema ka lesolong la ngwaga wo la Matšatši a 16 a Ntwa Kgahlanong le Basadi le Bana, leo le fihlilego bofelong ka la 10 Manthole 2015. Dinyakišišo tša kgauswinyana di laetša palo ya godimo ya diphetetšo tše diswa tša HIV, kudu magareng a basadi ba e sa lego ba baswa le basetsana ka Afrika ba mengwaga ya gare ga 15 le 24.MaAfrika Borwa a hlohleletšwa go tšwetšapele ntwa ya ona ka ntwa ya letšatši le letšatši bjalo ka karolo ya go se Dire Dikgaruru Kgahlanong le Basadi le Bana ya #365 Days Campaign ya lesolo la #CountMeIn yeo le tšwelago pele ngwaga wo o tlago ka moka.Ka karolo ya #365 Days Campaign le ya #CountMeIn, naga e nyaka go tšwela pele go hlohleletša maloko a setšhaba, kudu banna, go šomišana le mmušo go šogana le bothata bjo.Ke maikarabelo a setšhaba, bobedi se le tee le ka tšhomišano, go emiša phatlalalo ya baerase ka go hlokomela maphelo a rena le a ba bangwe.1.5. Kabinete e lebogile kgatelopele yeo e dirilwego ke Lekgotla la Dinyakišišo tša Saense le Intasteri hlabollong ya tshepedišo ya botšweletši bja payo bja ditwantšhamalwetši tša HIV.Se se dira gore intasteri ya maphelo e be kgauswi ka kgato go kalafo ya thibelo ye e kgonegago go ya ka ekonomi. Mola naga e sa lwela go hwetša kalafo ya HIV le AIDS, maAfrika Borwa a sa letetšwe go tsenela thobalano ye e bolokegilego le go phethagatša melawana ya Kgaogana le thobalano, Tshepagala le Šomiša khontomo (ABC) ya go thibela diphetetšo tše diswa.1.6. Kabinete e leboga baithuti ka moka, barutwana, barutiši, bafahloši, dikolo le diinstitšhušene tša thuto ya godimo ka ga tswalela ngwaga wa thuto ka katlego, ntle le ditlhohlo tše di bonwego ngwaga wo. Kabinete gape e kganyogela bao ba dumetšego go šutišetša ditlhahlobo tša bona ngwageng wa 2016 mahlatse ditlhahlobong tša bona tše di tlago.1.7. Kgoro ya Tlhabollo ya Leago, ka tšhomišano le Kgoro ya Tšhireletšo le Etšentšhi ya Bosetšhaba ya Tlhabollo ya Baswa, di tla ba benggae ba Kampa ya Bosetšhaba ya Baswa ya bo6. Le ke lenaneo la tlhabollo ya boetapele bja baswa leo le nyakago go fetola maitshwaro, mekgwa le go matlafatša baswa ka ga menyetla ye e lego gona. Kampa gape e thuša ka go hlahla le ruta bašemane ba e sa lego ba banyane go gola gore e be banna bao ba nago le mohola le go hlompha basadi.1.8. Kwano ya mohlakanelwa ye e saenetšwego gare ga Tona ya Thuto le Tlhahlo tša Godingwana, Ngaka Blade Nzimande, le ba šomišane ba BRICS – Brazil, Russia, India le China – maikemišetšo a yona ke go hlabolla tlhako ya tšhomišano ya ka moso thutong.Kwano e akaretša thuto ya kakaretšo, leano la pholisi ya thuto, dikholeše tša Tlhahlo le Thuto ya Mošomo le Sethekniki (TVET) le thuto ya godingwana. Dikholeše tša TVET di na le bokgoni bja go bulela baswa ba rena menyetla ya ekonomi, mola di šogana le ditlhohlo tša tlhokego ya mešomo, go se lekalekane le bohloki tše di amago ditšhaba.Kwano, yeo e tlogo kaonafatša boleng bja go ruta le thuto ya barutiši, gape e tlama diyunibesithi tša BRICS go thekga diprotšeke tša dinyakišišo tša mohlakanelwa, go hlohleletša mananeo a tšhomišano maemong a postkeratšuweiti, lengwalo la bongaka le la ka morago ga bongaka le phatlalatšo mmogo ya dipoelo tša saense. 1.9. Kgoro ya Saense le Theknolotši e bile monggae wa Foramo ya Saense Afrika Borwa ka fase ga kgwekgwe ye “Go thoma dipoledišano ka ga saense”. Dinaga tša ka godimo ga tše 45 di kgathile tema dipoledišanong ka ga kopantšho gare ga saense, theknolotši le tlhamo ye mpsha le setšhaba, kudu ka seemong sa tlhabollo. Foramo gape e šomile go matlafatša dikamano tša maano tša Afrika Borwa tša saense ya boditšhabatšhaba, theknolotši le tlhamo ye mpsha.1.10. Afrika Borwa e tla emelwa ka gare ga Lekgotla la Mokgatlo wa Boditšhabatšhaba wa tša Mawatle. Se ke kgato ye kgolo go ya go temogong ya bokgoni bja naga le kontinente ka lekaleng la tša Mawatle.Mokgatlo wo o rwelego maikarabelo a go amogela diphetho ka ga merero ya tša mawatle ya lefase, go tloga go Ekonomi ya Mawatle, diprotšeke tša phološo le polokego le ditabana tša tšhireletšo ka lewatleng.Go kgathatema ka mokgatlong wo go tla thekga lenaneo la mmušo la go bulela bokgoni bja tša mawatle bja naga ka Leano la Ekonomi ya Mawatle ya Blue/Blue Oceans Economy Strategy le Operation Phakisa, tšeo maikemišetšo a tšona e lego go hlola mešomo ya ka godimo ga ye milione o tee ka 2033.‎1.11. Sešole sa Bosetšhaba sa Tšhireletšo sa Afrika Borwa se thomile mo bekeng ye e fetilego ka tshepedišo ya go tsošološetša Setiši sa Sešole sa Meetse sa Sehlakahlaka sa Salisbury go la Durban go kampa ye e lego sešole sa meetse ka botlalo. Go kaonafatša ditlabela go tla kaonafatša mabokgoni a tšhireletšo le go kgatha tema go ya go ekonomi ya mawatle.1.12. Kgoro ya Maphelo, ka tšhomišano le Soul City le Times Media, e thakgotše tšhanele ye e lebanego fela le maphelo le mokgwa wa go phela Good Life Network (Neteweke ya Bophelo bjo bo Botse) mo go tšhanele ya 199 ya DStv. Tšhanele e aba metheriale wa kgašo wa go fapana, ya go thabiša le ye e lego ya mono gae ka tlhago ka ga phepo, maphelo le tekanelo, ditokelo tša botho, tša thobalano ya baswa, HIV le TB, gape le ditokelo tša moreki le tša bong. Kabinete e ipiletša go maAfrika Borwa gore a lebelele tšhanele.2. Diphetho tše bohlokwa tša Kabinete2.1. Kabinete e dumeletše kgatišo ya Pegosemmušo ka ga Inšorense ya Bosetšhaba ya Maphelo (NHI) ya Afrika Borwa, gore go dirwe ditshwayotshwayo. NHI ke karolo ya diphetogo tše kgolo tša lekala la maphelo tša mmušo.Pholisi e šišinya bokgoni bja mmušo go aba ditirelo tša kalafo go bohle bao ba etelago mafelo a tša maphelo. E tla thekgwa ka ditšhelete ka sekhwama sa bogare seo gape se tlago akaretša bahlankedi ba kalafo ba poraebete bao ba nyakago go kgatha tema ka gare ga sekema. Ge e sena go fetšwa, pholisi e tla tsenywa tirišong go ya ka mengwaga le go šetšana kudu go thoma mafelong ao a sa fiwego ditirelo ka tshwanelo.Tona ya Maphelo, Ngaka Aaron Motsoaledi, lehono o tla begela bobegaditaba ka ga thakgolo ya NHI.2.2. Kabinete e amogetše Pholisi ya Bosetšhaba ye e Kopantšwego ya Kgolo ya Digotlane.Pholisi e ngwadilwe ka go boledišana le bakgathatema ba go fapana ka gare ga lekala. E ahlaahlilwe ke setšhaba ka Dibokwane 2015.Pholisi ye e kopantšwego ya ECD e tla kgonthišiša gore digotlane ka moka le bahlokomedi ba tšona ba kgona go fihlelela ditirelo tša ECD tša boleng bjo bo tletšego go tloga mathomong go fihla go Kreiti R. Pholisi e oketša tirelo go akaretša bana ba mengwaga ye seswai ba ba nago le mathata a kgolo. Gape pholisi e fa tlhako ya tlhokomelo le tekodišišo le tshekatsheko go kgonthišiša gore e phethagatšwa ka tshwanelo go bana ka moka ntle le mmala, bong goba tumelo.2.3. Kabinete e dumeletše Pegosemmušo ka ga Ditokelo tša Bagolofadi le Metrikse wa phethagatšo ya yona. Se se sepelelana le Diphegello tša Tlhabollo ye e Swarelelago ye e akaretšago bogolofadi, ye e amogetšwego ke Seboka sa Kakaretšo sa Ditšhabakopano (UNGA) ka Lewedi 2015.Pholisi e tla akgofiša phetogo le tokišo mabapi le kakaretšo ka botlalo, kopanyo le tekatekano ya bagolofadi.2.4. Kabinete e amogetše kgatišo ya Pholisi ya Bosetšhaba ya Kelelatšhila gore go dirwe ditshwayotshwayo. Pholisi e bea boitekanelo bja batho bogare bja tlhabollo ka go lekana gare ga go aba methopo ya matlotlo go thekga dipeeletšo ka maemong a godimo a tirelo, go aba ditirelo go malapa ao a sa abelwego ka tshwanelo, mola gape e hlokomela le go tsošološa mananeokgoparara a kelelatšhila a a lego gona.2.5. Kabinete e amogetše go tlišwa Palamenteng ga Pego ya Lebakanyana ya bo5 ya Afrika Borwa (2009-2014) ka ga Phethagatšo ya Kwano ka ga Phedišo ya Mehuta ka Moka ya Kgethollo kgahlanong le Basadi. Pego e fa kakaretšo ka ga katlego ya molokeloke wa melao, dipholisi le mananeo ao a phethagaditšwego le dihloa tša diphihlelelo tša naga ka ga matlafatšo ya basadi le tekatekano ya bong. Pego gape e amogela gore go na le ditlhohlo tše di tšwelago pele le mapheko go fenya go se lekalekane le kgethollo ka gare ga naga.2.6. Kabinete e amogetše kgatišo ya Sengwalwa sa Leanotiro la Bosetšhaba go Thibela Semorafe, Kgethollo ya semorafe, Lehloyo la Bafaladi le Go se Amogelane wo o amanago nawo, gore o dirwe tshwayotshwayo.Leanotiro ke leano la bosetšhaba le le kopantšwego le beakantšwego le maikemišetšo a lona e lego go thibela semorafe le go aga Afrika Borwa ya temokrasi ye e sa hlaolego go ya ka morafe le bong.Le fa tlhako ya magato a a swareletšego le a beakantšwego go ka tšewa ke naga ka bophara go šogana le kgethologanyo ya semorafe le bomorafe.Se se thuša Afrika Borwa go kgotsofatša maikarabelo a yona a bosetšhaba, selete le boditšhabatšhaba, kudu Pego ya Durban le Lenanetiro le le amogetšwego ke UN Khonferenseng ya kgahlanong le Bomorafe ka 2001.2.7. Kabinete e tsebišitšwe ka kgatelopele ka ga lenaneo la phetogelo go ditšitale. E amogetše go thoma ga lebaka la pontšhodipedi bakeng sa siknale ya kgašo ya ditšitale ka Afrika Borwa ka la 1 Dibokwane 2016.Phetogelo go tšwa go analoko go ya go ditirelo tša kgašo ya ditšitale e lokolla spekteramo sa palo ya maphoto a radio ye e nyakegago kudu ye e lebanego kabo ya ditirelo tša metato ya kgokagano ye e thetago. Se se tla oketša phadišano ya ekonomi ya Afrika Borwa ka go tsošološa intasteri ya kgašo, go matlafatša intasteri ya botšweletši bja seilektroniki, go hlola mešomo, le go tšweletša metheriale wa kgašo wo montši wa selegae le ya kgašo ya go fapana.2.8. Kabinete e tsebišitšwe ka ga dikutullo tša Pego ya Ditaetši tša Afrika Borwa tša Saense, Theknolotši le Boithomelo ya 2014 le mekgwa ka tiragatšong ya Sestemo ya Bosetšhaba ya Tlhamo ye Mpsha, ye e tšweletšwago ngwaga ka ngwaga ke Lekgotlakeletšo la Bosetšhaba ka ga Boithomelo.Pego e šomiša ditaetši tše bohlokwa go sekaseka tiro le seabe sa Sestemo ya Bosetšhaba ya Tlhamo ye Mpsha go dintlha tše bohlokwa tša bosetšhaba tše di laeditšwego ka gare ga Lenaneohlabollo la Bosetšhaba(NDP) le ditokomane tše dingwe tša pholisi tšeo di nago le seabe go tlhabollo ya sošio-ekonomi.2.9. Kabibete e amogetše phetošo ya dilete tša bommasetrata tša Limpopo le Mpumalanga, le go hlongwa ga Kgorotsheko ya Bommasetrata ya Lephalale bjalo ka kgorotsheko ya selegae la Karolo ya Limpopo ya Kgorotsheko ya Godimo, bjalo ka kgato ya lebakanyana go fihlela kgorotsheko ya selegae ya sa ruri ya go ikema ya Karolo e agwa ka tikologong.Phetošo ya dilete tša bommasetrata le mafelo a boahlodi a Dikarolo tša Kgorotsheko ya Godimo ke karolo ya phetošo ya pholisi ye maikemišetšo a yona e lego go lokiša taba ye e šaletšego ya go se loke ga dikgoba ya mehleng ya maloba. Gape ke karolo ya kgato ye e nabilego ya phetošo go kaonafatša phihlelelo ya toka, yeo e sepelelanago le Molaotheo wa Repapliki ya Afrika Borwa wa 1996.2.10. Kabinete e amogetše pego ka ga kgatelopele mabapi le phethagatšo ya ditaelo tša Kabinete go la Limpopo go ya ka Karolo 100 (1) ya Molaotheo.Kabinete e amogetše kgogelomorago ya Karolo 100 (1) (a) ka 31 Hlakola 2016 ka dikgorong tše di latelago tša profense ya Limpopo: Kgoro ya Maphelo; Kgoro ya Dinamelwa; Kgoro ya Mešomo ya Setšhaba; Kgoro ya Ditsela le Mananeokgoparara le ya Matlotlo.Gape Kabinete e amogetše kgogelomorago ka mabaka ga Karolo 100 (1) (a) ka go Thuto go dumelela Kgoro ya Matlotlo a Profense go phethagatša ka tshwanelo Karolo 18 ya Molao wa Taolo ya Matlotlo a Setšhaba wa 1999 (Molao wa 1 wa 1999) ka Kgorong ya Limpopo ya Thuto, ka thekgo ya go tšwa mmušong wa bosetšhaba.Kabinete e amogetše ditaelo tše di latelago go Tonakgolo le Malekgotlaphethiši a Matlotlo le a Thuto:a) Go tlabela dikgoro tša profense ka go thwala bašomi ba ba nago le bokgoni;b) Go phetha go thibja ga dikgoba tša mošomo tša bolaodi maemong a godimo; lec) Go šogana ka tshwanelo le go se šome ga boetapele le bomenetša.2.11. Kabinete e amogetše gore Afrika Borwa e sware Khonferense ya Poledišano ya Kgahlano le Diokobatši go tloga ka 11 go ya go 12 Hlakola 2016, yeo e tlogo ba ka fase ga Kopano ya Afrika.Se se šoma bjalo ka kopano ya go latela ya pele ya Poledišano ya Kgahlano le Diokobatši ya Russia-Afrika, yeo maikemišetšo a yona e lego go bega maemo a a kopantšwego mabapi le go lwantha bothata bja lefase bja diokobatši. Se se tla alwa Kopanong ya go ikgetha ya UNGA ka Moranang 2016.Ntwa kgahlanong le diokobatši tše di sego molaong e sepelelana le NDP gomme Poledišano e tla fana ka polatefomo ya go tšwelapele go kaonafatša Leanolegolo la Bosetšhaba la Diokobatši (2013-2017).2.12. Kabinete e amogetše gore Kgoro ya Madulo a Batho e sware mmogo Khonferense ya “Go etapele Phetogo ka Toropongkgolo: Go tloga Ditakaneng go ya go Bodulo bja Batho bjo bo Akaretšago, Bolokegilego, Tiilego le go Swarelela” le Lenaneo la Bodulo bja Batho la UN, ka Hlakola 2016.Khonferense e thekga bobedi agenda ya tlhabollo ya boditshabatshaba le agenda ya tlhabollo ya ka gare ga naga ka go matlafatša thekgo ya Nepol 11 ya Dinepo tša Tlhabollo tše di Swarelelago: Go dira gore ditoropokgolo le bodulo bja batho di akaretše, bolokege, tie le go swarelela.Khonferense e bopa karolo ya poledišano ka ga go phethagatša Agenda ya Tlhabollo ya UN ya morago ga 2015 le “Agenda ye Mpsha ya Setoropo” ye e tlogo amogelwa ke UN ka 2016.2.13. Kabinete e amogetše gore Lekgotla la Dinyakišišo tša Temo le sware Khonferense ya bo3 ya Lefase ka Bophara ka ga Dinyakišišo tša Temo tša Tlhabollo ka Moranang 2016. Khonferense e tla hlaola: dintlha tša tlhamo ye mpsha le tša dinyakišišo tša boditšhabatšhaba le dinyakwa ka disestemong tša bosetšhaba tša tlhamo ye mpsha gore go fihlelelwe dinepo tša tlhabollo ya ka moso, kudu go balemi ba malapa le ditšhaba tše di hlokago.3. Melaokakanywa3.1. Kabinete e amogetše kgatišo ya Molaokakanywa wa Peakanyo ya Sekgoba sa Lewatle wa 2015 gore go dirwe ditshwayotshwayo. Molaokakanywa o aba tlhako ya semmušo go bulela kgonagalo ya ekonomi ya lewatle ka go godiša peakanyo sekgoba se se nago le mohola. Molaokakanywa o tla o thuša ka dibopego tša institšhušene ya Operation Phakisa ye e šetšego e le gona. E nyaka go godiša tšhomišano le peakanyo ya taolo ya lewatle ye e nago le maikarabelo.4. Ditiragalo tše di tlago4.1. Mopresidente Zuma o tla eta pele keteko ya Letšatši la Poelano la naga ka la 16 Manthole go la Port Elizabeth, Kapa Bohlabela ka fase ga kgwekgwe ye: “Go fokotša phapano: Go aga bosetšhaba bja go swana bja Afrika Borwa go ya go seemo sa hlabollo ya bosetšhaba”.4.2. Tona ya Dikgokagano tša Megala le Ditirelo tša Poso, Ngaka Siyabonga Cwele, o tla eta pele kemedi ya Afrika Borwa kopanong ya UNGA ka ga Samiti ya Lefase ka ga Setšhaba sa Tshedimošo go tloga ka la 15 go fihla ka la 16 Manthole 2015, fao maemo a naga ya Afrika Borwa, a go kgatha tema go WSIS+10 ya go hloka pampiri a tlogo begwa.5. Maemo a Kabinete go Merero ye Bohlokwa Seemong sa Bjale5.1. Afrika Borwa e swere Samiti ya bo7 ya Africities ya ditoropokgolo le mebušo ya selegae ya Afrika ka katlego go la Johannesburg go tloga ka 29 Dibatsela go fihla ka 3 Manthole 2015. Ka fase ga kgwekgwe ye: “Go bopa bokamoso bja Afrika mmogo le batho: seabe sa makala a selegae go Agenda 2063 ya Kopano ya Afrika”, samiti, yeo e gogilego šedi ya dimeyara tše 15 000 le bakhanselara ba 500 000, ke ye nngwe ya diprotšeke tše bohlokwa kudu tša go aga kopano ya Afrika.Samiti e lebantše go matlafatšo ya pušo ya selegae go kgabaganya kontinente ya Afrika, kudu taolo ya matlotlo le go hloma motheo wa letseno wo o šireletšegilego, go ya go phihlelelo ya Agenda 2063 – Afrika ye re e nyakago.Samiti e thekga dinepo tša NDP tšeo ka gare ditoropokgolo le pušo ya selegae di bapalago karolo ye bohlokwa ka hlabollong ya rena ka kakaretšo.5.2. Kabinete e sa na le boitshepo bja gore ka ge dipoledišano di tšwelapele kopanong ya bo21 ya Khonferense ya Maloko (COP21) go Kopano ya Tlhako ya UN ka ga Phetogo ya Klaemete (UNFCCC), kwano ye e lokilego le go tlema e tla fihlelelwa.Phetogo ya klaemete ke bothata bja lefase ka bophara bjo bo nyakago tharollo ya lefase ka bophara, bjo bo kago lokišwa ka tshwanelo ka mohlakanelwa, ka fase ga toka ye e akaretšago ya UNFCCC gomme le maloko ka moka a kgatha tema.Ka mo Afrika Borwa, re ka re ka boikgantšho ra re re beile dipholisi tša kgatelopele, tlhamo ye mpsha le ponelopele, le maano a go šogana le klaemete ye e fetogago ka mehla. Dipholisi tše di hlahlwa ke molawana wo mogolo wa tlhabollo ye e swarelelago, woo e lego motheo wa Pono ya 2030 bjalo ka ge e laeditšwe ka gare ga NDP.5.3 Ka ge e le kopano ya mafelelo ya Kabinete ya 2015, Kabinete e romela takaletšo ya yona ya mahlatse go maAfrika Borwa ka moka mo sehleng se se tlago sa meketeko ya keresemose. Ka moya wa sehla le moya wa Ubuntu, Kabinete e ipiletša go maAfrika Borwa ka moka go thuša batho le malapa a bahloki ka setšhabeng sa bona. Re setšhaba seo se hlokomelanago, tlhomphanago le go thekga bao ba hlokago. Ngwaga wo o tlago o re fa ka moka kgonagalo ya go ikgafa gape go šomela bokamoso bjo bo kaone bja bohle.6. Mantšu a kwelobohloko6.1. Kabinete e romela matshedišo a yona le mantšu a kwelobohloko go lapa le bagwera ba Mohamed Ismail (“Issy”) Dinat, yoo a hlokofetšego ka Labobedi, 8 Manthole. Go šomela ba bangwe ga gagwe le go kgatha tema ka Ntweng ya Tokologo go bile le seabe tokolong ya rena.7. Bao ba thwetšwego mošomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.7.1. Khomišene ya Dinyakišišo tša Meetse:a) Ngaka Nozibele Mjoli (Modulasetulo);b) Profesa Sibusiso Vil-Nkomo (Motlatšamodulasetulo);c) Profesa Aldo Stroebel;d) Mohumagadi Nompumelelo Msezane;e) Ngaka Mosidi Makgae;f)  Mohumagadi Masaccha Khulekelwe Mbonambi;g) Morena Mxolisi Adolphius Cassius Ndhlovu;h) Ngaka Ntombifuthi Patience Nala; lei)  Moemedi go tšwa go Kgoro ya Saense le Theknolotši.7.2. Boto ya Meetse ya Amatola:a) Mohumagadi NN Mnqeta (Modulasetulo);b) Morena A Hadebe (Motlatšamodulasetulo);c) Morena EV Jooste;d) Morena AP Le Roux;e) Morena BE Hollingworth;f) Morena C Mbande;g) Mohumagadi TF Maenetja;h) Mohumagadi M Nzimande; lei) Profesa L Louw.7.3. Boto ya Tirelo ya Molamodi wa Dikema tša Setšhaba:a) Morena Vukile Charles Mehana, (o thwetšwe gape ebile ke Modulasetulo);b) Mohumagadi Beauty Nomhle Dambuza;c) Morena Bhekumusa Gorden Dlamini;d) Mohugadi Taureen Dylan Holmes;e) Morena Rajesh Jock;f) Morena Oupa Moshongoane Moshebi; leg) Mohumagandi Nomazotsho Yvonne Memani (o thwetšwe gape).7.4. Boto ya Etšentshi Bosetšhaba ya Tlhabollo:a) Mohumagadi Judy Hermans (Modulasetulo);b) Morena Zolile Thando Ngcakani (o thwetšwe gape ebile ke Motlatšamodulasetulo);c) Mohumagdi Suraya Bibi Khan (o thwetšwe gape);d) Morena Abram Stefanus Hanekom;e) Mohumagadi Sebenzile Matsebula;f) Mohumagadi Mashila Matlala;g) Morena Moses Mabokela Chikane (moemedi wa mmušo);h) Mohumagadi Bernice Makgoro Mannya (moemedi wa mmušo);i) Mohumagadi Thabitha Shange (moemedi wa mmušo);j) Mohumagadi Farzana Suliman Varachia (moemedi wa mmušo).7.5. Boto ya Thušo ya Semolao ya Afrika Borwa:a) Profesa Yousuf Abdoola Vawda;b) Morena Nkosana Mabhuti Francois Mvundlela;c) Mohumagadi Thulisile Mhlungu;d) Mohumagadi Nonhlanhla Mgadza;e) Mohumagadi Marcella Naidoo;f) Morena Matome Leseilane; leg) Mohumagadi Adila Chowan;h) Mohumagadi Aneline Rhoda (leloko le le tšeago legato); lei) Morena Langelihle Ezrome Mtshali (leloko le le tšeago legato).7.6. Katološo ya konteraka ya mošomo ya Morena Thabane Wiseman Zulu bjalo ka Molaodipharephare wa Kgoro ya Enetši.7.7. Ngaka Mmaphaka Ephraim Tau bjalo ka Motlatšamolaodipharephare: Taolo ya Methopo ya Tlhago le Dikgwa ka Kgorong ya Temo, Dikgwa le Boreahlapi.7.8. Mohumagadi Kelebogile Sybil Sethibelo bjalo ka Motlatšamolaodipharephare: Pušo ya Institšhušene ka Kgorong ya Bokgabo le Setšo.7.9. Morena Omega Shelembe bjalo ka Motlatšamolaodipharephare: Tlhabollo ya Kgwebo ya Theknolotši ya Kgokagano ya Tshedimošo le Tlhokomelo ya Dikgwebo tše e lego tša Mmušo ka Kgorong ya Dikgokagano tša Megala le Ditirelo tša Poso.7.10. Morena Edward Xolisa Makaya bjalo ka Motlatšamolaodipharephare: Afrika ka Kgorong ya Dikamano tša Boditšhabatšhaba le Tšhomišano.7.11. Mohumagadi Thulisile Glory Manzini bjalo ka Motlatšamolaodipharephare Motlatšamolaodipharephare: Tshepedišo ka go Kgoro ya Dikgokagano tša Megala le Ditirelo tša Poso.Sa mafelelo, Kabinete e romela ditebogo tša yona go maAfrika Borwa ao a obametšego ditshekatsheko tša motšhelo tše di fihliletšego palomoka 5.94 milione ya ditshekatsheko tša motšhelo ye e amogetšwego go tšwa go balefi ba lekgetho ba e sego balefamotšhelo ba lebakanyana.Tše ke diphesente tša 11.52% ka godimo ga tša 2014, le kobamelo ya molao ka balefamotšhelo ba ba dirago tshekatsheko ka nako e feta diphesente tše 90 mengwaga ye meraro ya go latelana.Maemo a a godimo a kobamelo ya molao a kgontšha mmušo go aba ditirelo tšeo di kaonafatšago boleng bja bophelo bja badudi ba wona.Mo lebakeng la keteko ye, mmušo o phethagatša masolo a go fapana ao a nyakago gore maAfrika Borwa ka moka le baeng bapale karolo ya bona go kgonthišiša gore sehla sa meketeko ya keresemose le go šireletšega.Kabinete e ipiletša go bohle go šomišana Tirelo ya Sephodisa sa Afrika Borwa le go bega ditiro dife le dife tša bosenyi ka malapeng a rena le setšhabeng. Go kgona go akaretša kgeregelo ya basepedi ba go putla mellwane, dikgoro tša mmušo ka moka mo botsenong bja mellwane go tloga ka 10 Manthole 2015 go fihla ka 14 Pherekgong 2016 di tla oketša dinako tša tšona tša mošomo. Tše di akaretša Kgoro ya Maphelo, Temo, Sepodisa, Merero ya Selegae le Tirelo ya Letseno ya Afrika Borwa. Go hwetša ditlabakelo e ya go www.dha.gov.za.Badiriši ba tsela ka moka ba hlohleletšwa go latela melao ya tsela, go akaretšwa go latela magomo a lebelo; kgonthišiša gore dikoloi di loketše tsela; se otlele ka fase ga khuetšo ya dinotagi gape o apare lepanta la polokego. Masepela-ka-maoto ba hlohleletšwa go kgonthišiša gore ge ba šomiša ditsela ba se ke ba bea maphelo a bona goba a boradikoloi kotsing. Dietšentshi tša phethagatšo ya molao di tla šoma ka thata go šogana le batshelamolao.Dipotšišo:Mohumagadi Nebo Legoabe(Seboleled sa Kabinete sa Motšwaoswere)Mogala: 082 453 2874"
Pego ya Kopano ya Kabinete ye e Kgethegilego ya la 13 Pherekgong 2016,14 Jan 2016,https://www.gov.za/speeches/statement-special-cabinet-meeting-14-jan-2016-0000,https://www.gov.za/nso/speeches/pego-ya-kopano-ya-kabinete-ye-e-kgethegilego-ya-la-13-pherekgong-2016-14-jan-2016-0000,"1. Ekonomi1.1. Kabinete e kopane go ahlaahla seemo sa ekonomi le merero ye e amanago le ditekanyetšo. Kabinete e lemogile mabaka a mmalwa ao a amago ekonomi ya naga.Kakanyetšo ya ekonomi ya lefase ka bophara e phuhlamile mo dikgweding tše di sa tšwago go feta. Kgolo ya ekonomi ye e nanyago lefaseng ka bophara e laetša, kudukudu, go šoma ga ekonomi ka go fokola le go ba kotsing ga godingwana ka dinageng tše bohlokwa tše mmalwa tše di hlabologago, go akaretšwa China.Go boela sekeng ga ekonomi fao go emetšwego ka USA go na le kgonagalo ya gore go ka feletša ka tlhatlogo ya dikelo tša tswala lefaseng ka bophara. Dithoto tša kgwebišano tšeo di lego ka fase ga kgatelelo le kgakanego ka mebarakeng ya dithoto lefaseng ka bophara e laetša tlhokego ya gore dinaga di swanetše go bopa kgotlelelo le go dira ka tlhokomelo mo lebakeng la nako le le tlago.Kabinete e tšwetše pele go lemoga gore go bile le dikholego go theko ya fase ya oli ye tala.  Bjalo ka moromelantle yo mogolo wa ditšweletšwa, Afrika Borwa e tshwenywa ke go fokola ga ditheko tša ditšweletša fao go tšwelago pele.Mmušo o tšwela pele go aga go sebopego seo se fapafapanego sa ekonomi ya naga, gomme letseno la diromelwantle le tšwela pele go bota kudu dimetale le ditšweletšwa tšeo di šomilwego ka fao go sego gwa felela.Go phuhlama ga ditheko tša ditšweletšwa ga go na kgonagalo ya gore go ka boela sekeng ka pela. Se se tla ba le dipoelo tša go ya go ile go ekonomi ya Afrika Borwa le go bontši bja badirišani ba rena ka khonthinenteng ya Afrika.Go phuhlama ga boleng bja Ranta mo mengwageng ye mmalwa ye e fetilego go tliša dibaka tše kaone kudu go kgolo ya diromelwantle gomme, ge go kopanywa le theko ya fase ya oli lefaseng ka bophara, go thušitše go fokotša kgatelelo go akhaonte ya kgwebišano le dinaga tša ka ntle. Le ge go le bjale, kgolo ka go badirišani ba bagolo ba kgwebišano le Afrika Borwa go dirile gore go be le nyakego ye e laolegago ya ditšweletšwa tša Afrika Borwa dinageng tša ka ntle.Seemo sa lefase ka bophara se bonwa se le seo se hlohlago kudu go mebaraka ye e tšwelelago, gomme ditheko tša fase tša ditšweletšwa le go tiišwa ga melawana ya ditšhelete ka USA go tliša kgatelelo go kelo ya letlotlo le go dikemelo tša kgolo ya ekonomi. Se se feleleditše ka go fetoga gabonolo ga mebaraka ya letlotlo.Ranta ya Afrika Borwa, yeo e lego gareng ga ditšhelete tše di tšwelelago tša mebaraka tšeo go gwebišanago ka tšona kudu, e tloga e amegile gampe kudu mo dibekeng tše di sa tšwago go feta.Ka mo seemong se boima sa lefaseng ka bophara, fao ka go sona diekonomi di lebanego le ditlhohlo tše boima, Kabinete e tiišeditše gape gore mmušo o swanetše go tsena gare ka mokgwa wa togamaano le go tšea dipheto kudu go bušetša sekeng lebelo leo ekonomi e golago ka lona.1.2. Leanotlhabolo la Bosetšhaba (NDP) le hlagišago ditsenogare tše. Mmušo o tla rerišana le badirišani ba ona ba setšhabeng, kudukudu go dikgwebo le go mekgatlo ya bašomi, go bopa tumelelano mabapi le ditiro tšeo di swanetšego go dirwa mmogo tšeo di nyakegago go bušetša ekonomi sekeng, go bopa boitshepo, go hlatloša maemo a peeletšo le go bušetša Afrika Borwa seemong sa kgolo ya ekonomi ye e akaretšago mang le mang. Polelo ya Maemo a Setšhaba (SoNA) ye e tlago fiwa ka la 11 Hlakola e tla hlokomedišiša mošomo wo.1.3. Kabinete e dumeletše magato ao a tiilego a go bušetša sekeng seemo se sekaone sa ditšhelete sa go ya go ile, go hlokometšwe kakanyetšo ye e fokolago ya ekonomi ya lefase ka bophara le dipoelo tša yona ka mo nageng. Tona ya Kgoro ya Ditšhelete Pravin Gordhan o tla tsebagatša magato a ge a hlagiša ditekanyetšo tša bosetšhaba ka la 24 Hlakola 2016.2. Thušo ya Mašeleng go Thuto ya GodimoKabinete e dumeletše diphetošo go dikabo tša ditekanyetšo tša bosetšhaba tšeo di tlago fetišetša methopo ya ditšhelete go thuša diyunibesithi ka mašeleng ka ntle le go tshela mellwane ya go šomiša ditšhelete ye e tsebagaditšwego mo nakong ye e fetilego.Mopresidente Jacob Zuma le Tona ya Kgoro ya Thuto ya Godimo le Tlhahlo Blade Nzimande ba sa tšwa go bolela gore dikabo tše tša ditšhelete di tla thuša go tumelelano ya gore ditšhelete tša dithuto tšeo di lefšago dihlongwa tša thuto ya godimo di se ke tša hlatlošwa mo ngwageng wo wa ditšhelete, di fediše sekoloto seo se kolotwago ke baithuti bao ba thušwago ke Setlamo sa Bosetšhaba sa Thušo ya Ditšhelete tša Baithuti (NSFAS) le go thibela go ba gona ga sekoloto sa mohuta woo mo lebakeng la nako ya magareng. Magato a a tsenogare ke phetolo go ditherišano tše mmalwa tšeo di ilego tša thomišwa ka Diphalane 2015 ebile di sa tšwelago pele.   Tona ya Kgoro ya Thuto ya Godimo le Tlhahlo le sehlophataolo sa gagwe ba ile ba swara dikopano tše mmalwa le boetapele bja SASCO, Makgotlakemedi a Baithuti ka moka, Foramo ya Lekgotla la Diyunibesithi tša Afrika Borwa, Lekgotla la Baithuti ba Afrika Borwa, Bahlankedibagolopethiši ba Lekgotlataolo la Tlhahlo ka ga Mabokgoni a Thuto (SETA), Netweke ya Phetošo ya Thuto ya Godimo le komiti ya Palamente ye e rwelego maikarabelo a thuto ya godimo. Mopresidente o ile a kopana gape le boetapele bja baithuti gomme a tsebagatša go hlongwa ga Khomišene yeo e tlago lebelela mathata ao a tšweleditšwego ka go Thuto ya Godimo. Ditherišano tše di sa tšwela pele ka ge re dumela gore bjalo ka mmušo re nyaka go šomela gore re hwetša tharollo ya go ya go ile. Dinyakwa tša baithuti di sepelelana le maikemišetšo a Lenaneo la mmušo la mabapi le thuto.2.1.1. Bjalo ka kgato ya ka pela, R2.33 pilione e abilwe go rarolla bothata bja tlhaelelo ya thušo ya tšhelete tša go sepetša diyunibesithi ka lebaka la tumelelano yeo e dirilwego ya mabapi le 0% ya tlhatlošo ya ditšhelete tšeo di lefšago diyunibesithi ke baithuti tša ngwaga wa 2016.2.1.2. Ka ngwageng wa ditšhelete wa 2016/17, mmušo o beile pele leswa R2.543 pilione ya thušo ya ditšhelete ka Mmušo gore e abelwe NSFAS gore e abe dikadimo tšeo di tlago thuša baithuti bao ba kgethilwego ba 71 753 bao ba nago le maswanedi a go hwetša thušo ya ditšhelete go tšwa go NSFAS eupša ba thušitšwe ka ditšhelete ka fao e sego ka botlalo goba ba se ba thušwa le gatee mo mengwageng ye meraro ya dithuto ye e fetilego. Se se ra gore baithuti bao ba nago le maswanedi a go hwetša thušo ye ya ditšhelete ba ka se thibele go tšwela pele ka dithuto tša bona ka ge ba kolota diyunibesithi ditšelete tšeo di sego tša lefša.2.1.3. Tšhelete ye nngwe go tšwela pele ya R2.039 pilione e tla abelwa NSFAS ka ngwageng wa ditšhelete wa 2016/17 go thekga baithuti bao ba sego ba thušwa ka ditšhelete goba bao ba thušitšwego gannyane ka ditšhelete bao ba sa lego ka tshepedišong ya yunibesithi ka 2016 gore ba fetše dithuto tša bona. Ditšhelete tše ke tlaleletšo go R10 pilione yeo NSFAS e tlago e sepediša ka ngwageng wa ditšhelete wa 2016.Mmušo o ikgafile go aba thuto ya ka morago ga marematlou go baithuti ka moka bao šomilwego gabotse ka dithutong tša bona, yeo e sa lefelwego ye e abelwago bahloki le ba malapa a bašomi, mo mellwaneng ya kgonagalo ya ditšhelete ya go ya go ile. Kabinete e ipiletša go baithuti, bašomi, bafahloši le balaodi ba yunibesithi go šoma mmogo le mmušo go fihlelela nepo ye. Ditiro tšeo di šitišago go ithuta goba tšeo di hlolago dikemelo tšeo di sa kwagalego le tšeo di tlogago di sa fihlelelege di lwantšha katlego. Dikgaruru le ditšhošetšo ga di amogelege.2.2. Kabinete e ipiletša go MaAfrika Borwa ka moka go lemoga gore go na le maemo a boima mo nakong ye e tlago. Maemo a ekonomi lefaseng ka bophara a phuhlamile. Seabe sa ditheko tša fase tša ditšweletšwa go šetše go itemogela sona ka Afrika Borwa. Mathata a ka nageng a go swana le kabo ya mohlagase ye e sa lekanego a sa na le rena. Komelelo ye kgolo e baka mathata ka diprofenseng tše mmalwa.Kabinete e na le boitshepo bja gore MaAfrika Borwa a tšwela pele go ba setšhaba seo se tiilego seo se tsebago mohola wa go šoma mmogo ka khutšo le ka tirišano. Tiragalo ye e sa tšwago go direga ya go bea pepeneneng batho bao ba nago le ditumelo tša semorafe e tiišitše boikgafo bja rena ka moka bja go aga setšhaba seo se hlokago semorafe, sa go hloka kgethologanyo ya bong le seo se atlegilego.3. Bao ba thwetšwego mešomongKabinete e dumeletšwe go thwalwa ga batho bao ba latelago:3.1. Morena Shonisani Mathews Munzhedzi bjalo ka Motlatšamolaodipharephare (DDG): Phedišano ya Diphedi tša Mehutahuta le Pabalelo ka go Kgoro ya Merero ya Tikologo.3.2. Mohumagadi Siphokazi Ndudane bjalo ka DDG: Taolo ya Boreahlapi ka go Kgoro ya Temo, Kagodikgwa le Boreahlapi.Dipotšišo:Phumla Williams (Seboleledi sa Kabinete sa Motšwaoswere)Mogala: 083 501 0139"
Pego ya Kopano ya Kabinete ya la 17 Dibokwane 2016,18 Feb 2016,https://www.gov.za/speeches/statement-cabinet-meeting-17-february-2016-18-feb-2016-0000,https://www.gov.za/nso/speeches/statement-cabinet-meeting-17-february-2016-18-feb-2016-0000,"1. Phethagatšo ya Mananeo a Bohlokwa a Mmušo1.1. Kabinete e amogetše Polelo ya Maemo a Setšhaba ka Mopresidente Jacob Zuma ye a e filego ka Labone la 11 Dibokwane. Polelo ye e adile tsela ya togamaano ya go tsenya tirišong leanotiro la mmušo. Mopresidente o ipileditše go mmušo, go bašomi le ba kgwebo go šoma mmogo go hwetša ditharollo tšeo di ka kgontšhago kgolo ya ekonomi ya go ya go ile. Kabinete e thekga magato a go fokotša tshenyegelo ao a tsebagaditšwego ke Mopresidente, ao a tlago hlagišwa ka botlalo ke Tona ya Ditšhelete ka la 24 Dibokwane.Polelo ya Ditekanyetšo ya ngwaga wa ditšhelete wa 2016/17 e tla tšwela pele go ala kabo ya methopo go mananeo a mmušo a mehutahuta ka ge go gateletšwe ke Mopresidente.1.2. Kabinete e amogetše Kopano ya Baemedi ba Meepo ye e atlegilego, yeo e bego e swerwe ka Cape Town go thoma ka la 6 go fihla ka la 11 Dibokwane. Baemedi bao ba etilego pele go tšwa ka lefapheng la meepo le ka mebušong ye mmalwa go tšwa ka Afrika ba ile ba fana ka tsebo ka ga ka fao lefapha le le ka hlohleletšago dipeeletšo le go šomiša dibaka tše di lego gona ka Afrika. Kabinete e lebogile boikgafo bjo bo dirilwego ke mmušo wa Japane bja go oketša peeletšo ya yona ka Afrika Borwa.Kabinete e tiišeleditše gape boikgafo bja yona bja gore go be le lefapha la meepo leo le lego seeming se sekaone le seo se atlegago. Tumelelano ka ga Tlhako ya Intasteri ya Meepo ya Go ya go ile e thekga intasteri ya meepo ka mo seemong se se boima sa mo lebakeng le. Mmušo o tšwela pele go aba bonnete bja taolo gomme o tla netefatša gore go phethwa Molaokakanywa wa Tlhabollo ya Methopo ya Diminerale le Phetroliamo, wo o lego pele ga Palamente.2. Diphetho tše bohlokwa tša Kabinete2.1. Kabinete e dumeletše Molawana wa mabapi le Go Betša wa Bosetšhaba wa mafelelo, wo o rarollago ditlhohlo tšeo di šitišago go šoma gabotse ga Molao wa mabapi le Go Betša wa Bosetšhaba, wa 2004 (Molao wa Bošupa wa 2004). Molawana wo o šetše o sepetše tshepedišong ya ditherišano le setšhaba. Molawana o šišinya diphetošo go metheo ya sebopego sa taolo sa makgotla a mabapi le go betša le go maatlafatša mekgwa ya taolo go fokotša tšhomišobošaedi ya go betša. O šoma go dikhasino, bingo, go metšhene ya tefo ye e diretšwego mellwane le go betša ka mabelong a dipere.  Molawana wo o tla tšeela legato Lekgotla la mabapi le Go betša la Bosetšhaba gomme go tla ba le Molaodi wa Go betša wa Bosetšhaba yo a tlago bega thwii go Kgoro ya Kgwebišano le Intasteri.2.2. Kabinete e dumeletše go romelwa ga Pego ka ga Tekodišišo ya Mengwaga ya Fasefase ya gore Bana bao ba Tshetšego ba be le Maswanedi a go ba Basenyi ka Palamenteng, yeo e nyakegago go latela Molao wa Toka go Bana, wa 2008 (Molao wa 75 wa 2008). Pego ye e šišinya gore naga e amogele ditlamego tša boditšhabatšhaba le tša ka seleteng se ya mabapi le mengwaga ya fasefase ya gore bana bao ba tshetšego molao ba be le maswanedi a go ba basenyi.2.3. Kabinete e dumeletše go ngwala ka gare ga Kuranta ya Mmušo ga Mafelo a Tlhabollo ya Mohlagase wa go Šomišwa Leswa (REDZ). Se se tla tsenya tirišong tshepedišo ya taolo, go tseba mafelo ao go ona ditheknolotši tša Fothobolthaiki tša mohlagase wa letšatši di ka thekgwago ka mašeleng le fao koketšo ya kabo ya mohlagase ‘ye e tseneletšego’ e ka lebišwago gona.Di-REDZ tše di tla netefatša gore go ba le phetogelo go ekonomi ya tšweletšo ya khapone ya fase, go akgofiša tlhabollo ya mananeokgoparara, le go ba le seabe go motheo wa taolo wa tirišano ye kgolo le wo o ka akanywago wo o fokotšago taolo ye e sego maleba ya mabapi le tshenyegelo ya go obamela melao.2.4. Kabinete e sedimošitšwe ka ga dikutollo tša Pego ya 2014 ya Dilaetši tša Mahlale, Theknolotši le tša Boitlhamelo tša Afrika Borwa ya Lekgotlakeletšo la Bosetšhaba ka ga Boitlhamelo. Pego ye e fa diphetogo ka ga phethagatšo ya mošomo ka Lenaneo la Boitlhamelo la Bosetšhaba (NSI). E sekaseka phethagatšo ya mošomo le seabe sa NSI go dilo tše bohlokwa tše di tlago pele maemong a bosetšhaba tšeo di ukangwego ka go Leanotlhabollo la Bosetšhaba (NDP).2.5. Kabinete e dumeletše tšhomišo ya bašomi ba mmušo bao ba rotšego modiro le bao ba sa lego mešomong bjalo ka bafahloši ka Sekolotlhahlo sa Mmušo sa Bosetšhaba (NSG).NSG e tsebagaditšwe semmušo ka 2013, ya tšeela legato Sekolo sa Boetapele le Bolaodi bja Tshepedišo ya Merero ya Setšhaba (PALAMA), gomme e filwe mošomo wa go tšwetša pele go fihlelela ga mekgwa le melaotshepetšo yeo e laolago tshepedišo ya merero ya setšhaba le go maatlafatša boleng, bogolo le seabe sa tlhabollo ya bokgoni bja bašomi ka dihlongweng.Lesolo le le tla lekwa ka go phethagatšwa ga Lenaneo la Bohle la Tsebagatšo la bašomi ba mmušo.Mokgwa wo o kgontšha bašomi ba mmušo go oketša boleng go tirelo ya mmušo. Ba tla ruta ka ga maitemogelo a bona, botsebi, bokgoni le tsebo go eletboleng bja ditirelo tšeo re di abelago setšhaba le go hlahla bašomi ba mmušo. Lesolo le le tla tšwela pele go kaonafatša boleng bja ditirelo tšeo re di abelago setšhaba ka mokgwa wo o šomago gabotse le wa go seketša tšhelete.2.6. Kabinete e dumeletše Pego ya Mafelelo ya Naga ya Afrika Borwa ya Kgato ya Boraro ka ga Phethagatšo ya Mokgatlo wa Tirišano le Tlhabollo ya Ekonomi (OECD) (Kwano ya Twantšho ya Bomenetša). Pego ye e tlo romelwa go Sehlophatšhomo ka ga Tsogolekobong sa OECD.Pego ye e bolela ka ga kgatelopele ye e dirilwego ke mmušo ka ga ditsenogare tša ona tša go fediša tsogolekobong leo le dirwago dinageng tša ka ntle ka go hwetša, go nyakišiša le go sekiša badiri ba bjona. Pego ye e tšwela pele go bolela ka ga maitapišo ao a dirilwego go tliša temošo ka ga bosenyi bjo.2.7. Kabinete e dumeletše gore Kgoro ya Merero ya Selegae (DHA) e bewe ka fase ga Legoro la tša Toka, Thibelo ya Bosenyi le Tšhireletšo.Mošomo wa Kgoro ya Merero ya Selegae ke go hlokomela retšistara ya boitsebišo bja batho yeo e bolokegilego, ye e nepagetšego le maemo a batho ka moka ka gare ga mellwane ya naga ya rena, e lego selo se bohlokwa seo se kgontšhago mešomo ka moka ya mmušo.  E filwe gape mošomo wa go laola tshepedišo ya tša bofaladi, e lego seo se amago thwii tšhireletšego ya naga, tirišano ya setšhaba le phihlelelo ya dinepo tša tlhabollo.Mo lebakeng leo le fetilego DHA e be e beilwe bjalo ka tirelo ya thekgo ya Tshepedišo ka kakaretšo ka fase ga Legoro la Pušo le Tshepedišo.3. Melaokakanywa3.1. Kabinete e dumeletše go romelwa ga Molaokakanywa wa Tšhireletšo, Tšwetšopele, Tlhabollo le Taolo ya Tsebo ya Setlogo ka Palamenteng. Molaokakanywa wo, ke go šireletša, go tšwetša pele tlhabollo le Taolo ya mananeo a Tsebo ya Setlogo.O hlagiša gore go hlongwe le go šoma ga kantoro ya Bosetšhaba ka ga Mananeo a Tsebo ya Setlogo, Taolo ya ditokelo tša batho bao ba swerego tsebo ya setlogo, go hloma le go šoma ga sebokakeletšo ka ga mananeo a tsebo ya setlogo.E dumelela gape phihlelelo le maemo a phihlelelo go tsebo ya ditšhaba ta setlogo le tša tikologo, go hlongwa ga lenaneo la kgatišo la bosetšhaba la mananeo a tsebo a setlogo, ngwadišo, tumelelo ya semolao le go fa bašomi ba tša tsebo ya setlogo disetifikeiti, go sepediša le go kgokaganya boitlhamelo bjo bo theilwego go tsebo ya setlogo. Molaokakanywa o tla thuša Molaophetošwa wa Melao ya Dithoto tša Bohlale, wa 2013 (Molao wa 28 wa 2013).Kabinete e dumeletše go gatišwa ga Molaokakanywaphetošwa wa Dingwadišo tša Mangwalo a Dithoto wa 2015 gore o tle o swayaswaywe ke setšhaba. Molaokakanywa o fetoša Molao wa Ngwadišo ya Dithoto, wa 1937 (Molao wa 47 wa 1937).  Molaokakanywa wo o ikemišeditše go fetoša Molao wa Dingwadišo tša Mangwalo a Dithoto, wa 1937 (Molao wa 47 wa 1937) ka nepo ya go huduga go tloga go kantoro ya dingwadišo tša dithoto ye e ngwalelago godimo ga dipampiri go ya go yeo e šomišago elektroniki.  O bolela ka ga merero ya tšhireletšo ka go dumelela ngwadišo ya dithoto tše e lego dinamelwa bjalo ka bašomiši bao ba dumeletšwego ba lenaneo la ngwadišo ya dithoto tša elektroniki.3.2. Kabinete e dumeletše go romelwa ga Molaokakanywa wa Maphelo a Dimela (Pabalelo ya Maphelo a Dimela) wa 2015 ka Palamenteng. Molaokakanywa wo o amantšha melao ya Afrika Borwa le ditlamego le melawana ya maleba go sepediša kgwebišano ye e bolokegilego le ye e lokilego ka nepo ya go šireletša kgwebišano ya ka mo nageng le ya boditšhabatšhaba ka dimeleng le ka ditšweletšweng tša dimela. Ge molaokakanywa wo o fetša go fetišwa, Afrika Borwa e tla kgona go thibela go tsena ga dibokwana le malwetši ao a sego a ka seleteng ao a tlago phatlalatša dibokwana le malwetši a kotsi go dimela ka mo nageng.3.3. Kabinete e dumeletše go romelwa ga Molaokakanywaphetošwa wa Dikgorotsheko tša Molao wa 2015 ka Palamenteng.Molaokakanywa wo o fetoša Molao wa Dikgorotsheko tša Maseterata, wa 1944 (Molao wa 32 wa 1944) le Molaophetošwa wa Dikgorotsheko tša Godimo, wa 2013 (Molao wa 10 wa 2013).Diphetošo tše di nyaka go fediša seemo sa baadimi bao ba ikhwetšago ba le mathateng a ditlaišo ka tshepedišong ya kgoboketšo ya dikoloto ka dikgorotshekong tša maseterata le go akaretša protšeke ya Kgoro ya Kgwebišano le Diintasteri ya go tloša tshedimošo ya dikoloto ya badiriši.  Molaokakanywa wo o nyaka go fetoša dikarolo tša Molao wa Dikgorotsheko tša Maseterata, wa 1994 (Molao wa 32 wa 1994) (e legoe MCA), go rarolla ditlaišo tša ka Taelo ya Go Tšeela Dithoto tša go se Lefelwe (EAO).Molaokakanywa wo o nyaka go rarolla le go fediša dikahlolo tšeo di fiwago ka fao e sego molaong, kudukudu ke bomapalane ba dikgorotsheko ka ntle le tlhokomedišiša ya ba molao, makga a mantši ka lebaka la go hloka maitemogelo gob aka lebaka la go kwana peleng le baabi ba dikoloto, le baboleledi ba bona ba tša molao goba le bakgoboketši ba dikoloto.  Molaokakanywa o tla netefatša gore baadimi ba fiwa kahlolo yeo e obamelago taelo ya tefo ya kgwedi le kgwedi goba le Taelo ya Go Tšeela Dithoto tša go se Lefelwe yeo e lego ka gare ga mollwane wa tefelo ya kgwedi le kgwedi ye e beilwego ke molao.4. Ditiragalo tše di tlago4.1. Go ingwadišetša go kgetha la mathomo mafelelong a beke ka Dikgethong tša Mmušo wa Selegae wa 2016 go tla dirwa ka la 5 go fihla ka la 6 Hlakola 2016. Kabinete e ipiletša go maAfrika Borwa ka moka go šomiša le go hlompha temokrasi ye e hweditšwego gabohloko ka go ya go phethagatša tokelo ya bona ya temokrasi go ingwadiša le go bouta ka dikgethong tše di tlago.4.2. Mopresidente Zuma o tla ya Ketelong ya Semmušo Repabliking ya MaIslamo ya Iran go tloga ka la 28 go fihla ka la 29 Dibokwane 2016. Ketelo ye e tla maatlafatša ditherišano tša rena tše di tšwelago pele tša sepolotiki le tša ekonomi le Iran le go thekga dikamano tša Dinaga tša Borwa bja Molatšatši.Bjalo ka Malaodiphetiši wa Lebotho la Mašole a Afrika Borwa (SANDF), Mopresidente Zuma o tla eta pele mokete wa bohlano wa Letšatši la Mašole ao a Itlhamilego ka Port Elizabeth, ka Kapa Bohlabela, ka la 21 Dibokwane 2016. Mokete wo wa ngwaga ka ngwaga o laetša thekgo le go lebogiša banna le basadi ba SANDF.4.3. Mopresidente Zuma o tla fa polelo ka pulong ya Ntlo ya Baetapele ba Setšo ya Bosetšhaba ka Palamenteng, ka Motsekapa ka la 26 Dibokwane 2016. Tirišano magareng ga mmušo le baetapele ba setšhaba e bohlokwa ge ba šomela go kaonafatša maphelo a batho.4.4. Ka Mokibelo wa la 20 Dibokwane 2016, Motlatšamopresidente Cyril Ramaphosa o tla eta pele kemedi ya go leba go Pontšho ya Tlhabollo ya Bafsa ya Mopresidente ka Kerekeng ya Grace Bible Church ka Pimville, Soweto. Pontšho ye e thekgwa ke Kgoro ya Merero ya Selegae, Kgoro ya Bašomi, Kgoro ya Tlhabollo ya Leago le Kgoro ya Tšhireletšo.Kabinete e ipiletša go bafsa ka mo lefapheng le go tsenela pontšho ye, yeo e tlago aba tshedimošo ka ga ka fao ba ka tšwetšago pele dithuto tša bona, ba thome dikgwebo tša bona goba go holega go masolo a thekgo a mmušo.4.5. Kabinete e dumeletše gore naga e be monggae wa Seminara sa ka Seleteng sa Afrika ka ga Tšhireletšo ya Batho go lebeletšwe Maemo a Bona a Thobalano, Boitšhupo bja Bong le Boitlhagišo, yeo e tlago swarwa ke Khomišene ya Ditokelo tša Botho ya Afrika Borwa, go tloga ka la 3 go fihla ka la 5 Hlakola 2016.Seminara se se tla sepediša dingangišano tša go hloma kwešišano ye kgolo ka ga selo seo se bakago ditlhohlo tše le seo se di oketšago ka nepo ya go hwetša ditharollo tše di ka phethagalago le dikgetho tše di lego gona go Mebušo go rarolla go tshela molao fa.4.6. Kabinete e lakaletša baithuti ka moka bao ba ngwalago ditlhahlobo tša Tlaleletšo tša Marematlou mahlatse le mahlogonolo.  Baithuti ba hlohleletšwa go fihlelela Lenaneo leo le sa tšwago go hlongwa semmušo la thekgo ya baithuti bao ba ngwalago marematlou labobedi leo le hwetšagalago  ka diprofenseng ka moka le go thuša baithuti  ka dithuto tša bona ka go šomiša methopo ya mehutahuta.Maikemišetšo a Lenaneo la Thekgo ya Baithuti bao ba Ngwalago Marematlou Labobedi ke go fa bafsa bao ba paletšwego dithutong go fihlelela dinyakwa tša Setifikeiti sa Marematlou (NSC) sebaka sa bobedi sa go tšwelela go marematlou go realo e le go kaonafatša boleng bja bophelo.Ditlhahlobo tša tlaleletšo di bopa karolo ya Lenaneo la Thekgo ya Baithuti bao ba Ngwalago Marematlou Labobedi la kgoro le go fa baithuti bao ba sego ba fihlelela dinyakwa tša fasefase tša gore ba tšwelele le go hwetša setifikeiti, eupša bao ba hlokago palo ya godimodimo ya dithuto tše pedi gore ba hwetše NSC sebaka sa go dira bjalo.Kabinete e amogela tsebišo ye e dirilwego ke Mopresidente ya maina a maloko a Khomišene ya Dinyakišišo ka ga Thuto ya Godingwana.  E ipiletša go bakgathatema ka moka bao ba nago le kgahlego go Thuto ya Godingwana go tsenya letsogo ka mošomong wa khomišene ka nepo ya go hwetša tharollo ya go ya go ile go ditlhohlo tšeo Thuto ya Godingwana e lebanego le tšona.5. Maemo a Kabinete go merero ye bohlokwa seemong sa bjale5.1. Tona ya Kgoro ya Methopo ya Diminerale Mosebenzi Zwane, Tona ka Kantorong ya Mopresidente Susan Shabangu le Tona ya Kgoro ya Tlhabollo ya Leago  Bathabile Dlamini – bao ba thwetšwego ke Mopresidente Zuma go fa thekgo go mmušo wa profense, go beng ba meepo le ba malapa ao a amegilego ka masetlapelong a moepo wa Lily Gold Mine ka Barberton – ba sedimošitše Kabinete ka ga ditiragalo tša moragorago. Kabinete e bile le Mopresidente ge a ipiletša go setšhaba go kwela bohloko le go rapediša bašomi ba bararo ba moepong bao ba sa kgakgetšwego ka fase ga moepo le ba malapa a bona.5.2. Kabinete e tšwela pele go belaetšwa ke komelelo yeo e sa amago dikarolo tše dingwe tša ka nageng.  E tšweleditše ditebogo tša yona go maAfrika Borwa, bao ba thekgago masolo a kimollo ya komelelo.Kabinete e lebiša ditebogo tša yona go bao ba obametšego boipiletšo bja go bega go dutla gofe goba gofe ga meetse ka nepo ya go thekga Lesolo la Twantšho ya go Ditla ga Meetse leo le etilwego pele keTona ya Kgoro ya Meetse le Kelelatšhila Nomvula Mokonyane. Kabinete e leboga moya wa Botho wo o laeditšwego ke lesolo leo le etilwego pele ke Operation Hydrate leo le dirilego phapano go ditšhaba tšeo di lego masetlapelong.5.3. Kabinete e rerišane le go amogela diabe ka botlalo tša go thomiša ga Molaophetošwa wa Melao ya Motšhelo, wa 2014.  Go ya ka Molao woo, go dira gore dikholego tša sekhwama sa phrobitente di lefše moholegi kgwedi ka kgwedi go tla thomišwa ka la 1 Hlakola 2016.Seo se ra gore go thoma ka letšatšikgwedi leo dikholego tša sekhwama sa phrobitente le dikholego tša sekhwama sa phenšene di tla swarwa go swana ka gore maloko a sekhwama sa phrobitente ba tla re ge ba rola modiro ba dumelelwa go go tšea tee-tharong ya dikholego tša bona tša phrobitente bjalo ka tefelo ya palomoka ya kheše gomme pedi-tharong ye e šetšego ya dikholego tša bona e tla swanelwa ke go šomišwa ke bona go reka inšorentshe ye e tlago ba lefa kgwedi ka kgwedi. Tlhagišo ya go swana le ye e šoma go maloko a dikhwama tša phenšene mo lebakeng le.Diphetogo tše tša elao di ama bašomi bao ba hwetšago moputso wa godimo le batho ka moka bao ba welago go dikhwama tša phrobitente.Mekgatlo ye mmalwa le batho ba hlagišitše pelaelo ya bona mabapi le go tsenya tirišong ga diphetogo tše diswa gomme ba dirile ditlhagišo go mmušo ka ga phethagatšo ye. Go molaleng gore ka ntle le ditshepedišo tša ditherišano tšeo di tseneletšego tšeo di ilego tša dirwa pele ga ge molao wo o fetišwa gore dipelaelo tšeo di sa le gona le gore dipelaelo tšeo di swanetše go rarollwa ka tšhoganetšo go netefatša gore ge molao o thoma go šoma diphetogo go dikholego tša sekhwama sa phrobitente di tla tsenywa tirišong ntle le mathata le gabotse.Ka lebaka leo, Kabinete e tšere sephetho sa go ala phetošo ya molao go Molaophetošwa wa Melao ya Motšhelo ka tšhoganetšo go fega letšatšikgwedi la go thoma go šoma ga ona go tloga go la 1 Hlakola 2016 go fihla go la pele Matšhe 2018 go dumelela gore go be le ditherišano tše dingwe go tšwela pele le bakgathatema ka moka ba bohlokwa. Ditherišano tšeo di ka feletša ka phetošo ye nngwe go melao ye. Molaokakanywaphetošwa wo o tla alwa ka Palamenteng mo matšatšing a mmalwa ao a latelago.6. Mahloko 6.1. Kabinete e lebiša mahloko ka go hlokofaleng mo nakong ye e sa tšwago go feta ga Mokgethwa Mopišopo Glayton Modise wa International Pentecostal Holiness Church. Mopišopo Modise o be a etile pele phuthego ya maloko ao a fetago dimilione tše tharo go ralala le Borwa ba Afrika, ka morago ga lehu la tatagwe le mothomi wa kereke, Mokgethwa Moemedi Frederick Modise ka 1996.6.2. Kabinete e lebiša gape kwelobohlo ya yona ka ga go hlokofala mo nakong ye e sa tšwago go feta ga Mongwaledipharephare wa peleng wa Mokgatlo wa Dinagakopano (UN) Kgoši Boutros Boutros-Ghali.  O thomile go šoma ka 1992 ka nako yeo go bego go na le khuetšo ye e golago go UN go latela mošomo wa yona wa go tšea sephetho ka ntweng ya Gulf war, gomme a šoma lebaka la mengwaga ye mehlano.  O hlokofetše ka sepetleleng sa Cairo ka Labobedi a na le mengwaga ye 93. O tla gopolwa ka seabe sa gagwe sa go tliša khutšo le temokrasi.7. Melaetša ya ditebogišo7.1. Kabinete e lebogiša Morena Kevin Govender go tšwa ka Kantorong ya Motsekapa ya Mokgatlo wa Thutanaledi ya Tlhabollo le Thutanaledi ya Boditšhabatšhaba yo a tlago abelwa Metale wa aemo a godimo wa Edinburgh wa 2016 ge a hlomile Kantoro ya Thutanaledi ya Tlhabollo ka Motsekapa. Govender ke moAfrika Borwa wa mathomo wa go hwetša sefoka se sa maemo a godimo sa diphihlelelo tša mahlale le theknolotši tšeo di tsenyago letsogo ka go kwešišeng le go phela gabotse ga batho.Kabinete e reta motantshi wa mmino wa palate wa mengwaga ye 16 Leroy Mokgatle yo a thopilego sefoka sa Mmamoratwa wa Babogedi le thušo ya mašeleng a dithuto a gore a ye phadišanong ya Palate ya Boditšhaba ya Prix de Lausanne ka Switzerland. Ke moAfrika Borwa wa mathomo wa go thopa thušo ye ya mašeleng mo mengwageng ye 28 ebile ke wa bobedi ka historing ya ka mo nageng.Kabinete e na le Mopresidente Zuma ge a lebogiša bathopasefoka ba Difoka tša Bobedi tša Ngwaga ka ngwaga tša Ubuntu Awards. Difoka tše di hlompha baetapele ba diintasteri ba Afrika Borwa le batho bao ba hlomphegilego ka ga seabe sa bona sa go tšwetša pele dikgahlego tša rena tša bosetšhaba le maitshwaro lefaseng ka bophara.Kabinete e lebogiša moraloki wa foluti Wouter Kellerman, sehlopha sa mmino wa go opela ka molomo Ladysmith Black Mambazo le seopedi sa mmino wa sedumedi Neville D ge maina a bona a šišintšwe ka Difokeng tša Grammy tša 2016. Badiragatši ba ke tlhohleletšo ebile ba iša pele leina la Afrika Borwa.8. Bao ba thwetšwego mošomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.8.1. Lekgotla la Meetse la Lepelle Northern Water:a) Mohlomphegi Thovhele Tshivhase (Modulasetulo);b) Morena Matsebe Ivor Phasha (Motlatšamodulasetulo);c) Mohumagadi Thandeka Thembekile Celiwe Hlongwa (leloko);d) Morena Boxing Phillemon Sebola (leloko);e) Morena Ntale Herold Matsepe (leloko);f) Mohumagadi Mankone Mabataung Ntsaba (leloko);g) Mohumagadi L Malamba (leloko);h) Mohumagadi Josephine Mampheri Letsoalo (leloko); lei) Mohumagadi Makgetsi Annabelle Mphahlele (leloko).8.2. Moatbokheiti JB Skosana o thwetšwe bjalo ka Motlatšamolaodipharephare (DDG): Ditirelo tša Kgorotsheko ka Kgorong ya Toka le Tlhabollo ya Molaotheo (DoJ&CD).8.3. Mohumagadi GB La Foy o thwetšwe bjalo ka DDG: Tlhabollo ya Molaotheo ka go DoJ&CD.Dipotšišo:Mohumagadi Phumla Williams (Seboleledi sa Kabinete sa Motšwaoswere)Mogala: 083 501 0139 "
Pego ya Kopano ya Kabinete ya la 2 Hlakola 2016,3 Mar 2016,https://www.gov.za/speeches/statement-cabinet-meeting-2-march-2016-3-mar-2016-0000,https://www.gov.za/nso/speeches/statement-cabinet-meeting-2-march-2016-3-mar-2016-0000,"1. Phethagatšo ya mananeo a bohlokwa a mmušo 1.1. Kabinete e amogetše Polelo ya Kabo ya Ditekanyetšo tša 2016 ka Tona ya Ditšhelete Pravin Gordhan ka la 24 Dibokwane 2016. Ditekanyetšo tše di laeditšwe go ganelela ga rena, boikgafo le go kgona ga rena ga go rarolla mathata ka pela ge re dutše re loga maano mo lebakeng le le sa kgahlišego la ekonomi go tloga mo nakong ye e sa tšwago go feta.  Ditekanyetšo tše di arabela seo naga e se hlokago ebile di hlama boitshepo ka ekonoming ka go bea naga gore e lebe kgolong ya ekonomi ya seriti, ya go ya go ile le ye e kgonagalago ya go akaretša bohle. Kabinete e tšwela pele go amogela magato ao a tšerwego a go fokotša tshenyegelo ebile e ikgafa go šoma mmogo le mafapha ka moka ka nepo ya go tsenya letsogo ka go lesolo la bosetšhaba ka go tsenya tirišong maikemišetšo ao a beilwego ke ditekanyetšo. 1.2. Kabinete e amogela go tsebagatšwa semmušo ga Seboka sa Mopresidente sa Bagaši ba ditaba (PPC) ka Mopresidente Jacob Zuma. PPC e tla bopša ke barulaganyi ba ditaba tša sepolotiki, bagaši ba ditaba tša sepolotiki bao ba lego fao ditaba di lego gona, bagaši ba ditaba tša sepolotiki le bagaši ba ditaba tša ekonomi bao ba dumeletšwego go gaša ditaba tša Kantoro ya Mopresidente dinakong ka moka le go ya go ile.  Maikemišetšo a PPC ke go aba phihlelelo ya tshedimošo ka ba kgašo ka fao go kaonafetšego. Gape e tla kaonafatša phihlelelo ya ba kgašo go Mopresidente le go Kantoro ya Mopresidente, ka nepo ya go netefatša gore bagaši ba ditaba le bona ba hwetša tshedimošo ya peleng le ditshepedišo go maatlafatša kwešišo ya bona le go bega ditaba ga bona. Maloko a Seboka sa bagaši ba ditaba le bona ba tla hwetša tshedimošo go tšwa go Motlatšamopresidente le go tšwa go Tona efe goba efe yeo Mopresidente a mo kgopelago go bolela ka ga mananeo a bohlokwa setšhabeng. 1.3. Kabinete e laeditše tebogo go seabe seo Afrika Borwa e se dirilego go tliša khutšo ka Burundi, go sepelelana le boikgafo bja rena go melaotshepetšo ya dinaga tša ka ntle go netefatša gore re ba le khonthinente ya khutšo le yeo e sa tekatekego.  E tšwetše pele go amogela dipoelo tša Poledišano ye e akaretšago bohle ka ga mathata a Burundi ye e swerwego nakong ya ge baromiwa ba maemo a godimo ba Dihlogo tša Dinaga le tša Mebušo ba Mokgatlo wa Seboka sa Afrika (AU) ba etetše Bujumbura ka Burundi, bao ba bego ba etilwe pele ke Mopresidente Zuma.  1.4. Kabinete e amogela go thwalwa ga Mopresidente Zuma ke Mongwaledipharephare wa Mokgatlo wa Dinagakopano (UN) Ban Ki-moon, go ba modulasetulo mmogo le Mopresidente François Hollande wa Repabliki ya France ka go Khomišene ya Maemo a Godimo ka ga Maphelo, Mešong le Kgolo ya Ekonomi. Se ga se la mathomo fao Mopresidente Zuma a ile a thwalwa ke mokgatlo wa lefase go dira mošomo maemong a lefaseng ka bophara. Go thwalwa fa ga Mopresidente ke temogo ya boetapele bjo bokaone kudu bjo bo laeditšwego ke Mopresidente maemong a Boditšhabatšhaba. Khomišene ye e tla hlohleletša go hlangwa ga dibaka tše diswa tša mešomo ka lefapheng la maphelo go ralala dinaga ka moka, kudukudu ka dinageng tše di sego tša hlabologa. Se gape se maatlafatša go tsenywa tirišong ga Lenaneo la 2030 la Tlhabollo ya Go ya go ile, leo le tlago dira ka fao go kgonagalago go rarolla ditlhohlo tše tharo e lego tlhokego ya mešomo, bohloki le tlhokego ya tekatekano. 1.5. Kabinete e amogelwa go tsebagatšwa semmušo ga Dinyakišišo tša Bosetšhaba ka ga Setšhaba tša 2016 ka Mamelodi, Pretoria ka Tona ka Kantorong ya Moresidente Jeff Radebe le Radipalopalopharephare Pali Lehohla. Dinyakišišo tša ngwaga wo di dirwa ka fase ga morero wa: “Afrika Borwa ye ke e tsebago, legae leo ke le kwešišago” gomme di nepišitše malapa a go feta a 1,5 milione – e lego tša godimodimo go fihla mo lebakeng le ge di bapetšwa le tšeo di swerwego mo mengwageng ye mehlano ye e fetilego tše di dirilego dinyakišišo go malapa a 300 000 fela. Dinyakišišo tše di tla dirwa ka Moranang gomme dipoelo di tla hwetšagala mafelelong a Phupu 2016. 1.6. Kabinete e tshwenywa ke pego ye e hlagišitšwego ke Mokgatlo wa Lefase wa Maphelo (WHO) le Mokgatlo wa Tirišano le Tlhabollo ya Ekonomi ka ga Dinyakišišo tša Mebaraka ya Maphelo tšeo di bego di etilwe pele ke Moahlodi Sandile Ngcobo. Dipego di laetša gore Afrika Borwa e aba ditirelo tša kalafo tša go tura kudu ge e bapetšwa le dinaga tše dingwe. Kabinete e tla emela sephetho sa dinyakišišo tše pele ga ge e ka fa pego ka ga taba ye. 2. Diphetho tše bohlokwa tša Kabinete 2.1. Kabinete e dumeletše go phatlalatšwa ga Leano leo le Thadilwego la go Rarolla Tšhilafatšo ya Moya ka Ditšhabeng tše di Tletšego ka Batho tše di Hwetšago Moputso wa Fase ka Afrika Borwa gore setšhaba se fe ditshwaotshwao ka ga sona. Leano le le nyaka go fa mokgwa wo o nepišitšego wa maikemišetšo wa go rarolla maemo a godimo a tšhilafatšo ya moya ka ditšhabeng tše dingwe tšeo di tletšego ka batho tše di hwetšago moputso wa fase.  Le fa mokgwa wo o kopantšwego wa go tsenya tirišong masolo a go fokotša go beša dikgong ka malapeng. Tsenogare ye ke go netefatša gore mafapha a a obamela Melawana ya Bosetšhaba ya Boleng bja Moya Tikologong. Leano le le nepišitšwego le tla thekga leano la bjale la bosetšhaba go rarolla tšhilafatšo ya moya ka mo nageng.  2.2. Kabinete e dumeletše go swara mmogo ga Khonferentshe ya bo 21 ya Boditšhabatšhaba ka ga AIDS (AIDS 2016) magareng ga mmušo le Mokgatlo wa Boditšhabatšhaba wa AIDS ka International Convention Centre (ICC) ka Durban go tloga ka la 18 go fihla ka la 22 Mosegamanye 2016. Go swarwa ga khonferentshe ye go tla tšwetša pele phetolo ya naga ye mabapi le HIV le bolwetši bja mafahla mola ka go le lengwe go lebeletšwe kudu ye nngwe ya ditlhohlo tše bohlokwa kudu ka Afrika Borwa, ka seleteng le lefaseng.  Khonferentshe ye e tla fa sefala seo go sona banyakišiši go ralala lefase ka bophara ba tlago abelana ditšwelopele tša mahlale tša moragorago ka mo lefapheng le, go ithuta ka ga maitemogelo a bona le go hlama maano a go tšwetša pele mekgwa ka moka ya masolo a rena ka moka a go alafa le go thibela HIV. 3. Molaokakanywa 3.1. Kabinete e dumeletše go romelwa ga Molaokakanywaphetošwa wa Bosetšhaba wa Dinamelwa tša Nageng wa 2015 ka Palamenteng, wo o fetošago Molao wa Bosetšhaba wa Dinamelwa tša Nageng, wa 2009 (Molao wa 5 wa 2009). Diphetošo go Molao wa Bosetšhaba wa Dinamelwa tša Nageng wa 2009 di tla tšwetša pele tshepedišo ya go fetoša le go beakanya leswa lenaneo la bosetšhaba la dinamelwa tša nageng. Se se tla tsenya letsogo go tirelo ya dinamelwa tša setšhaba ye e bolokegilego, ya go fihlelelega, ya go šoma gabotse le ya go hloka mathata. Molaokakanywa wo o hlagiša ditlhabollo tše diswa ka lefapheng la dinamelwa tša setšhaba. Molaokakanywa wo o fa tlhahlo ka go, gareng ga tše dingwe, dinamelwa tše e sego difatanaga; ditirelo tša dinamelwa tša go šomiša dikhomphutha le go fa dinamelwa tša setšhaba leina le tirelo yeo di e sepedišago. O fa gape tlhathollo ya taolo ka ga maatla ao a filwego le ka ga melawana ya mabapi le go aba dilaesentshe tša go sepetša dinamelwa tša setšhaba. Molaokakanywa wo o kgontšha gape go tsenywa tirišong ga Mananeo ao a Kopantšwego a Dinamelwa tša Setšhaba ebile o bopa karolo ya Leano la Mananeokgoparara a Bosetšhaba le Protšeke ya 7 ye e Kopantšwego ya Togamaano, ye e nepišitšego go šomiša tlhabollo ye e kgokagantšwego ya mananeo a dinamelwa ao a kopantšwego a metsesetoropong go hloma ditoropokgolo bjalo ka metheo ya kgolo.  4. Ditiragalo tše di tlago 4.1. Mopresidente Zuma o tla tšea Leeto la semmušo la go leba Repabliking ya Bofeterale ya Nigeria go tloga ka la 8 go fihla ka la 9 Hlakola 2016. Ketelo ye ya Semmušo e tla maatlafatša dikamano tše di lego gona tša Dinaga tše ka bobedi le go tšwetša pele kgwebišano ya ka gare ga selete.  4.2. Kgwedi ya Ditokelo tša Botho ka Hlakola 2016 e tla ketekwa ka fase ga morero wa: “Afrika Borwa e kopane kgahlanong le semorafe.” Kgoro ya Bokgabo le Setšo e hlomile Lenaneo la kgwedi ka moka leo le akaretšago molokoloko wa dingangišano ka ga go šoma mmogo go aga setšhaba se se hlokago semorafe, sa go se kgethologanye go ya ka bong, se se lekalekanago le sa temokrasi.   Kabinete e laletša MaAfrika Borwa go fa ditshwaotshwao ka ga Leanotiro la Bosetšhaba la go lwantšha Semorafe, Kgethologanyo ya Semorafe, Lehloyo la Batšwantle le Go hloka Kgotlelelano mo go amegago (2016-2021) pele la 30 Phupu 2016 le dikela. Leano le le fa motheo wa molawana wa setšhaba wa kgahlanong le kgethologanyo ya semorafe wo o tlago thuša go phethagatša ditlamego tša rena tša boditšhabatšhaba tša ditokelo tša botho. 4.3. Dingangišano ka ga Twantšho ya Diokobatši magareng ga Russia le Afrika ka ICC ka Durban go tloga ka la 8 go fihla ka la 9 Hlakola 2016 di fa sefala sa go maatlafatša Leanolegolo la Bosetšhaba ka ga Diokobatši (2013-2017). Ntwa kgahlanong le diokobatši tše di sego molaong e sepelelana le Leanotlhabollo la Bosetšhaba (NDP) gomme ngangišano e ka fase ga tshepedišo ya AU go šala morago ditlamego go latela Dikwano tša maleba tša UN le tša Dinaga tše di fapafapanego tša mabapi le Bosenyi bjo bo Rulagantšwego, tša Leanotiro la AU ka ga Taolo ya Diokobatši (2013-2017) le tša BRICS (Brazil, Russia, India, China le Afrika Borwa) resolutions. Khonferentshe ye ke kopano ya ka moragonyana go latela Dingangišano ka ga Twantšho ya Diokobatši magareng ga Russia le Afrika, yeo e ikemišeditšego go hlagiša maemo ao a kopantšwego a ka fao baetapele ba lefase ba nyakago go lwantšha bothata bja diokobatši. Se se tla hlagišwa ka Kopanongkakaretšo ye e Kgethegilego ya UN ka Moranang 2016. 4.4. Mmušo – ka tirišano le Bongwaledi bja Dinaga tša Commonwealth, Yunibesithi ya Afrika Borwa (UNISA) le Setheo sa Tlhabollo ya Bafsa sa Bosetšhaba – o tla ba monggae wa Khonferentshe ya bobedi ya Dinaga tša Commonwealth ka ga Mošomo wa Bafsa ka khamphaseng ya UNISA ka Pretoria go tloga ka la 8 go fihla ka la 10 Hlakola 2016. Khonferentshe ye e swarwa ka fase ga morero wa: “Re rerišana le Bafsa Go Aga Setšhaba: Mošomo wa Bafsa bao ba Šomago” gomme e tla sekaseka leswa mošomo wo o kgathago ke bafsa go hlabolleng dinaga tša bona. 5. Maemo a Kabinete ka go merero ye e lego ditabeng seemong sa bjale 5.1. Kabinete e bušeletša molaetša wo o filwego ke Mopresidente Zuma ka ga tlhokego ya go hlompha dihlongwa le ditshepedišo tše di hlomilwego go latela Molaotheo wa Repabliki ya Afrika Borwa wa 1996 le molao. Mopresidente Zuma o šomana le taba ya Mokhomišenare wa Tirelo ya Metšhelo ya Afrika Borwa le Tona ya Ditšhelete ka go diriša ditshepedišo tše di nepagetšego a šomiša ditaelo tše di nepagetšego tša molao.  Mopresidente o hloma magato go rarolla mathata a ka boikarabelo le ka khutšo gore bohle ba holege. Kabinete e ipiletša go batho ka moka bao ba nago le kgahlego mo tabeng ye go goba maswafo gomme ba emele thoko, gomme ba dumelele taba ye e rarollwe ka go šomiša ditshepedišo tše di nepagetšego. 5.2. Kabinete e ipiletša go MaAfrika Borwa ka moka go ingwadišetša Dikgetho tša Mebušoselegae tša 2016 ka la 5 le la 6 Hlakola 2016. Go fapana le dikgetho tša bosetšhaba, dikgetho tša mebušoselegae di nyaka gore o ingwadiše go wate ye o dulago go yona. Go bohlokwa go ba le Pukwana ya Boitsebišo (ID) – bobedi Pukwana ya Boitsebišo e talamorogo ya dipakhoute le Karata ya Boitsebišo di tla amogelwa – le go lekola ge eba o ingwadišitše, nomoro ya wate le lefelo leo seteše sa go boutela se lego gona. Dikantoro tša Kgoro ya Merero ya Selegae ka moka di tla bulwa go tloga ka iri ya seswai mesong go fihla ka iri ya bohlano mathapama ka la 5 le la 6 Hlakola 2016, gomme se se sepelelana le diiri tša mošomo tša Khomišene ya Dikgetho ya go Ikema (IEC) mo matšatšing a mabedi. Kabinete e ipiletša go bakgethi ba bafsa le bao e lego la mathomo ba tlo bouta go ingwadišetša go bouta. Ka go bouta o tšere kgato ya go dira gore lentšu la gago le theeletšwe ge go tšewa diphetho tše di go amago le setšhaba sa geno. Mmušo wa selegae o ka diatleng tša gago! 5.3. Kabinete e kgalema ditšhupetšo tša baithuti tša dikgaruru, tšeo di šitišitšego dithuto ka diyunibesithing tše dingwe gomme tša feletša ka go senywa ga dithoto. Ditšhupetšo tše di hlokiša baithuti bao ba nago le maswanedi a go ithuta sebaka sa go tšwetša pele dithuto tša bona gomme di šitiša tokelo ya bona go thuto ya godingwana. Mmušo o butše ditshepedišo tša dipoledišano le bakgathatema ka moka ba thuto ya godingwana gore go boledišanwe le gore go ngangišanwe. Se se feleditše ka go bušetša seemo sekeng le go tšwetša pele ditherišano le setšhaba ka diyunibesithing tša rena tšeo di nyakago go hwetša ditharollo tša ditlhohlo tša lebaka la magareng go fihla go tša lebaka le letelele tšeo di amanago le phetošo ya lefapha le ka ge go hlalošitšwe ka go ditharollo tša Samiti ya Phetošo ya Thuto ya Godimo ya 2015.  Kabinete e thekga maitapišo ao a dirwago ke ditheo tša tirišo ya molao go netefatša gore seemo sa go ithuta se bušetšwa sekeng, le gore thoto le ditokelo tša batho di a šireletšwa. Molao o bohlokwa gomme o swanetše go obamelwa ka dinako ka moka. Pušetšosekeng ya seemo le go hloka dikgaruru di swanetše go boela ka diyunibesithing tša rena gore mananeo a thuto a tšwele pele mola ka go le lengwe ditlhohlo tša lebaka la magareng go fihla go tša lebaka le letelele di a rorollwa.      Kabinete e retile baithuti bao ba tšwetšego pele go kopana kgahlanong le semorafe le tswantšho ya go tshwenya bathobašweu, e lego mohlala wo o laetšago gore ka moka re ka šoma mmogo go aga go kgatelopele le go diphihlelelo tše di re dirilego ka lefapheng la thuto ya godimo ge re be re lokišetša ngwaga wo wa dithuto. Re swanetše go šireletša kgatelopele yeo gomme re dumelele toka go bušetšwa sekeng le go tšwetšwa pele ka diyunibesithing tša rena ka moka. Kabinete e ipiletša gape go bakgathatema ka moka go šoma mmogo gore diyunibesithi tša rena di be baetapele ba ditherišano tše di akaretšago mang le mang le phetošo.  5.4. Kabinete e lemoga go kopanywa fao go šišintšwego ga dikhamphani tša go tšweletšwa mapotlelo tšeo di direlwago Khamphani ya Coca Cola ka Afrika Borwa. Kabinete e lemoga gore taba ye e tla theeletšwa pele ga Kgorotsheko ya Diphadišano. Kabinete e tšweletša tlhobaboroko ya yona ka ga tahlegelo ya mešomo ye e šišintšwego le go fokotšwa ga mešomo ka dikgwebišanong tša go kopanywa ga dikhamphani. Ka lebaka la maemo a godimo a tlhokego ya mešomo, Kabinete e ipiletša go dikhamphani go netefatša gore mešomo ga e lahlege le gore maemo a magareng a mešomo a tšwetšwa pele. 5.5. Kbinete e lebogiša Motseta wa Afrika Borwa go Mokgatlo wa Lefase wa Kgwebišano (WTO), Morena Xavier Carim, yo a kgethilwego go ba modulasetulo wa Sehlongwa sa Tharollo ya Dithulano sa Lekgotlakakaretšo la WTO. Lekgotlakakaretšo ke setheo sa godimodimo sa go tšea diphetho sa WTO gareng ga Khonferentshe ya Ditona. Go thwalwa ga Motseta Carim ka go le lengwe ke temogo ya tema ye bohlokwa yeo Afrika Borwa e e kgathago ka go WTO ebile gape ka go le lengwe ke taetšo go bokgoni bja Motseta Carim. 5.6. Kabinete e lemogile go tsebagatša ga Barclays PLC ka ga maikemišetšo a yona a go fokotša 62.3 persente ya dišere tša yon aka go Barclays Africa Group Limited (BAGL) mo mengwageng ye e tlago ye mebedi go ya go ye meraro. Barclays PLC, kudukudu mohlankedimogolophethiši, o boledišane le bobedi Kgoro ya Ditšhelete ya Bosetšhaba le Panka ya Resefe ya Afrika Borwa ka dipoledišanong tša phatlalatša, gomme re amogela boikgafo bja khamphani ye go phethagatša leano la yona le leswa ka tsela yeo e tlago fokotša seabe go diekonomi tšeo BAGL e šomago ka go tšona. Panka ya Resefe ya Afrika Borwa e tla šomišana le Barclays PLC le BAGL go netefatša gore dikotsi tše di ka kgonagalago ka lebaka la kgwebišano ye di fokotšwe le gore magato a maleba a tla tšewa go laola dikelo tša matlotlo tše di bakilwego ke kgwebišano ye.  5.7. Kabinete e reta batho ka moka bao ba fihlilego go makgaolakgang le bathopasefoka ba Difoka tša Barutiši tša Bosetšhaba tše di swerwego ka la 27 Dibokwane 2016. Barutišo ba ba ikgafilego ba iša naga ya rena pele ka go netefatša gore diphapošithuto tša bona di tšweletša baithuti bao ba hlohleleditšwego bao ba tlago tsenya letsogo ka tlhabollong ya Afrika Borwa. 5.8. Kabinete e lebogiša Market Theatre ka Johannesburg ge e keteka mengwaga ye 40 go tloga mola e bago gona. Ka nakong ya kgethologanyo theetha ye e bile leswao la Ntwa kgahlanong le kgethologanyo ka go anega kanegelo ya nnete ya Afrika Borwa. 5.9. Kabinete e lebogiša morutiši wa mmino, Morena Chad Hendricks, go tšwa Retreat ka Cape Flats ge a thopile Phadišano ya Baopediši ya maemo a godimo ya Len van Zyl ka Cape Town. Sefoka sa gagwe se akaretša tšhelete ya dithuto tša dikgwedi tše tharo ka United States fao Morena Hendricks a tlago ithuta ka Philadelphia Orchestra gomme o tla hlahlwa ke Moprofesara wa go hlomphega Victor Yampolsky ka Chicago. 5.10. Kabinete e lebogiša motšweletši wa difilimi, Morena Anant Singh, ge a abetšwe sefoka sa maemo a boraro ka ga filimi ya gagwe ya Shepherds and Butchers ka Difokeng tša Panorama Audience Award tša Filimi ye e sa Anegego Dinnete tša Bophelo ka Moletlong wa Difilimi wa Boditšhabatšhaba wo o bego o swerwe ka Berlin. Ye ke phihlelelo ye kgolo ka ge filimi ye e phadišane le difilimi tše dingwe tše 51 go tšwa ka dinageng tše 33. 6. Bao ba thwetšwego mešomong Batho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa. 6.1. Katološo ya konteraka ya Morena Lionel October bjalo ka Molaodipharephare (DG) ka Kgorong ya Kgwebišano le Diintasteri, mo lebakeng la mengwaga ye mehlano.  6.2. Go thwalwa ga Ngaka Mantlhake J Maboya bjalo ka Motlatšamolaodipharephare (DDG): Melaotshepetšo le Tlhokomedišišo ya Mananeothuto ka Kgorong ya Thuto ya Motheo. 6.3. Go thwalwa ga Mohumagadi Shamilla Chettiar bjalo ka Motlatšamolaodipharephare: Ditirelo tša Melaotshepetšo le Tsebo ka Kgorong ya Boeti. 6.4. Go thwalwa ga Morena Mbulelo Tshangana bjalo ka DG ka Kgorong ya Madulo a Batho. 6.5. Go thwalwa leswa ga Morena Kutoane Obed Kutoane bjalo ka Mohlankedimogolophethiši wa Export Credit Insurance Corporation of South Africa SOC Limited. 6.6. Go thwalwa ga Morena Vuyo Mafata bjalo ka Mokhomišenare wa Ditefelo: Sekhwama sa Ditefelo ka Kgorong ya Bašomi. 6.7. Bao ba thwetšwego go Phanele ya Taolo ya Dišere Dikhamphaning mo mengwageng ye mehlano:a) Mohumagadi Neo Phakama Dongwana (Modulasetulo);b) Moprofesara Stephanie Marie Luiz (Motlatšamodulasetulo);c) Moprofesara Shirley Zinn (leloko la phanele);d) Moatbokheiti Rory Voller (leloko le le rometšwego);e) Mohumagadi Wendy Ndlovu (leloko le le rometšwego);f) Mohumagadi Annalie de Bruyn (leloko le le rometšwego); leg) Morena Nano Abram Matlala (leloko la phanele). 6.8. Bao ba thwetšwego go Lekgotla la Koporase ya Enetši ya Nyutleleara ya Afrika Borwa mo lebakeng la mengwaga ye meraro:a) Morena Nqaba Ngcobo;b) Ngaka Namane Magau;c) Ngaka Xolani Mkhwanazi;d) Ngaka Alex Smanga Tsela;e) Mohumagadi Rosemary Mosia;f) Ngaka Kelvin Kemm (Modulasetulo);g) Morena Zibusise Comfort Ngidi;h) Mohumagadi Pamela Bosman; lei) Morwa wa kgoši Kennedy Tshivhase. Dipotšišo:Mohumagadi Phumla Williams (Seboleledi sa Kabinete sa Motšwaoswere)Mogala: 083 501 0139 "
Pego ya Kopano ya Kabinete ya la 16 Hlakola 2016 ,17 Mar 2016,https://www.gov.za/speeches/statement-cabinet-meeting-16-march-2016-17-mar-2016-0000,https://www.gov.za/nso/speeches/statement-cabinet-meeting-16-march-2016-17-mar-2016-0000,"1. Diphetho tše bohlokwa tša Kabinete1.1. Kabinete e lekodišišitše Dipego tša Kgatelopele ya Dipoelo tša Kotara ya Boraro tša lebaka la nako ya go thoma ka Diphalane go fihla ka Manthole 2015. Dipego tše di laetša kgatelopele ye kgolo ka phethagatšong ya mananeo a mmušo ao a nago le seabe sa thwii go kaonafatšeng maphelo a maAfrika Borwa.Dipego tša Kgetelopele ya Dipoelo di fa bohlatse bja gore mmušo o bile le kgatelopele go fihlelela dinepo tšeo di beilwego ka go Tlhako ya Leanophethagatšo la Lebaka la Magareng (MTSF) ya 2014-2019. Gape di re iša kgauswi le go fihlelela Nepo ya 2030, ka ge go beilwe ka go Leanotlhabollo la Bosetšhaba (NDP), leo le ikemišeditšego go lwantšha bohloki, tlhokego ya mešomo le tlhokego ya tekatekano.Kabinete e lemogile kgatelopele ye e kwagalago ye e dirilwego go fihlelela dinepo le ditšweletšo tše bohlokwa. Kabinete e lemogile gore le ge kgatelopele ye kgolo e dirilwe mabapi le bontši bja dilaetši, go sa na le mafapha ao a hlokago tsenogare ka mmušo ye e kgokagantšwego.2. Phethagatšo ya mananeo a bohlokwa a mmušo2.1. Kabinete e lebogile maAfrika Borwa ka moka  ao a arabetšego boipiletšo bjo bo dirilwego ke Khomišene ye e Ikemego ya Dikgetho (IEC) bja gore batho ba ingwadiše, ba lekole maemo a bona go bona ge eba ba ingwadišitše le go mpshafatša dintlha tša bona lenaneong la bakgethi mafelelong a beke a la 5 le la 6 Hlakola 2016. Batho bao ba ka bago dimilione tše tharo ba ile ba etela mafelo a go boutela nageng ka bophara gomme ba 544 552 e bile bao ba bego ba ingwadiša la mathomo (78.6%) gomme ba na le mengwaga ya ka fase ga ye 30, e lego seo se laetšago gore maAfrika Borwa a nyaka go kgatha tema ka go ageng ga temokrasi ya rena.Kabinete e ipiletša go maAfrika Borwa go phethagatša tokelo ya bona ya molaotheo ka go ingwadiša ebile e ipiletša go bao ba ingwadišitšego mo nakong ye e fetilego go tiišetša dintlha tša bona tša go bouta ka ge mabaka a mmalwa a dirile gore go be le diphetogo ka lenaneong la bakgethi.2.2. Mafelelo a beke a mafelelo a go ingwadiša a tla ba ka la 9 le la 10 Moranang 2016 ge diteše tša go kgethela ka moka di tla be di bulwa gape go thoma ka 8:00 go fihla ka 17:00. Se e tla ba sebaka sa mafelelo go bakgethi go ingwadiša le go mpshafatša dintlha tša bona tša go ingwadiša ditešeng tša bona tša go kgethela. Le ge go le bjale, go ingwadiša go tšwela pele ka dikantorong tša kgauswi tša IEC ka dinako tša mošomo go tloga ka Mošupologo go fihla ka Labohlano, go fihla ge Lenaneo la bakgethi la Dikgetho tša Mebasepala tša 2016 le tswalelwa ka letšatši leo letšatšikgwedi la dikgetho di begwago ka lona.Kabinete e kgalema dikgaruru tšeo di hlagago ka mafelong a mangwe tšeo di ilego tša šitiša boingwadišo mafelelong a beke a go ingwadiša ga setšhaba gomme e bušeletša gore ga go motho yo mongwe yo a ka thibelago moAfrika Borwa ofe goba ofe go phethagatša tokelo ya gagwe ya temokrasi ya go ingwadišetša go bouta. Kabinete e tšwela pele go ipiletša go bao ka moka ba rwelego maikarabelo go tlogela ditiro tšeo tša bosenyi le gore bao ba amegago ba bege ditiro tše go ditheo tša phethagatšo ya molao. Kabinete e ipiletša go ditheo ka moka tša phethagatšo ya molao go tšea magato a boima kgahlanong le bao ba tshelago molao.2.3. Mopresidente Jacob Zuma o tla etela Port Elizabeth ka la 8 Moranang 2016 go hlahloba kgatelopele ye e dirilwego go hloma mananeokgoparara a dikepe tša ka meetseng bjalo ka karolo ya lesolo la ka mo nageng la Ekonomi ya Lewatle. Lesolo la Ekonomi ya Lewatle ke le lengwe la makala a mararo a Operation Phakisa gomme le batametša naga go phethagatša bokgoni bja mawatle a Afrika Borwa, e lego seo se nago le bokgoni bja go ba le seabe sa go fihla go R177 pilione go palomoka ya letseno la ditšweletšwa ka moka tša ka nageng le go hloma mešomo ye e fetago milione o tee.2.4. Kabinete e amogela go phethwa ka katlego ga Ketelo ya Mopresidente Zuma go la Repabliki ya Bofeterale ya Nigeria go thoma ka la seswai go fihla ka la senyane2016, gomme yona e maatlafaditše dikamano tša bjalo tša dinaga tše ka bobedi, tša ekonomi le tša leago. Ye nngwe ya dilo tše bohlokwa tša ketelo ye e bile go hlatlošwa ga Khomišene ya Dinaga tše ka bobedi go ya maemong a Hlogo ya Naga, yeo e beago pele tlhabollo ya ekonomi magareng ga Dinaga tše ka bobedi.Kabinete e amogela go bulelwa dikhamphani tša Afrika Borwa ekonomi ya Nigeria ka mafapheng a mehutahuta a go swana le boentšeneere, mananeokgoparara a kgokagano, boagi, lenaneo la tshepedišo ya difofane, kgašo, kamogelo ya baeng, dipanka, boithabišo, dintlo, bogwebi, le ditirelo tša go utolla oli le gase. Kabinete e emetše koketšego ya dipeeletšo tša dikhamphani tša go tšwa ka Nigeria ka mo Afrika Borwa yeo e tlago tšwetša pele kgwebišano magareng ga dinaga tše ka bobedi.Dipoelo go tšwa mo ditherišanong tše magareng ga diekonomi tše pedi tše kgolo kudu ka khonthinenteng di tla kopanya diekonomi tša ka dileteng, go realo e le go oketša mmaraka wo o tlwaelegilego le go hlatloša masolo ao a lego gona a kgolo ya ekonomi le go thwala batho mešomong ka Afrika. Se se laetša gore Afrika Borwa e tšwela pele go ba lefelo la dipeeletšo le ge ekonomi ya lefase ka bophara e le mathateng, gomme se se tla feletša ka dibaka tša mešomo le tlhabollo ya bokgoni go maAfrika Borwa.2.5. Kabinete e lemogile gore Afrika Borwa e tlo kgatha tema ka Kopanong ya bo 60 ya Khomišene ka ga Maemo a Basadi (CSW60) ya Mokgatlo wa Dinagakopano yeo e tlogo swarwa ka New York, USA go thoma ka la 14 go fihla ka la 24 Hlakola 2016 ka fase ga morero wa: “Maatlafatšo ya Basadi le kamano ya yona le tlhabollo ya go ya go ile”. Kopano ye e swarwa ka ngwaga wo bohlokwa go Afrika Borwa ka ge e hloma metheo ye meraro ye bohlokwa, e lego Segopotšo sa bo 20 sa go hlangwa ga Molaotheo wa Repabliki ya Afrikia Borwa ka 1996, Segopotšo sa bo 40 sa Dikgaruru tša Bafsa ba ka Soweto le Segopotšo sa bo 60 sa mogwanto wa basadi ka 1956.Afrika Borwa e hlagišitše pego go UN CSW60 gomme se se re fa sebaka sa go lebeledišiša kgatelopele yeo re bilego le yona mola go bago le temokrasi. Go bohlokwa go lemoga gore go tloga mola go bago le temokrasi, Afrika Borwa gareng ga tše dingwe, e kgathile tema ka Khonferentsheng ya Lefase ya bone ka ga Basadi ka 1995, gomme ya saena Kwano ya Beijing le Sefala sa Tiro wona ngwagong woo.Go latela sephetho sa E/RES/2013/18 sa Lekgotla la mabapi le Ekonomi le Leago la UN, Afrika Borwa e ikgafile go tšwela pele go tsenya tirišong Kwano ya Beijing le Sefala sa Tiro, e lego motheo wa maatlafatšo le tšwetšopele ya basadi.3. Melaokakanywa3.1. Kabinete e dumeletše go tlišwa ga Molaokakanywaphetošwa wa Makala a Mebasepala wa Mebušo ya Selegae wa 2016 ka Palamenteng. Diphetošo di a dirwa go Molao wa Makala a Mebasepala wa Mebušo ya Selegae wa 1998 (Molao wa 117 wa 1998), wo o bego phethagaditšwego pele ga dikgetho tša temokrasi tša mathomo tša mebušoselegae tšeo di swerwego ka la 5 Manthole 2000.Diphetošo di tla kaonafatša taolo ya mebušoselegae gomme gareng ga diphetošo tše dingwe, di nyaka go:a) fetoša dinyakwa tša mebasepala ya Legoro la A;b) tloša ditšhupetšo ka moka go mafelo a taolo a dilete;c) hlatholla letšatšikgwedi la go thoma mošomo ga mokhanselara;d) laela gore Mopresidente o swanetše go bea le go bolela letšatšikgwedi leo dikgetho tša mebasepala di tlago swarwa ka lona;e) dumelela katološo ka go tsebišo ya dipoelo tša dikgetho;f) kgopela molaodi wa masepala go tsebiša IEC ka ga dikgoba tša mešomo tše di bulegilego ka diwateng;g) laela gore Molekgotlaphethiši a bitše le go bea letšatšikgwedi la dikgetho tša tlaleletšo;h) fa dinyakwa tša go bopa khoramo ya kopano ya lekgotla;i) fa mabaka a go boutela mokhanselara nakong ya kopano ya lekgotla;j) oketša phapano ya palo ya bakgethi ka wateng ye nngwe le ye nngwe ka kopanong ya lekgotla; lek) oketša phapano ya palo ya bakgethi ka wateng ye nngwe le ye nngwe  nakong ya karoganyo ya mellwane ya mebasepala go hlatholla kabo ya ditulo tša tlaleletšo ka mebasepaleng ya selegae.4. Ditiragalo tše di tlago4.1. Mopresidente Zuma – bjalo ka modulasetulommogo le Mopresidente wa France François Hollande ba Khomišene ya Maemo a Godimo ka ga Go thwala Bašomi ba Maphelo Mešomong le Kgolo ya Ekonomi – ba tla tsenela go tsebagatšwa semmušo ga yona ka Lyon, ka France ka Laboraro la, 23 Hlakola 2016. Khomišene e lebeletše kudu tlhokego ya bašomi ba maphelo ba sephrofešenale ka dinageng tša letseno la magareng le la fase. Lesolo la UN go emetšwe gore le tla oketša tšhireletšo ya maphelo lefaseng ka bophara le go tšwetša pele kgolo ya ekonomi ye e akaretšago mang le mang, yeo e tsenyago letsogo go phethagatšo ya Leano la Tlhabollo ya go ya Go ile la 2030.4.2. Mopresidente Zuma o tla Etela Nageng ya Bogoši ya Saudi Arabia go thoma ka la 27 go fihla ka la 28 Hlakola 2016, gomme se se tla maatlafatša dikamano tšeo di lego gona magareng ga dinaga tše ka bobedi.4.3. Mopresidente o tla tsenela Samiti ya bo 4 ya Tšhireletšego ya Nyutleliara ka Washington, ka USA go thoma ka la 31 Hlakola go fihla ka la 1 Moranang 2016. Samiti e tla ahlaahla tšhošetšo ye e tšwelelago ya botšhošetšo bja mabapi le nyutleliara le go ahlaahla dikgato tšeo di ka tšewago ke setšhaba sa boditšhabatšhaba go fokotša tšhomišo ya yuraniamo ye e maatlafaditšwego kudu, go šireletša didirišwa tše di lego kotsing, go lwantšha go utswa ga nyutleliara le go nyefiša, go tseba le go šitiša maitekelo a botšhošetši bja mabapi le nyutleliara.4.4. Mopresidente Zuma o tla eta pele meletlo ya Letšatši la Ditokelo tša Botho ka Lepatlelong la Moses Mabhida ka KwaZulu-Natal ka Mošupologo wa la 21 Hlakola 2016 ka fase ga morero wa: “Afrika Borwa e kopane kgahlanong le semorafe.” Ka ge go tsebišitšwe ka Polelong ya Maemo a Setšhaba ya 2016, Letšatši la Ditokelo tša Botho la ngwaga wo le tla bea motheo wa lenaneo la lebaka le letelele la go aga setšhaba seo se hlokago semorafe. Kabinete e ipiletša go maAfrika Borwa ka moka go kopana kgahlanong le semorafe le go se kgalema phatlalatša – e ka ba ka dintlong tša rena, ditšhabeng, dikopanong tša setšhaba, mešomong goba le kgašong ya setšhaba. Ka moka ga rena re swanetše go šoma mmogo go fihlelela setšhaba sa temokrasi seo se kopanego, seo se hlokago semorafe le seo se hlokago kgethologanyo ya bong.4.5. Malokophethiši a tla boledišana le maAfrika Borwa nageng ka bophara ka nakong ya Beke ya Nepišo ya Imbizo ya Bosetšhaba magareng ga la 4 le la 10 Moranang 2016, ka fase ga morero wa: “Mmogo re tšwetša pele Afrika Borwa: Godišang Afrika Borwa.” Beke ye e sepelelana le Beke ya Bakgethi ba Palamente le Kgwedi ya go keteka Tokologo.Kabinete e hlohleletša maAfrika Borwa go kgatha tema ka mafolofolo ka mo ditiragalong tše le go rerišana le dihlogo tša sepolotiki. Beke ya Nepišo ya Imbizo e tla bolela ka ga phethagatšo ya Leano la Dintlha tše Senyane leo le ikemišeditšego go thuša kgolo ya ekonomi le go hloma mešomo ye e hlokegago kudu. E tla ahlaahla gape dikatlego tša mebušoselegae, go akaretšwa diphihlelelo tšeo di fihleletšwego ka go diriša leano la tsošološo ya mmušo wa selegae – mokgwa wa Re boela Morago go Metheo.Beke ye e tla sepelelana le mafelelo a beke a boingwadišo go emetšwe Dikgetho tša Mebasepala tša 2016, go tšwela pele go aba sebaka go dihlogo tša sepolotiki go hlohleletša le go kgokgoetša maAfrika Borwa ka go diriša masolo a thuto ya dikgetho gore ba ingwadiše le go tiišetša dintlha tša bona tša go bouta.4.6. Motlatšamopresidente Cyril Ramaphosa o tla bula Samiti ya Bobedi ya Lekgotla la Tlhabollo ya Merero ya Bašomi leo le tlago swarwa ka Gallagher Convention Centre ka Midrand ka la 29 le la 30 Hlakola 2016 ka fase ga morero wa: “Selekane sa go hlola bokgoni – Boipiletšo bja go Tšea Dikgato”. Samiti e kopanya mmogo bakgathatema go ralala le lefapha la thuto ya godingwana go thuša ka tlhabollong ya yona le go hloma dilekane tšeo di hlomago dihlongwa tša thuto ya godingwana tše maatla tšeo di loketšego go tšweletša baithuti bao ba tlago šoma ka diintastering.4.7. Beke ya Meetse ya Bosetšhaba ya 2016 e tla swarwa go thoma ka la 14 go fihla ka la 22 Hlakola ka fase ga morero wa: “Meetse a batho, meetse ka batho”. Beke ye e tla bolela ka ga meetse bjalo ka tokelo ya batho ka go tšweletša temošo ya seriti sa batho bao ba se nago phihlelelo go meetse a go nwa ao a hlwekilwego.Kgoro ya Meetse le Kelelatšhila e sa le gare ka Tshepedišo ya go fediša dintlwana tša boithomelo tša go diriša dipakete gomme go fihla mo lebakeng le e fedišitše 78.8% ya dintlwna tša boithomelo tša go šomiša dipakete ka mafelong a mekhukhung ka Afrika Borwa. Diprofense tše šupa di šomile gabotse kudu gomme tšona di fedišitše dintlwana tše tša boithomelo ka palogare ga 90%. Tšeo di kgonnego go di fediša ka botlalo ka mafelong a mekhukhung ke ya KwaZulu-Natal, Leboa Bodikela, Mpumalanga le Gauteng. Profense ya Kapa Bodikela yona e kgonne go di fediša ka 99.8%. Go tloga go nepišo ya tše 26 120 ya Kapa Leboa, Kapa Bohlabela, Leboa Bodikela le Foreisetata, dintlwana tša boithomelo tše di ka bago tše 11 650 di phethilwe go fihla mo lebakeng le.Le ge e le gore pula ye e sa tšwago go na e tlišitše kimollo, seabe sa komelelo se tšwela pele go ba le seabe ka dikarolong tše dingwe tša naga. MaAfrika Borwa a swanetše go tšwela pele go šomiša meetse ka go a seketša le go tsenya tirišong magato a go seketša meetse. Mmušo o ile wa aba R1 pilione go rarolla mathata a komelelo.Kabinete e amogela kgatelopele ye e dirilwego ke lenaneo la Twantšho ya go Dutla ga Meetse la mengwaga ye mehlano ka fase ga morero wa: “Lerothi le lengwe le le lengwe le bohlokwa”. Lenaneo le le ikemišeditše go goketša, go hlahla le go thwala bafsa ba 15 000 bao ba nago le mangwalo a dithuto tša fasefase tša Kreiti ya 12 goba tša N3 bjalo ka dipholampara, bašomi ba diatla le badiredi ba merero ya meetse.5. Maemo a Kabinete ka ga ditaba tša bjale tše bohlokwa5.1. Kabinete e ipiletša go badiraditšhupetšo go dira ka fao ba ka kgonago ka gona go tlogela go dira dikgaruru gomme ba tšweletše dingongorego tša bona ka fase ga tshepedišo ya molao le Molaotheo. Ditiro tša go pšhatla le tshenyo ya thoto di tshela mellwane ya tokelo ya go dira ditšhupetšo gomme ke mošomo wa batho bao ba dirago bosenyi bao ba tšwelego tseleng. Ditheo tša phethagatšo ya molao di tla phethagatša molao ka go golega le go phara bao ba senyago thoto ka molato ka diyunibesithing, ka dihlongweng tše dingwe tša thuto ya godingwana, ka ditšhabeng le nakong ya ge ba dira ditšhupetšo.5.2. Tona ya Kgoro ya Ditšhelete e sedimošitše Kabinete ka ga masolo a go theta le dinaga ao a sa tšwago go dirwa a go leba US le United Kingdom le bakgathatema bao ba fapafapanego, go akaretšwa baetapele ba kgwebo. Kabinete e ikgafile go netefatša gore naga e šoma mmogo go netefatša gore maemo a rena a tša ekonomi ga a theošetšwe fase.Ketelo ye e fa mmušo sebaka sa go bolela ka ga masolo a mmalwa ao a tsentšwego tirišong go šomana le ditlhohlo tše. Wona a akaretša ditiro tša tirišano go akgofiša kgolo ye e akaretšago mang le mang, magato a go akgofiša tiišetša ya ditšhelete, go akgofiša go tsenywa tirišong ga Lenaneo la rena la Peeletšo go Mananeokgoparara la R870 pilione le ka ga kgatelopele ye e dirilwego go rarolla mathata a mohlagase, go akaretšwa ka go diriša mohlagase wa go dirišwa leswa.Kabinete e ipiletša go mafapha ka moka go boledišana ka ga mananeo ka moka a makaone le ditsenogare tše di dirilwego go šireletša ekonomi. Go bohlokwa go mafapha ka moka go netefatša gore ekonomi ya naga e ba le kgotlelelo. Mabapi le se, Kabinete e laetše gape Komiti ya Ditona ka ga Peeletšo go akgofiša diphetho tše bohlokwa ka moka tše di amanago le ekonomi. Kabinete e bušeletša gore go kgotlelela ga ekonomi ya Afrika Borwa go agilwe go methopo ye e kwagalago ya ekonomi le melaotshepetšo ye e ka phethagatšwago.5.3. Kabinete e lemogile ka ga molato wa kgorotsheko wo o tsentšwego ke Lekgotla la Meepo la Tšhata ya Meepo gore o bonwe bjalo ka wo o sa sepelelanego le molaotheo le gore o se šome. Kabinete e bušeletša gore melawana ya Tšhata ya Meepo e ikemišeditše go fetoša intasteri ya meepo go rarolla go se lekalekane ga nakong ye e fetilego fao go hlohleleditšwego ke kgethologanyo gore intasteri ye e sepelelane le diphetogo tša phetošo ya Afrika Borwa ka kakaretšo mabapi le seemo sa setšhaba, sa dipolotiki le ekonomi. Tlhatlošo ya setšhaba gape ke lefapha la nepišo le bohlokwa go netefatša gore tlhabollo ya meepo ga e phaele thoko ditšhaba tše di amegago.5.4. Kabinete e ipiletša go bašomiši ba ditsela ka moka, kudukudu bao ba tla bego ba swere maeto mo nakong ya maikhutšo ye e tlago, go raloka tema ya bona ka go rwala maikarabelo go polokego ya bona le a bašomiši ba bangwe ba tsela. Go fediša dikotsi tša mebileng go tšwela pele go ba selo se bohlokwa maemong a bosetšhaba. Baotledi ba swanetše go ntšha mahlo dinameng, ba obamele melao ya tsela, ba se ke ba otlela ba nwele, ba obamele mabelo a o a beilwego ditseleng le go netefatša gore difatanaga tša bona di loketše tsela.5.5. Kabinete e lebogiša bathopasefoka ka moka ba Difoka tša Bosetšhaba tša Ditokelo tša Bagolofadi tše di swerwego ka la 11 Hlakola 2016. Difoka tše di lemoga batho bao ba golofetšego le ditokelo tša bagolofadi bao ba šomilego gabotse kudu ka ngwaga wa 2015.5.6. Kabinete e reta bathopasefoka ka moka ba Difoka tša Boraro tša Bosetšhaba tša Ngwaga ka Ngwaga tša Mešomo ye Mekaone tša Tirelo ya Maphodisa ya Afrika Borwa (SAPS), tšeo di hlomphago bokgoni bjo bo dirwago ke maloko a SAPS, maphodisa a maresefe le maloko a diforamo tša tlhapetšo ya setšhaba.5.7. Kabinete e reta bangwadimmogo Mandla Dube le Leon Otto ba Pambili Media ka go filimi ya bona ya Kalushi: The Story of Solomon Mahlangu. MaAfrika Borwa a hlohleletšwa go bogela filimi ye e kgahlišago ye ya sepolotiki ye e bolelago ka ga phetogo ya mofsa wa mošemane wa mengwaga ye 19 go tšwa ka Mamelodi, Bohlabela bja Pretoria, go ba mogale wa Ntwa ya go lwela Tokologo. Kabinete e bušeletša gore mmušo o tla tšwela pele ka go diriša Kgoro ya Kgwebišano le Diintasteri le ya Bokgabo le Setšo, go tšwela pele go thekga kgolo ya intasteri ya bokgabo ka go keteka le go anega kanegelo ya Afrika Borwa.5.8. Kabinete e lebogiša molwelatoka ya setšhaba Moruti Michael Lapsley ge a amogetše Sefoka sa Boditšhabatšhaba sa Khutšo Setšhabeng sa 2016 ka legorong la ‘Khutšo ya Lefase ka Bophara le Poelano – Modirakhutšo yo a Hlomphegago Maemong a Boditšhabatšhaba’.5.9. Kabinete e reta Pieter du Preez ge leina la gagwe le šišintšwe go Difoka tša Mogolofadi wa Lefase yo a Ralokago Dipapadi wa Ngwaga tša Laureus, go latela ge a ralokile gabotse kudu ka 2015.5.10. Kabinete e lebogiša Wayde van Niekerk yo a dirilego histori mabelong a go kitima ka lebelo ka go ba monna wa mathomo mo historing go kitima mabelo ka moka a mararo: la dimetara tše 100 ka afse ga metsotswana ye 10‚ la dimetara tše 200 ka fase ga metsotswana ye 20 le la dimetara tše 400 ka fase ga metsotswana ye 44‚ ka ge go tiišeditšwe ke Mokgatlo wa Boditšhabatšhaba wa Lekgotla la Diatleletiki.6. Bao ba thwetšwego mešomong6.1. Ga go batho bao ba thwetšwego mešomong bao ba begilwego ka mo kopanong ye ya Kabinete.Dipotšišo:Mohumagadi Phumla Williams (Seboleledi sa Kabinete sa Motšwaoswere)Mogala: 083 501 0139 "
Pego ya Kopano ya Kabinete ya la 13 Moranang 2016,21 Apr 2016,https://www.gov.za/speeches/statement-cabinet-meeting-13-april-2016-21-apr-2016-0000,https://www.gov.za/nso/speeches/statement-cabinet-meeting-13-april-2016-21-apr-2016-0000,"1. Phethagatšo ya Mananeo a Bohlokwa a Mmušo1.1. Kabinete e amogela diphihlelelo tše di laeditšwego ke Mopresidente Jacob Zuma nakong ya ge a etetše Boemakepe bja Port Elizabeth ka Kapa Bohlabela, go sekaseka kgatelopele ye e dirilwego mabapi le go tsenywa tirišong ga lesolo la Operation Phakisa: Ekonomi ya Lewatle. Mmušo o kgontšhitše dipeeletšo tše di fihlago go R17 pilione ka go lesolo la Ekonomi ya Lewatle. Go tloga mola le thomišwago, mešomo ye e fetago ye 4 500 e hlomilwe ka mafapheng ao a fapanego.Diketswana tše pedi go tše senyane tša go goga dikepe tšeo di agwago ke Tirelo ya Bosetšhaba ya Mafelo a Maemakepe a Transnet a Borwa bja Afrika (TNPA) ka Boemakepeng bja ka Durban di hlamelwa go tla go šoma ka Boemakepeng bja Port Elizabeth. Mopresidente Zuma o tsebagaditše semmušo seketswana sa mathomo sa go goga dikepe ka Port Elizabeth, seo se filwego leina la Mvezo, e lego leina la lefelo leo Mopresidente wa peleng Nelson Mandela a belegetšwego gona.TNPA e abile tšhelete ye e fetago R7 pilione go kaonafatša maemakepe a rena. Mopresidente o ile a bogela lefelo la go theogela ka meetseng leo le tsošološitšwego le go agwa leswa le leporogwana la go tsena ka meetseng ka gare ga Boemakepe bja Port Elizabeth leo le tlago kgona go rwala diketswana tše 12 ge go bapetšwa le la bjale leo le kgonago go rwala tše pedi.1.2. Kabinete e leboga balefamotšhelo ka moka bao ba dirišanego le mmušo ka ngwageng wa ditšhelete wa 2015/16 ge ba kgonne go dira gore kgoboketšo ya rena ya motšhelo e fihle go R1 trilione la mathomo. Se ke taetšo ye e lego molaleng ya ekonomi ya rena ye e golago le ka fase ga maemo a boima.Ke ka lebaka la maAfrika Borwa ao a obamelago go lefa motšhelo le go kgona go kgoboketša metšhelo ga Tirelo ya Metšhelo ya Afrika Borwa fao e lego gore mmušo o kgona gabotse go aba ditirelo tše di hlokegago kudu tšeo di nago le seabe go kaonafatša maphelo a maAfrika Borwa.1.3. Kabinete e amogela tsebišo ye e dirilwego ke Mopresidente Zuma ka la 3 Phato 2016 bjalo ka letšatšikgwedi leo go tla swarwa Dikgetho tša Mebušoselegae tša 2016 ka lona. Mmušo o thabile ge mafelelo a beke a mabedi a go ingwadišetša dikgetho a la 5 – 6 Hlakola le la 9 – 10 Moranang go bile le palo ye kgolo ya batho bao ba nago le maswanedi a go kgetha ba ile ba etela diteše tša go kgetha, kudukudu bao e tlo bago la matho ba kgetha le bao e lego bafsa.Kabinete e leboga ka moka bao ba arabetšego boipiletšo bja go ingwadiša le go lekola dintlha tša bona mananeong a bakgethi. Ke ka lebaka la go kgatha tema ga rena ka moka fao e lego gore temokrasi ya rena e maatlafalago le go feta.Kabinete e ipiletša go badudi ka moka bao ba sego ba hlwa ba ingwadiša goba ba lekola dintlha tša bona go etela dikantoro tša Khomišene ya Dikgetho ye e Ikemego ka mebasepaleng ya bona ya selegae gomme ba mpshafatše dintlha tša bona lenaneong la bakgethi (ba fe diaterese) le go ingwadišetša go kgetha ka dikgethong tša la 3 Phato. Bakgethi gape ba ka romela nomoro ya bona ya Pukwana ya Boitsebišo ka SMS go 32810 goba ba leletše lefelo la megala go 0800 11 8000 go tiiša maemo a bona a boingwadišo.Go ingwadiša go bea leina la gago godimo ga lenaneo la bakgethi gore o kgone go kgetha. Kabinete e ipiletša go badudi go phethagatša tokelo ya rena ya temokrasi ya go kgetha ye re e fentšego gaboima ka go kgetha ka Dikgethong tša Mebušoselegae tša 2016 ka la 3 Phato 2016.1.4. Kabinete e amogela go tsebagatšwa semmušo ga Protšeke ya Lebakanyana ya eChannel ya Kgoro ya Merero ya Selegae (DHA) ka Mopresidente Zuma. Lesolo le leswa le la boithomelo le dumelela badudi go dira dikgopelo tša dikarata tša boitsebišo inthaneteng le go efoga methaladi ye metelele.Tirišano ye le dipanka tše nne tše kgolo – e lego ya ABSA, FNB, Nedbank le Standard Bank – e tsebagatša sefala sa go dira dikgopelo tša karata ya boitsebišo le diphasephote inthaneteng gomme e tla kgontšha badiriši go etela mafelwana a go thetha a Kgoro ya Merero ya Selegae go romela dikgatišo tša menwana le diswantšho tša bona ka morago ga go dira dipeelano le go lefa inthaneteng.eChannel ke karolo ya leano la kakaretšo la go tsenya tirišong tshepedišo ya sebjalebjale la huduša ditirelo go tloga go tša dipampiri go ya go tša titšithale, e lego tshepedišo ye e tlago akaretša go hlwekišwa ga lenaneo la ngwadišo ya setšhaba.1.5. Kabinete e amogela katlego ya Beke ya Nepišo ya Dikopano tša Imbizo ye e sa tšwago go swarwa mo nakong ye e sa tšwago go feta ka fase ga morero wa ‘Mmogo re tšwetša pele Afrika Borwa’, e lego seo se dirilego gore bahlankedi ba mmušo ba boledišane le ditšhaba nageng ka bophara.Kabinete e leboga maAfrika Borwa ao a kgathilego tema ka mananeong a go feta a 36 nageng ka bophara, ao a netefaditšego gore mmušo o arabela dinyakwa tša ditšhaba tšeo di kgethilwego. Beke ya Nepišo ya Dikopano tša Imbizo e maatlafaditše ditšhaba ka tshedimošo ya mabapi le mananeo a mmušo.1.6. Kgoro ya Madulo a Batho e swere khonferentshe ye e atlegilego kudu ya Mokgatlo wa Dinagakopano (UN) ye e bego e bolela ka ga madulo a batho, e tiišetša taba ya dipalopalo tše di golago tša batho bao ba lebago metseseteropong le go gola ga mafelo a mekhukhung. Mo lebakeng le batho ba pilione e tee ba dula mafelong a mekhukhung. Go tloga ka 1994 Afrika Borwa e agile dintlo tše dimilione bjalo ka karolo ya go netefatša gore batho ka moka ba hwetša bophelo bjo bokaone.2. MelaokakanywaKabinete e dumeletše Melaokakanywa ye e latelago ye e thadilwego:2.1. Molaokakanywa wa Tšhireletšo ya Mananeokgoparara a Bohlokwa wa 2016 wo o tlago gatišwa ka gare ga Kuranta ya Mmušo go tla go swayaswaywa ke setšhaba.Molaokakanywa wo o phumola Molao wa Mafelo a Bohlokwa a Bosetšhaba, wa 1980 (Molao wa bo 102 wa 1980), gomme o nyaka go nyalantšha sthepedišo ya go tseba le go bega mananeokgoparara a bohlokwa ka mokgwa wa go hloka sephiri le wa boikarabelo. O tla tšwela pele gape go netefatša gore mananeokgoparara a bohlokwa ka moka a tšhireletšo ya bosetšhaba a ka nageng a a kgethwa le go šireletšwa ka maleba.Molaokakanywa wo o hlagiša gore go hlangwe lenaneotheo la go hlokomela le go sepediša tšhireletšo ya mananeokgoparara a bohlokwa. O tšwela pele go hlaloša mešomo ya sehlongwa seo se tlago eletša Tona ya Maphodisa ge go kgethwa mananeokgoparara a bohlokwa.2.2. Molaokakanywaphetošwa wa Mekgatlo ya Dithoto tša Setšhaba wa 2016 wo o tlago gatišwa gore o tle o swayeswaywe ke setšhaba. Molaokakanywa wo o fetoša Molao wa bjale wa Mekgatlo ya Dithoto tša Setšhaba, wa 1996 (Molao wa 28 wa 1996).Molaokakanywa wo o tla maatlafatša tshepedišo ya pušo ya temokrasi ya Mekgatlo ya bjale ya Dithoto tša Setšhaba goba dihlongwa tša bjale tša Dithraste tšeo di hlokometšego naga ya setšhaba. Molaokakanywaphetošwa wo o hlagiša gore go hlangwe Retšistara ya Kgoro ya Tlhabollo ya Dinagamagae le Peakanyoleswa ya Naga, ebile o hlaloša mešomo ya kantoro ye. Ka morago ga ge Molaokakanywa wo o fetišitšwe go ba molao, o tla maatlafatša Taolo ya pušo ya dihlongwa le go maatlafatša thekgo ya Mmušo go tšona.O tla kgontšha ditšhaba go hwetša, go ba beng le go laola dithoto ka go diriša dihlongwa tša tshepedišo tše di šomago gabotse tšeo di hlomilwego ka semolao  tša go thekgwa ke mmušo.2.3. Go tsebagatšwa ga Molaokakanywa wa Poelanyo wa Boditšhaba wa 2016 ka Palamenteng. Tshepedišo ya poelanyo ya boditšhabatšhaba ke setlabelo se bohlokwa sa go dira kgwebo go putlaganya mellwane ya naga. E tla kaonafatša phihlelelo go ditirelo tša toka go dikhamphani tše di dirago kgwebo ka ntle ga naga le dikhamphani tša dinaga tša ka ntle ka Afrika Borwa.Molaokakanywa wo o phumola Molao wa Temogo le Phethagatšo ya Difoka tša Poelanyo tša Dinaga tša ka ntle, wa 1977 (Molao wa bo 40 wa 1977) gomme o fetoša gape Molao wa Tšhireletšo ya Dikgwebo wa bjale, wa 1978 (Molao wa bo 99 wa 1978). Molaokakanywa wo o šišintšwego o sepelelana le Molao wa Mekgwa ka ga Poelanyo ya tša Kgwebo wa Boditšhabatšhaba, wo o amogetšwego ke Khomišene ya UN ka ga Molao wa Kgwebišano wa Boditšhabatšhaba.2.4. Go gatišwa ga Molaokakanywaphetošwa wo o thadilwego wa Setheo sa Dinyakišišo sa Bosetšhaba wa 2016 ka gare ga Kuranta ya Mmušo go o tle o swayeswaywe ke setšhaba. Molaokakanywa wo o fetoša Molao wa Setheo sa Dinyakišišo wa Bosetšhaba, wa 1998 (Molao wa bo 23 wa 1998).Molaokakanywa wo o tla kaonafatša bokgoni bja Afrika Borwa ka tlhabollo ya dinyakišišo le boithomelo ka go diriša Taolo ye e šomago gabotse, ya maleba le ye e kgokagantšwego ya go rerišana le setšhaba ka ga mahlale, le kabo le phihlelelo ye e kaonafetšego ya mananeokgoparara a dinyakišišo. Otla kaonafatša gape go arabela le go šoma gabotse ga tlhabollo ya dinyakišišo le kabo ya boithomelo, go kaonafatša boleng bja bophelo bja maAfrika Borwa ka go amantšha bokaone le dilo tšeo mmušo o di beilego pele.3. Diphetho tše bohlokwa tša Kabinete3.1. Kabinete e amogetše Sengwalwatšhišinywa ka ga Phethagatšo ya Mošomo ka Maphodisa. Sethalwa se sa Sengwalwatšhišinywa se gatišitšwe la mathomo gore se tle se swayeswaywe ke setšhaba ka Hlakola 2015. Sengwalwa se se hlagiša gore tirelo ya maphodisa yeo e tšeago lehlakore go go kgatha tema ga badudi ka mafolofolo ebile se arabela seemo sa bjale sa go phethagatša mošomo wa maphodisa.Se hlagiša gape Tirelo ya Maphodisa ya Afrika Borwa le ya maphodisa a ka ditoropong yeo e nago le boikarabelo le ya sephrofešenale. Sengwalwatšhišinywa se se ipiletša gape gore go hlongwe Lekgotlataolo la Maphodisa la Bosetšhaba leo, gareng ga mešomo ye mengwe ya lona, le tlago rwala boikarabelo bja go hloma dinyakwa tšeo di nago le maikemišetšo tša go goketša, go kgetha le go thwala bašomi ba baswa ka go tirelo ya maphodisa.3.2. Kabinete e amogetše Sengwalwatšhišinywa ka ga Polokego le Tšhireletšo. Sengwalwatšhišinywa se, seo se šetšego se phatlaladitšwe go tla gore go tle go rerišanwe ka sona le setšhaba ka Dibokwane 2015, se lebeletše kudu mokgwa wo o kopantšwego le wa tlhabollo ka ga polokego go feta mošomo wa maphodisa.Se nyaka go fa tlhahlo ka ga magato a polokego a thibelo ya bosenyi go ditšhaba. Sengwalwatšhišinywa se se bolela ka ga dikgoro ka moka tša maleba le mekgatlo ya setšhabeng yeo e tsenyago letsogo ka polokegong ya ditšhaba.3.3. Kabinete e dumeletše Molawana wo o thadilwego ka ga Tiro ya Setlwaedi sa Lebollo ka Afrika Borwa gomme ya dumelela Kgoro ya Merero ya Setšo go thomiša go ngwala sethalwa sa molao wa bosetšhaba ka ga lebollo. Molawana wo o šetše o sepetše ka tshepedišo ye e tseneletšego ya ditherišano le setšhaba le bakgathatema ba maleba.Molawana wo o hlagiša ditlhahli tšeo di netefatšago gore go ba le tšhireletšo ya ditlwaedi tša setšo tša lebollo la bašemane ba bannyane leo le swarwago ngwaga ka ngwaga ka ntle le go bea polokego ya bona kotsing. Se se bopa karolo ya dikgato tšeo mmušo o di tšeago go maatlafatša leswa ditlwaedi tša maleba le tšeo di amogelegago. O bušetša sekeng maemo ao a amogelegago a boikarabelo go bao ba sepetšago dikoma tša lebollo le go batswadi bao ba romelago bana ba bona mo dikomeng tše.3.4. Kabinete e dumeletše ditšhišinyo tše di dirilwego ke Komiti ya Diphatišišo ka ga kgonagalo ya kgwebišano ka manaka a ditšhukudu bjalo ka ye nngwe ya dikgetho tša go boloka ditšhukudu tša ka mo nageng.Ditšhišinyo tše di ile tša thekgwa ke Komitikeletšo ya Lebakanyana ya Dikgoro gomme go ile gwa thwalwa Komiti ya Dikgoro tše mmalwa go nyakišiša kgonagalo ya go bea molaong kgwebo ya kgwebišano ya boditšhabatšhaba ka manaka a ditšhukudu.Ditšhišinyo tše di thekga mokgwa wa Afrika Borwa wo o kopantšwego wa taolo ya togamaano mabapi le go rarolla go tsoma ditšhukudu le go gweba ka manaka a tšona fao go sego molaong. Komiti ye e šišinya gore mokgwa wa bjale wa go ba le maemo a dipalopalo tša ditšhukudu ka mo nageng o tšwetšwe pele kgahlanong le go gweba ka manaka a ditšhukudu. Mokgwa wo wa togamaano wa ka mo nageng o ra gore go be le tšhireletšo; maatlafatšo ya setšhaba; taolo ya diphedi; ditlhagišo tša melao tše di arabelago tšeo di tsenywago tirišong ka maleba le go phethagatšwa; le Taolo ya nyakego.3.5. Kabinete e dumeletše ditlhamo tše di latelago tša ditšhelete tša tšhipi tša segopotšo tša 2016:a) Molokoloko wa Ditšhelete tša Tšhipi tša Diphedi tša Bosetšhaba – Lesolo la Dikatse tše Kgolo: ‘Lengau’.b) Molokoloko wa ditšhelete tša tšhipi tša korone ya silibere le tša diteke ka ga ‘Ditlhamo tša Afrika Borwa –‘Dolosse’.Ditlhamo tše tša ditšhelete tša tšhipi, gammogo le ditsebagatšosemmušo tša tšona, di tla gatišwa ka gare ga Kuranta ya Mmušo, gomme go tloga fao di tla dirwa le go rekišwa ka go diriša ditshepedišo tše di tlwaelegilego.4. Ditiragalo tše di tlago4.1. Mopresidente Zuma o tla re gareng ga la 18 le la 22 Moranang 2016 a tšea maeto a mošomo go leba go dinagamaloko tša Selekane sa Mabapi le Metšhelo ya Dithoto sa Dinaga tša Borwa bja Afrika (SACU) tše di akaretšago Namibia, Botswana, Lesotho le Swaziland. Diketelo tše di tla maatlafatša tema ye bohlokwa yeo SACU e e ralokago go tšwetša pele kopanyo ya ka seleteng le tlhabollo ya ekonomi ya maloko ka moka.4.2. Mopresidente o tla tsenela Ketelo ya Semmušo go la Rephabliki ya MaIslamo ya Iran ka la 23 le la 24 Moranang 2016 go maatlafatša ditherišano tša sepolotiki le tša ekonomi magareng ga dinaga tše ka bobedi.4.3. Mopresidente o tla eta pele meketeko ya Letšatši la Tokologo la Bosetšhaba ka la 27 Moranang 2016 ka Limpopo, Lepatlelong la Giyani ka fase ga morero wa: “Mmogo re aga ditšhaba tše kaone – Mmušo wa Selegae ke taba ya motho yo mongwe le yo mongwe”.Kabinete e ipiletša go maAfrika Borwa ka moka le mafapha go bontšha go rata naga ya bona ka go kgatha tema ka ditiragalo tša mehutahuta tša go keteka segopotšo sa Kgwedi ya Tokologo.4.4. Mo dibekeng tše di tlago, Palamente e tlo swara Dipolelo tša Ditekanyetšo tša dikgoro. Dihlogophethiši tša maleba tša dikgoro di tla hlagiša dipeakanyo tša phethagatšo ya mošomo ka ngwageng wa ditšhelete wa 2016/17. Maloko a setšhaba a tla tsebišwa ka ga mananeo a mmušo a kabo ya ditirelo.5. Maemo a kabinete go merero ye bohlokwa seemong sa bjale5.1. Kabinete e amogetše phetolo le go kgopela tshwarelo ka moragonyana fao go dirilwego ke Mopresidente Zuma go kahlolo ya Kgorotsheko ya Molaotheo mabapi le go obamela dikgato tša kimollo tše di beilwego ka gare ga Pego ya Mošireletši wa Setšhaba.Kabinete e sa lekodišiša kahlolo ye go tseba ge eba go na le magato afe goba afe ao a ka tšewago go maatlafatša mošomo wa Tirelo ya Setšhaba.Kahlolo ya Kgorotsheko ya Molaotheo e maatlafatša leswa le go tiišetša temokrasi ya molaotheo ya Afrika Borwa.5.2. Kabinete e lemogile dikgato tše di tšerwego ke dipanka tše nne tšeo di filego tsebišo ya go tswalela akhaonte ya khamphani. Le ge Kabinete e lemoga melawana le dipeelano tša dipanka tše, ditiro tše di ka šitiša babeeletši ba ka moso bao ba ka nyakago go dira kgwebo ka Afrika Borwa. Kabinete e kgopetše gore Tona ya Ditšhelete, ya Bašomi le ya Methopo ya Diminerale di swanetše go thomiša ditherišano tše di kwagalago le dipanka tše go hwetša tharollo ya go ya go ile ka ga taba ye.5.3. Kabinete e lebogišitše Tona ya Maphelo, Ngaka Aaron Motsoaledi, yo a amogetšego sefoka sa boditšhabatšhaba sa USAID-TB sa go lemoga boetapele bja gagwe ka ntweng ya lefase ka bophara ya go lwantšha bolwetši bja mafahla (TB) gammogo le ge a etile pele masolo a Afrika Borwa le a ka seleteng mabapi le go lekodišiša, kalafo le thibelo ya TB; phetetšommogo ka TB/HIV le ka ga TB ya go šita diokobatši tše ntši.5.4. Kabinete e amogela go šišinywa ga Afrika Borwa bjalo ka moamogedi wa 2016 wa Sefoka sa Tirelo ya Botseta bjo bo Hlomphegilego ke Lekgotla la Merero ya Lefase ka Washington, DC. Bjalo ka naga ya mathomo ya Afrika go amogela sefoka se, se lemoga boikgafo bjo bo kgahlišago go thuto ya lefase ka bophara, go merero ya boditšhabatšhaba le go dikgokagano tša lefase ka bophara go tšwetša pele dikgahlego tša rena tša bosetšhaba.Kabinete e reta Tona ya Dikamano le Tirišano ya Boditšhabatšhaba, Mohumagadi Maite Nkoana-Mashabane, go seabe sa gagwe go ditherišano tša Afrika Borwa maemong a boditšhabatšhaba, tšeo di hlohleletšwago ke nepo ya “khonthinente ya Afrika ye e kopanego ye e nago le khutšo, ya temokrasi, ya go hloka kgethologanyo ya semorafe, ya go hloka kgethologanyo ya bong le ye e atlegilego, le yeo e tsenyago letsogo go lefase la toka leo le nago le tekatekano.”5.5. Kabinete e amogela go thwalwa ga Moatbokheiti Jan Lekhoa Mothibi ka Mopresidente Zuma, bjalo ka Hlogo ya Lekala leo le Kgethegilego la Dinyakišišo, gomme e mo lakaletša mahlatse ka mešomong ya gagwe ye meswa ya go lwantšha bomenetša le taolompe.5.6. Kabinete e lebiša mahloko a yona go ba lapa la Makwetu le go Pan Africanist Congress ka ga lehu la Morena Clarence Makwetu. Morena Makwetu o tla gopolwa ka ga seabe sa gagwe se segolo le ditšhitelego tše a bilego le tšona mabapi le boikgafo go lesolo la go tokologo le ka go hlomeng ga Afrika Borwa ye mpsha ya temokrasi. Mopresidente o begile gore go tla swarwa Poloko ye e Kgethegilego ya Semmušo ya Profense ya go boloka mogale yo wa go lwela tokologo.5.7. Kabinete e lebiša mahloko a yona go ba lapa la Naidoo ka ga go hlokofala ga Morena Kumaran Naidoo. Morena Naidoo e be e le Molaodipharephare wa Motšwaoswere wa Kgoro ya Tlhabollo ya Ekonomi. Mo lebakeng leo le fetilego o šomile bjalo ka Mohlankedimogolo wa Ditšhelete wa Kgoro ya Kgwebišano le Diintasteri.Morena Naidoo o tsentše letsogo kudu ka taolong ya ditšhelete ka gare ga Tirelo ya Maphodisa.5.8. Kabinete e hlagišitše tebogo ya yona ka ga seabe seo se dirilwego ke Morena William Smith, yo a šomilego bjalo ka Mongwaledi wa Kabinete. Morena Smith o rotše modiro mafelelong a Hlakola ka morago ga go šomela Tirelo ya Setšhaba mengwaga ye 27. Kabinete e mo lakaletša mahlatse nakong ya ge a rotše modiro.6. Kabinete e sedimošitšwe ka ga Pego ya Khomišene ya Diphatišišo ka ga Dikgonono tša Tsogolekobong, Bomenetša, Maitshwaro a go se amogelege goba Ditiro tša go se obamele melao ka go Lenaneo la Togamaano la Go reka Dibetša tša Tšhireletšo ya Naga (Khomišene ya mabapi le go Reka Dibetša) yeo e lokollotšwego ke Mopresidente mesong ya lehono.Pego ye ga se ya hwetša bohlatse bja go dira diphošo, bja pipamolomo, bja tsogolekobong, bja bomenetša ka tshepedišong ya go reka dibetša. Bjalo ka Mmušo re amogela dikutollo tša Khomišene. Re lokollotšwe go dipharomolato ka ge re be re bolela mo mengwageng ye mentši gore ga go na phošo ye re e dirilego le gore go reka dibetša go be go dirwa ka mekgwa ya maleba ye e swanetšego.Re holofela gore dikutollo tše di tla tswalela taba ye e lego kgale go bolelwa ka yona.Re ba le Mopresidente Zuma ge a leboga Moahlodi Willie Seriti le Moahlodi Thekiso Musi, dihlatse ka moka, go akaretšwa Mopresidente wa peleng Thabo Mbeki, baetapele ba bohlatse, dihlopha tša baboleledi ba molao, bašomi le bao ba tsentšego letsogo go dira gore mošomo wa Khomišene o atlege.7. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.7.1. Morena Siyabonga Gama bjalo ka Molaodiphethiši le Morena Garry Pita bjalo ka Mohlankedimogolo wa Ditšhelete wa Transnet.7.2. Morena  Lufuno  Leslie  Nevhutalu  bjalo ka leloko la  Lekgotlatlhabollo la Intasteri ya Boagi.7.3. Morena Andile Nongogo bjalo ka Mohlankedimogolophethiši wa Setheo sa Lefapha la Tirelo ya Thuto le Tlhahlo.7.4. Balaodiphethiši bao e sego ba dinako ka moka go Lekgotlataolo la Setheo sa Dinamelwa tša Tseleng tša go Putla Mellwane:a) Morena Raymond Dennis Baloyi;b) Mohumagadi Keitumetse Mahlangu;c) Mohumagadi Ignatia Dikeledi Sekonyela;d) Morena Mosoenyane Ramathe;e) Moprofesara Jan Havenga; lef) Morena Lucky Lempiditse Thekisho.Dipotšišo: Liezil CerfMogala: 076 778 2380"
Pego ya Kopano ya Kabinete ya la 26 Moranang 2016,29 Apr 2016,https://www.gov.za/speeches/statement-cabinet-meeting-26-april-2016-29-apr-2016-0000,https://www.gov.za/nso/speeches/statement-cabinet-meeting-26-april-2016-29-apr-2016-0000,"1. Phethagatšo ya Mananeo a Bohlokwa a Mmušo1.1. Kabinete e amogela Ketelo ya Semmušo ya Mopresidente Jacob Zuma go la Rephabliki ya MaIslamo ya Iran, yeo e tšwetšago pele dikamano tša ekonomi le tša kgwebišano magareng ga dinaga tše ka bobedi, ka go saena ditumelelano tše mmalwa le boikgafo.Mopresidente Jacob Zuma le Mopresidente Hasan Rouhani ba maatlafaditše tirišano ka mafapheng a kgwebišanio, thuto le tlhabollo ya boikgoni; mahlale le theknolotši; enetši, go akaretšwa go utollwa ga gase ya phetrokhemikhale le bokgoni bja tlhwekišo ya yona; temo; meepo le tlhwekišo ya diminerale; tlhabollo ya mananeokgoparara le dinamelwa; ditšhelete, dipanka le inšorentshe le tša boeti. Tše ka moka di tsenya letsogo ka go phethagatšo ya Leanotlhabollo la Bosetšhaba (NDP).Maemong a boditšhabatšhaba, baetapele ba ba babedi ba dumelelane go maatlafatša boipiletšo bja go beakanya leswa Mokgatlo wa Dinagakopano kudukudu Lekgotla la Tšhireletšo la UN, kgahlegong ya dinaga tšeo di hlabologago.1.2. Dipoelo tše di maatlafaditše leswa Ketelo ya Mošomo ya Mopresidente go leba United Arab Emirates (UAE) fao dinaga tše ka bobedi di mpshafaditšego boikgafo bja tšona go tiišetšo le tlhatlošo ya dikamano tša dinaga tše ka bobedi, kudukudu ka lefapheng la kgwebišano, dipeeletšo le la ekonomi go ba selekane sa togamaano ya kakaretšo.Se se latela Ketelo ya Semmušo yeo Mopresidente Jacob Zuma a e tšerego ka Dibatsela 2011 yeo e dirilego gore go hlongwe Khomišene ya Mohlakanelwa ya SA-UAE yeo e akgofišitšego palomoka ya lebelo la kgwebišano magareng ga dinaga tše ka bobedi go tloga go R13 pilione ka 2011 go fihla go R27 pilione ka 2015.Afrika Borwa le UAE le tšona di dumelelane go oketša tirišano ye ka nepo ya go šomiša monyetla wa dibaka tše di lego gona ka Ekonoming ya Mawatle, go tšwetša pele diromelwantle tša ditšweletšwa tša temo tša Afrika Borwa, ditšweletšwa tšeo di hlamilwego le kudukudu borekedi bja didirišwa tša mašole le dilekane.Ketelo ye e tšweleditše pele bokgoni bja Afrika Borwa bja kago ya mananeokgoparara ka nepo ya go goketša dibaka go dikhamphani tša Afrika Borwa ka EXPO 2020 ka Dubai, gammogo le tirišano ka lefapheng la khutšo, tšhireletšo le seemo se sekaone.1.3. Kabinete e amogetše magato ao a tiilego ao a tsentšwego tirišong ke Tona ya Dipapadi le Boitapološo Fikile Mbalula a go aga leswa lefapha la dipapadi le boitapološo leo le aroganego kudu ebile le nago le kgethologanyo ye kgolo ka go diriša Tšhata ya yona ya Phetogo. Se se tla akgofiša phetogo gore go be le lenaneo la dipapadi leo le kopantšwego leo le ukangwego ka melawana ya temokrasi, tekatekano, go hloka sephiri, kemelo ya batho go ya ka dipalopalo tša bona, phihlelelo le go kgatha tema mo go oketšegilego go sepelelana le ditlhologelo tša Leanotlhabollo la Bosetšhaba.1.4. Kabinete e amogela dipolelo tša ditekanyetšo tšeo di hlagišwago ke dikgoro tše di fapafapanego tšeo di nago le dipego tše di phatlaletšego tše di begago ka ga kgatelopele ye e dirilwego go kaonafatšeng maphelo a maAfrika Borwa.Se se laetša go tsenya tirišong ga Tlhako ya Togamaano ya Lebaka la Magareng leo le re išago kgauswi le go fihlelela ga Nepo ya 2030 ya NDP.Kabinete e ipiletša go maAfrika Borwa go bogela dipolelo tša ditekanyetšo difaleng tša kgašo tša mehutahuta go kwešiša bokaone Leanotiro la Mmušo.1.5. Kabinete e ipiletša go boikgafo bjo bo tšwelago pele bja go kgontšha phetogo ya mešomong go lebeletšwe dikutollo tše di tšwago go Pego ya Ngwaga ka Ngwaga ya Khomišene ya bo 16 ka ga Tekatekano Mešomong go bengmešomo ka moka bao ba nepišitšwego yeo e tsebagaditšwego semmušo ka fase ga morero wa “Phetogo e dira gore re kwešiše kgwebo”. Pego ye e thuša mmušo go kwešiša maemo a tekatekano mešomong ka mo nageng le kgatelopele ya yona ka phetogong ya mošomong ya ngwaga wa 2015.1.6. Kabinete e lebogišitše Kgoro ya Madulo a Batho ka kabong ya dintlo tše 4,3 milione le dibaka tša kago ya dintlo go tloga mola go bago le temokrasi. Dibaka tše di akaretša dintlo tše di abilwego ka disapsiti ka botlalo tše 2, 806 235 (dintlo tša BNG), dintlo tša setšhaba/tša go rentwa tše 121 784, Dintlo tše di abilego ka lebaka la Lenaneo la Sapsiti ye e Kgokagantšwego le Matlotlo tše 6329 le ditene tše 986 608 tšeo di abetšwego ditirelo.Katlego ye e sego ya kay a bonwa e abetše batho ba go feta ba dimilione tše 20 dintlo gomme go keteka katlego ye kgoro e tsebagaditše semmušo lesolo la bosetšhaba la go ngwala pego ka ga katlego ya ka mo nageng mabapi le kago ya dintlo.Go tsebagatša semmušo fa go dirilwe ka COSMO City, e lego ye nngwe ya diprotšeke tša dintlo tšeo di kopanego go ralala le naga gomme le yona e keteka mengwaga ye lesome mola e hlongwago.Kabinete e leboga maAfrika Borwa ka moka ka ga seabe seo ba bilego le sona, ka ga boikgafo le go šoma kudu ga bona go netefatša gore seriti sa maAfrika Borwa ao a hlokago se bušetšwa sekeng ka go diriša lenaneo la madulo a batho.1.7. Kabinete e leboga Mongwaledipharephare wa Mokgatlo wa Dinagakopano ge a rulagantše Mokete wa Maemo a Godimo wa go Saenela Tumelelano ya ka Paris, ye e amogetšwego ke Dinaga tše 176 ka Manthole 2015. Go saenwa ga Tumelelano ya Paris go dirile kgato ya mathomo ya go tsenywa tirišong ga yona e lego seo se tlago hlahla masolo a boditšhabatšhaba a go; fokotša meši ya digase tša diintastering le go fihlelela ditlhohlo ka moka tšeo di tlišwago ke phetogo ya klaemete. Kabinete e letetše go phethwa ga ditshepedišo tša tumelelo ya ka nageng go amana le se, ka dinaga ka moka, go kgontšha gore go be le go tsenywa tirišong ka botlalo e sa le ka pela ga Tumelelano ya Paris ka ngwaga wa 2020.18. Kabinete e lemoga gape gore Kgoro ya Merero ya Tikologo e dirišana mmogo le Kgoro ya Boeti ka go kgokaganya dilaporathori tša kabo šeo di bitšwago “Laporathori ya Phedišano ya diphedi tša Mehutahuta: Re godiša seabe sa ekonomi ya methopo ya diphedi tša tlhago ka Afrika Borwa” go tloga ka la 10 Moranang go fihla ka la 13 Mopitlo 2016.Maikemišetšo ke go fihlelela bokgoni bja ekonomi bja diphedi tše ntši tša mehutahuta tša Afrika Borwa bjo bo hlalošwago ka go sethalwa sa Leano la Bosetšhaba la Ekonomi ya Mehutahuta ya Diphedi seo se dumeletšwego ke Kabinete ka Mosegamanye 2015 gore setšhaba se fe ditshwaotshwao ka ga sona.2. Diphetho tše bohlokwa tša Kabinete2.1. Kabinete e dumeletše Leanotiro la Melawana ya Diintasteri (IPAP) la 2016/17 – 2018/19, e lego kokwane ye bohlokwa ya Leano la Dintlha tše Senyane la Mopresidente ebile le tsenya letsogo ka go phethagatšeng ga NDP.Wo ke ngwaga wa boseswai wa pušeletšo ya ngwaga ka ngwaga ya maano a tlhomo ya diintasteri ao a atlegilego yeo e agwago go diphihlelelo, difala tša melawana le go mananeo a dipušeletšo tše di fetilego.IPAP 2016/17 e nyaka go fihlelela molawana wa diintasteri wa seabe sa godimo ka maemong a boima a ekonomi. Tšona di akaretša diabe tše di tšwelago pele tša go wa g0a ekonomi lefaseng ka bophara go akaretšwa mathata a tšhipi le go theogela fase ga ditšweletšwa gammogo le komelelo ye kgolo le mathata a mangwe a bohlokwa a ka mo nageng.Diphihlelelo go tšwa mengwageng ye e fetilego di akaretša go boloka ga mešomo ye e ka bago ye 67 000 le go hloma mešomo ye mekaone ye meswa ye go akanywago go ba ye 7 000 ka lefapheng la Diaparo le Dilogwa, la Mokgopha le Dieta. Lefapha la ka fasana la go šoma ditšweletšwa ta temo ke le lengwe la mafapha a magolo kudu a go thwala batho mešomong, ao a abago mešomo ye go šišinywago go ba ye 216 090 ka 2015 ge e bapetšwa le ye 208 822 ka 2014. Peeletšo ya boleng bja go feta R600 milione e gokeditšwe ka 2015/16, gomme se sa hloma motheo wa go maatlafatša tlhabollo ya dikgwebo go lebeletšwe kudu ditšhaba tša dinagamagaeng.2.2. Kabinete e dumeletše Tlhako ya Tlhabollo ya Mafelelo ya Metsesetoropo ye e Kopantšwego le Leanophethagatšo la 2016/19. Poelokakaretšo ya Tlhako ya Tlhabollo ya Mafelelo ya Metsesetoropo ye e Kopantšwego ke phetošo ya dikgoba. Se se dira lenaneo le leswa la ditoropokgolo le ditoropo tša Afrika Borwa, leo le tlago tšwetša pele kgolo ya ditoropong go fihlelela mokgwa wa kgolo ya go ya go ile wa ditoropokgolo le ditoropo tše di hlakanego, tše di kgokagantšweg, tše di bolokegilego, di nago le methopo le mafelo a makaone ao go ka šongwago go ona le go dula go ona.Se se arabela taelo ya NDP ya go hlabolla molawana wa tlhabollo ya metsesetoropo leo le tlago netefatša gore go ba le peakanyo ya maleba, dipeeletšo tša mananeokgoparara, le taolo go thekga kgolo le go kgontšha bokgoni bja ekonomi bja ditoropokgolo le ditoropo tša rena.2.3. Kabinete e dumeletše go phatlalatšwa ga Sethalwa sa Molawana wa Bosetšhaba wa Ditirelo tša Tlhabollo ya Mešomo – Re agela Afrika Borwa Lenaneo leo le šomago gabotse le leo le Kopantšwego la Ditirelo tša Tlhabollo ya Mešomo, ka gare ga Kuranta ya Mmušo gore e tle e swayeswaywe ke setyšhaba.Ka morago ga ge o tsentšwe tirišong, sethalwa se sa Molawana se tla aba mokgwa wo o kgokagantšwego go ditirelo tša tlhabollo ya mešomo ye mekaone go badudi ka moka. Se se tla ba kgontšha go tšea dira dikgetho tša mabapi le mešomo ba na le tsebo gore ba hwetše mešomo, ba tsenye letsogo ka setšhabeng le go aga ekonomi ya Afrika Borwa.Ditirelo tša Tlhabollo ya Mešomo di raloka tema ye bohlokwa ka go thušeng ga mebaraka ya bašomi go šoma le gore mananeo a thuto a fihlelele dinepo tša ona. Se se tsenya letsogo ka go fihleleleng ga ditšhišinyo tša NDP tša go tšwetša pele kgolo ya ekonomi le mešomo, go nyalantšha bašomi le mešomo; le go oketša tlhabollo ya bokgoni le palo ya baithuti bao ba phethilego dithuto tša yunibesithi.2.4. Kabinete e sedimošitšwe mabapi le go tsenywa tirišong ga Lenaneo la Tshekatsheko la Bosetšhaba gomme ya dumelela pego ya Ngwaga ka ngwaga ya 2014/15 le Leano la Tshekatsheko la Bosetšhaba la bohlano la 2016/17 go fihla go 2018/19, bjalo ka karolo ya lesolo la go kaonafatša kabo ya ditirelo, Lenaneo la Tshekatsheko la Bosetšhaba le hlomilwe ke Tlhako ya Melawana ya Tshekatsheko ya Bosetšhaba yeo e netefatšago gore bohlatse bjo bo kwagalago le bja go se tšeye lehlakore go tšwa go ditshekatsheko bo tsenywa ka gare ga ditshepedišo tša peakanyo, tša go dira ditekanyetšo, tša kaonafatšo ya moikgatlo, tekodišišo ya melawana, gammogo le lenaneo leo le tšwelago pele le taolo ya protšeke go realo e le go kaonafatša mošomo.Ditshekatsheko tše 47 di phethilwe goba di sa le gare di a dirwa, gomme di akaretša R75 pilione ya tshenyegelo ya mmušo. Dipego tša ditshekatsheko tše 15 di dumeletšwe gomme tše 12 di hlagišitšwe ka Kabineteng go fihla mo lebakeng le. Maano a kaonafatšo a 14 a sa tsenywa tirišong gomme kgatelopele ka ga ona e laetša diphetogo tše kgolo, go katološa seabe.2.5. Kabinete e sedimošitšwe ka ga dikutopllo tša sthekatsheko le ditšhišinyo tše di dumeletšwego ka nepo ya go oketša seabe go tšwa go go tsenywa tirišong ga Lenaneo la Mešomo ya Setšhaba leo le Katološitšwego la Lefapha la Setšhaba (EPWP-SS).Lenaneo le le raloka tema ye bohlokwa ya tšhireletšo ya setšhaba go batho ba bagolo bao ba itekanetšego mebeleng bao ba sa šomego, ka go ba tsena ka go mešomo ya tšweletšo gomme ba hwetša putseletšo ya kgwedi ka kgwedi ya tšhelete ya magareng ya R1 517. 69.Bontši bja mananeo a lefapha la setšhaba a aba ditirelo tše di kgethegilego go ditšhaba tše di lego kotsing le tše di hlokago. EPWP-SS e gotše ka lebelo gareng ga kgato ya mathomo le kgato ya bobedi, go tloga go mananeo a mahlano go fihla go a 22 gomme se sa feletša ka gore lefapha le le fihlelele dibaka tša mešomo tše 175 769 ka go kgato ya mathomo le dibaka tša mešomo tše 866 246 ka go kgato ya bobedi, e lego palo ye e lego ka godimo ga nepišo ya mešomo ye 750 000.Ditšhišinyo tše di lebeletše kudu go kaonafatša go tsenya tirišong ka nepo ya go fokotša go se šome gabotse ka go tšeyeng ga diphetho, ka phethagatšong (ditefelo tša diputseletšo) le kabo ya tlhahlo, gammogo le kgoikaganyo.2.6. Kabinete e sedimošitšwe ka ga dikutollo gomme ya dumelela ditšhišinyo tša tlhamo le tshekatsheko ya go tsenya tirišong ga Thušo ya Ditšhelete mabapi le Tlhabollo ya Madulo a Batho ka Metsesetoropong le Leano la yona la Kaonafatšo.Dikutollo tše di thekga go tšwetša pele Thušo ya Ditšhelete mabapi le Tlhabollo ya Madulo a Batho ka Metsesetoropong bjalo ka thušo ya ditšhelete ya tlaleletšo yeo e thušago lenaneo ka bophara la madulo a batho a go ya go ile le ao a lekalekanyago batho go hola bahloki le malapa ao a hwetšago letseno la magareng.Se se bohlokwa ka go fihleleleng dinepišo go tšwa ka go Tlhako ya Togamaano ya Lebaka la Magareng; kabo ya dibaka tša go hwetša dintlo tše 1 495 milione ka mafelong a madulo a boleng ka ngwaga wa 2019.2.7. Kabinete e dumeletše pego ka ga Go tsenya tirišong le Tshekatsheko ya Seabe sa Theknolotši le Merero ya Bašomi ya Lenaneo la Diintasteri, phetolo ya ba taolo go pego le go leano la kaonafatšo tšeo di rometšwego go Kgoro ya Kgwebišano le Diintasteri.Lenaneo le le tsebagaditšwe ke Kgoro ya Kgwebišano le Diintasteri ka 1992 go maatlafatša tlhabollo ya bokgoni ka go mahlale, boentšeneere le theknolotši. Le tsenya letsogo ka go hlomeng ga mešomo ka go tšweletša kelo ya banyakišiši bao ba nago le bokgoni bja godimo le balaodi ba theknolotši ba ka diintastering le ka go kaonafatša bokgoni bja dikhamphani tša kgwebo tše di kgathago tema.Lenaneo le ke selo se se nepagetšego, se bohlokwa le seo se šomago gabotse sa thekgo ya boithomelo yeo e abago boleng bja tšhelete bjo bogolo go bobedi mabapi le tlhabollo ya theknolotši le merero ya bašomi ye e hlabollogago le bokgoni bjo bo amanago le diintasteri. Gape le bapetšwa bokaone le mananeo a mangwe a boditšhabatšhaba.2.8. Kabinete e sedimošitšwe ka ga dikutollo tša Pego ya mabapi le nyakišišo ya Sehlophatšhomo sa Ditona mabapi le dipelaelo tša gore ‘dikgoba tša mešomo tša barutiši di a rekišwa’ tšeo di amago batho, mekgatlo ya barutiši le bahlankedi ba Dikgoro tše dingwe tša Thuto tša Diprofense. Kabinete e dumeletše ditšhišinyo tša go šoma ka dikutollo tše ka lenaneo le ka tsinkelo.Ka go Pegong ya sona ya mafelelo Sehlophatšhoma sa Ditona se fa tshekatsheko ya tema ye e ralokwago ke bakgathatema ka tshepedišong ya go kgetha le ya go thwala barutiši.Se laetša gape mathata a bohlokwa ka tshepedišong ya bjale ya go thwala barutiši dikgobeng tša mešomo ka lefapheng la thuto ya motheo; ebile se fa ditšhišinyo tša go thuša Kgoro ya Thuto ya Motheo le lefapha la thuto ya motheo ka kakaretšo go rarolla mathata ao a bonwego.3. Melaokakanywa3.1. Kabinete e dumeletše go romelwa ga Molaokakanywaphethošwa wa Bosetšhaba wa Dithokgwa ka Palamenteng. Molaokakanywa wo o fetoša Molao wa Bosetšhaba wa Dithokgwa, wa 1998 (Molao wa Nomoro ya 84 wa 1998).Go tsenywa tirišong ga diphetošo tše go tla kaonafatša taolo ya dithokgwa ya go ya go ile le gape go hlohleletša go kgatha tema ga dihlopha tše di lego kotsing, tšeo di botilego dithokgwa go iphediša, ka go Lekgotlakeletšo la Dithokgwa la Bosetšhaba.4. Ditiragalo tše di tlago4.1. Mopresidente Jacob Zuma o tla tsenela mokete wa go hlomamiša semmušo le wa boikano bja Mopresidente wa Uganda Yoweri Museveni ka Kampala ka la 12 Mopitlo 2016. Ketelo ye e tla tšwela pele go maatlafatša dikamano tša dinaga tše ka bobedi magareng ga Afrika Borwa le Uganda.4.2. Mopresidente Jacob Zuma o tla ba moetapele wa Letšatši la Thapelo la Bosetšhaba leo le tlago swarelwa ka Lepatlelong la ABSA ka Durban ka la 29 Moranang 2016. Baetapele ba setšo le baetapele ba mekgatlo ya setšhaba ba tla ba le mmušo go rapelela tiišetšo ya temokrasi go tšwela pele, bootee bja setšhaba, tirišano ya setšhaba gammogo le Dikgetho tša Mebušoselegae tše di atlegilego le tša khutšo.4.3. Kabinete e sedimošitšwe ka ga dipeakanyo tša Kgoro ya Bokgabo le Setšo tša go swara moletlo wa Kgwedi ya Afrika ka Mopitlo 2016 ka fase ga morero wa: “Re aga Afrika ye Kaone le Lefase le Lekaone” bjalo ka karolo ya moketeko wa ka khonthinenteng mabapi le go hlongwa ga Mokgatlo wa Botee bja Afrika, ye mo lebakeng le o bitšwago Mokgatlo wa Dinagakopano tša Afrika le mošomo wo o o dirilego. Mopresidente Jacob Zuma o tla tsebagatša semmušo Kgwedi ya Afrika ka Letšatši la Thapelo la Bosetšhaba ka la 29 Moranang 2016.Ka 2016 Kgwedi ya Afrika e tla lebelela kudu masolo a tlhabollo ya basadi le bafsa, mola e le gore re keteka ngwaga wa bo 60 wa Mogwanto wa Basadi le ngwaga wa bo 40 wa Dikgaruru tša Bafsa ka Soweto.MaAfrika Borwa a kgopelwa go kgatha tema ka lenaneo la ditiragalo tše ntši leo le akaretšago mehutahuta ya ditiragalo go akaretšwa bokgabo bja go thalwa, theetha, mmino, dipolelo tša bofahloši le diseminare gammogo le segopotšo sa bo 10 sa Sekhwama sa Lefase sa Bohwa bja Afrika. Kgwedi ya Afrika e šoma bjalo ka sefala sa go kgokaganya leswa le go ikgafa leswa go Kwelobohloko ya Afrika le go Tsošološo ya Afrika ka go kopanya batho ba ka khontinenteng.4.4. Ka la 20 Mopitlo 2016 mmušo o tla eta pele mokete wa bosetšhaba wa ngwagakgolo wa mola go hlongwago Yunibesithi ya Fort Hare ka khamphaseng ya Alice ka Kapa Bohlabela. Ka go lokišetša mokete wo mogolo, Mopresidente Jacob Zuma o hlomile Komiti ya go bopša ke Ditona (IMC) go rulaganya le go kgokaganya mokete wo wa ngwagasome wo o sego wa ka wa bonwa.Sehlongwa se sa thuto sa bogologolo se šomile bjalo ka kokwane nakong ya ntwa ya rena ya go lwela tokologo gomme se tsebja gape bjalo ka “mohlomi wa boetapele bja Afrika” gomme sona ke sehlongwa sa thuto seo go sona go ithutilwego bagale ba ntwa ya go lwela tokologo ba go swana le bagale ZK Matthews, Nelson Mandela, Robert Sobukwe, Oliver Tambo le Govan Mbeki. Ke yunibesithi e nnoši ka Borwa bja Afrika yeo e tšweleditšego dihlogo tša dinaga tše hlano: e lego Nelson Mandela wa Afrika Borwa, Yusuf Lule wa Uganda, Robert Mugabe wa Zimbabwe, Ntsu Mokhehle wa Lesotho le Mohlomphegi Seretse Khama wa Botswana.Bjalo ka karolo ya mekete ya ngwagakgolo ya Yunibesithi ya Fort Hare Kabinete e ipiletša go Baithuti ba peleng le maloko a setšhaba go gopotšana ka ga ditiragalo tša ka Fort Hare ka go lesolo la Anega Kanegelo ya gago ka go šomiša hashtag #MyFortHare.4.5. Motlatšamopresidente Cyril Ramaphosa o tla eta pele baemedi ba go leba Sebokeng sa bo 26 sa Ekonomi ya Afrika sa Lefase (WEF) ka Rwanda magareng ga la 11 le la 13 Mopitlo 2016. Seboka se se swarwa ka fase ga morero wa: “Re kgokaganya Methopo ya Afrika ka Phetošo ya Titšithale”.Mmušo ka go diriša Leano la yona la Dintlha tše Senyane o tšwetša pele phetošo ya yona ya titšithale ya ka mo nageng. O tsenya tirišong kgato ya mathomo ya lesolo la ona la protepente leo le tlago kgokaganya mafelo a mmušo a go feta a 5 000 ka mebasepaleng ye seswai mo lebakeng la mengwaga ye meraro. Thušo ya mašeleng ya R740 milione e abetšwe go thekga go tsenya tirišong ga lesolo le.4.6. INDABA 2016 ka Lefelong la Dikopano la Inkosi Albert Luthuli ka Durban go tloga ka la šupa go fihla ka la senyane Mopitlo 2016, ke sefala sa Afrika ka Bophara seo se tlago tšwetša pele ditšweletšwa tša rena tša boeti go bareki ba boditšhabatšhaba.Boeti, bjalo ka ye nngwe ya dikokwane tše tshela tša kgolo ya ekonomi ya Lenotlhabollo la Bosetšhaba, bo tsentše letsogo ka R357 pilione go Palomoka ya Letseno la Ditšweletšwa tša ka Nageng (GDP) ka 2014 gomme bja thekga dipersente tše senyane tša palomoka ya batho bao ba thwetšwego mešomong ka Afrika Borwa. Lekgotla la Lefase la Maeto le Boeti le akanya gore boeti bot la tsenya letsogo ka R560 pilione go GDP y arena ka 2025 gomme bo tla thuša go hloma mešomo ye e fetago ye dimilione tše pedi.Go godiša seabe sa Boeti ka Ekonoming ya Mawatle ke kokwane ye bohlokwa ya Leano la Dintlha tše Senyane, fao go hlohleletšwago ke bokgoni bjo bo sego bja dirišwa bja mawatle a rena, bjo bo ka tsenyago letsogo ka kgolong ya ekonomi. Ekonomi ya mawatle le boeti di aba dibaka tše kgolo tša kgolo ya ekonomi le tlhomo ya mešomo.4.7. Ka go keteka Letšatši la Bašomi ka la 1 Mopitlo 2016, Kabinete e bušeletša boikgafo bja naga bja go šireletša ditokelo tša botho ka go diriša melao ya rena ye e gatelago pele ya mabapi le bašomi.Go tloga ka 1994 mušo ka go diriša melao ya go swana le Molao wa Dikamano tša Bašomi, Molao wa Melawana ya Motheo ya go Thwala Batho Mešomong, Molao wa Tekatekano Mešomong le wa Maphelo le Polokego Mešomong e tšweleditše pele ditokelo tša bašomi.4.8. Kabinete e ipiletša go baithuti ba Kreiti ya 12 go thoma go taonelouta diforomo tša dikgopelo goba go dira dikgopelo inthaneteng go dihlongwa tša thuto ya godingwana bjalo ka karolo ya Lesolo la Dira Dikgopelo Gonabjale/ Khetha Career Guidance.Lesolo le le dirwago ke Kgoro ya Thuto le Tlhahlo ya Godimo ngwaga ka ngwaga, le tla phethagatšwa nageng ka bophara go fihla ka Lewedi 2016 ebile le thuša baithuti ka go dira dikgetho ba na le tsebo ge ba dira dikgopelo go dihlongwa tša thuto ya godingwana.Baithuti ba hlohleletšwa go ikgokaganya le Lefelo la Ditirelo tša Tlhabollo ka ga Mešomo ka go romela SMS goba “please call me” go 072 204 5056 goba go 086 999 0123, imeile careerhelp@dhet.gov.za, go Facebook go www.facebook.com/careerhelp goba go Twitter mo go http://twitter.com/rsacareerhelp.5. Maemo a kabinete go merero ye bohlokwa seemong sa bjale5.1. Kabinete e hlohleletša bakgathatema ba maleba go fa ditshwaotshwao ka ga sethalwa sa Tšhata ya Tekodišišo ya Maatlafatšo ya Ekonomi ya Bathobaso ye e Akaretšago Bohle ya Intasteri ya Meepo le Diminerale ya Afrika Borwa sa 2016 seo se gatišitšwego ka gare ga Kuranta ya Mmušo.Sethalwa sa Tekodišišo ya Tšhata ya Meepo se tšwela pele go kopanya melawana ya mmušo ya phetošo le melao go maatlafatša bonolo bja go dira kgwebo, go hloma kwešišo ya melawana, go akanyetša le go ba le bonnete. Gape se sepelelana le ditlhagišo tša Molao wa Maatlafatšo ya Ekonomi ya Bathobasio ye e Akaretšago Bohle wa 2003 (Molao wa Nomoro ya 53 wa 2003) le Melawana ya Tiro ye Kaone (Melawana ya DTI).5.2. Kabinete e lemoga gore go dumelelwa ga go rekwa fao go šišintšwego ga SAB Miller ka AB InBev go lebeletšwe ke ba taolo ya diphadišano. Kabinete e amogela mokgwa wo go dumelelanwego ka ona wo o dirilwego ke Tona ya Tlhabollo ya Ekonomi le AB InBev go ba taolo ya diphadišano mabapi le merero ya mehutahuta ya dikgahlego tša setšhaba. Boikgafo bjo bja khamphani ye bo šoma bjalo ka tlhahli, ka ga merero ya dikgahlego tša setšhaba, go dikhamphani tše dingwe tšeo di kopanago le go rekwa ga tšona ka maemong ao a swanago.Se se akaretša boikgafo bjo go dumelelanwego ka bjona le khamphani ye bja go šomiša tšhelete ye e ka bago R1 pilione mo mengwageng ye e tlago ye mehlano go tšwetša pele bolemipotlana le tlhabollo ya baabi ba kgauswi, dikgwebo tše diswa, enetši le ditheknolotši tša go šomiša meets gabotse le tlhabollo ya bafsa. Boikgafo go mešomo go akaretšwa maikemišetšo a go efoga go itokolla mošomong ka boithaopo ka bašomi ka lebaka la go kopanywa ga dikhamphani le go tšwetša pele maemo a go thwala batho mešomong ka khamphaning mo mengwageng ye e tlago ye mehlano, ke karolo ya tumelelano ye bohlokwa magareng ga khamphani le mmušo go thekga tlhomo ya diintasteri, tlhabolo ya dikgwebopotlana le tlhomo ya mešomo.5.3. Ka tlhabollong ye e aroganego, Kabinete e lemoga go tsenywa tirišong ga ditlhagišo tša Molaophetošwa wa Phadišano wo o dirago gore e be molato wa bosenyi gore balaodi le ba taolo ba kwane ka go bea ditheko, go hloma dithentara le mebaraka. Ditlhagišo tše ke karolo ya magato a go akgofiša ntwa kgahlanong le ditiro tše mpe tša go senya ekonomi le tša go bea ditheko tša godimo go badiriši.Re ipiletša go dikgwebo ka Afrika Borwa go phadišana mabapi le ditheko tša fase, ka boithomelo bjo bontši, boleng bja dithoto bjo bo kaonafetšego bjo bo abjago goba tirelo ya godingwana go badiriši sebakeng sa go kwanela ditheko.5.4. Kabinete e lemogile ka fao lefapha la dipanka le laotšwego ka gona ka Afrika Borwa – le lefaseng ka bophara, le tlhokego ya gore Afrika Borwa e obamele melawana ya boditšhabatšhaba go swana le Basel III le melaotshepetšo ya twantšho ya Tshepedišo ya tšhelete ka fao go sego molaong ya Seboka sa Mošomo wa Kgato ya mabapi le Ditšhelete (FATF), seo se dumeletšwego ke Kabinete mo nakong ye e fetilego, le go thekgwa ke melawana ye e dumeletšwego ke Mmušo. Lenaneo la Twin Peaks le lona le tla laola maitshwaro a ka mebarakeng ka lefapheng la dipanka le la ditšhelete ka bophara.""5.5. Kabinete e amogela dipoelo tša go tšwa go Kopano ya Seruthwane ya 2016 ya Sekhwama sa Ditšhelete sa Boditšhabatšhaba le Maloko a Panka ya Lefase ye e swerwego ka fase ga morero wa “Ditlhohlo tša Lefase ka Bophara, Ditharollo tša Lefase ka Bophara”. Mokgwa wa magato a mararo wa go hlohleletša kgolo maemong a lefase ka bophara o šišintšwe, gomme o hlohleletša dinaga go šomiša mekgwa ya melawana ka moka go hlohleletša kgolo, ke gore dipeakanyoleswa tša ditšhelete, tša matlotlo le tša sebopego.Dinaga tše di nago le dibaka tša ditšhelete le tša matlotlo di ile tša hlohleletšwa go dira tše ntši go thekga nyakego; le ge go le bjale, go tsenywa tirišong ga dipakanyoleswa tša sebopego go bile bohlokwa go bohle.Go ba bantši se se akaretša peeletšo ka go mananeokgoparara, ka go boithomelo le go kaonafatša tikologo ya taolo, gareng ga tše dingwe.5.6. Kabinete e gopotša bakgethi ka moka bao ba nago le maswanedi bao ba sego ba hlwa ba ingwadiša le go tiišetša dintlha tša bona gore ba ka dira bjalo ka go etela Kantoro ya kgauswi le bona ya Khomišene ya Dikgetho ye e Ikemetšego (IEC). Se se a hlokagala go dira gore leina la gago le be lenaneong la bakgethi gomme se se tla kgontšha bakgethi bao ba nago le maswanedi go phethagatša tokelo ya bona ya temokrasi ka la 3 Phato 2016.Kabinete e ipiletša go bakgethi bao ba nago le maswanedi go netefatša gore ba fihlelela dinyakwa tša go fa kantoro ya kgauswi ya IEC dintlha tša bona tša madulo. Dipotšišo tša mabapi le dikgetho di ka lebišwa go lefelo la megala la IEC go 0800 11 8000, leo le bulwago ka Mošupologo go fihla ka Labohlano, go thoma ka 7 mesong go fihla ka 9 mathapama.5.7. Kabinete e lebogiša Transnet, Tirelotaolo ya Bosekiši ya Bosetšhaba, SABC le Kgoro ya Thuto le Tlhahlo tša Godingwana, Kgoro ya Dikamano le Tirišano ya Boditšhabatšhaba, le Kgoro ya Toka le Tlhabollo ya Molaotheo ka ge di beilwe bjalo ka “Bengmošomo bao ba Kgahlišago Kudu” ka Afrika Borwa ke khamphani ya go beakanya maemo a bengmešomo ya UNIVERSUM.5.8. Kabinete e lebogiša Tona ya Mahlale le Theknolotši, Naledi Pandor, ka ge a hweditše Sefoka sa Bokgoni go tšwa go Repabliki ya Bofeterale ya Jeremane ka ga seabe sa gagwe ka tlhabollo ya mahlale lefaseng ka bophara. Sefoka se sa bokgoni se abelwa batho lefaseng ka bophara ka ga dikatlego tša bona ka mafapheng a sepolotiki, a leago goba a bohlae.5.9. Kabinete e lebogiša Molaodipharephare wa Kgoro ya Merero ya Tikologo Nosipho Ngcaba ge a hweditše Sefoka sa mabapi le Tlhokomelo ya Tikologo sa Katlego ya Bophelo ka Moka sa 2015/16 go tšwa go kgatišo ya mabapi le tša tikologo ye e bitšwago The Enviropaedia.5.10. Kabinete e reta modiragatši Kemang Wa Lehulere ge a bile ""Modiragatši wa Ngwaga"" wa 2017 e lego sefoka seo se thekgwago ke Deutsche Bank. Wa Lehulere, yo a utollago go ba maleba ga mešomo ya bakgabiši ka go Afrika Borwa ya ka morago ga nako ya kgethologanyo, o tla hlagiša pontšho ya gagwe a nnoši ya boditšhabatšhaba ka Jeremane ka Deutsche Bank KunstHalle ka Berlin ngwageng wo o tlago.5.11. Kabinete e lebogiša Kgoro ya Boeti ge e thopile sefoka sa Molawana/Thekgo ye Kaone ya Setšhaba ka go Difoka tša Boeti bja Maikarabelo ka Afrika tša 2016. Sefoka se se fiwa kgoro ya lefapha la setšhaba, bolaodi goba sehlongwa seo se dirilego boikgafo le seabe se se kwagalago go tšwetša pele boeti bja maikarabelo.5.12. Kabinete e lebogiša moraloki wa kolofo Branden Grace ge a thopile Phadišano ya gagwe ya mathomo ya PGA Tour ka RBC Heritage ka Hilton Head, US.5.13. Kabinete e swabišitšwe ke lehu la Bertie Lubner yo a bilego le seabe se segolo go tlhabollo ya Afrika Borwa bjalo ka moetapele wa kgwebo, motho yo a thušago ba bangwe le modulasetulo yo a hlomphegago wa bophelo ka moka wa Mokgatlho wa maJuta a Afrika Borwa.5.14. Kabinete e lebiša mahloko a yona go tšwa dipelong go bagwera le ba malapa a batšwasehlabelo ba lesome (Tiisetso Tselo, Sesi Mtshali, Sana Sibeko, Mphikeleli Malindi, Gugulethu Sithole, Vusi Nkabinde, Daphney Linda, Sicelo Kheswa, Sphamandla Gedle le Simphiwe Nhlapo) ba kotsi ye e šiišago ya pese ge ba be ba boa Raling ya go Tsebagatša Lenaneo la Dikgetho la ANC ka Port Elizabeth. Kabinete e lakaleditše bao ba gobetšego ka mo kotsing ye gore ba fole ka pela.5.15. Kabinete e lebišitše mahloko a yona go ba lapa le bagwera ba Ngaka Herman Nditsheni Netshidzivhani, e lego setsebi sa go kgona pelego sa mathomo sa mothomoso ka Afrika Borwa. Bjalo ka mohlomi wa kliniki ya go kgona pelego ka Sepetleleng sa Park Lane ka Johannesburg, Netshidzivhani o thušitše maAfrika Borwa a mantši go thoma malapa a bona.5.16. Kabinete e lebišitve mahloko go ba lapa le bagwera ba Dene Smuts, Leloko la Palamente la peleng leo le bego le emetše Democratic Alliance ka Palamenteng. Kabinete e hlompha seabe sa gagwe seo se kgahlišago go tlhabollo ya temokrasi ya rena ya molaotheo.5.17. Kabinete e ba le Mopresidente Jacob Zuma ge a lakaletša Mama Winnie Madikizela-Mandela gore a fole ka pela ebile e kgopela gore sephiri sa ba lapa la gagwe se hlomphiwe mo nakong ye. Winnie Mandela o hlomphiwa lefaseng ka bophara ka ga tema ye a e kgathilego ka ntweng ya go lwela tokologo yeo e tsentšego letsogo ka go fedišeng ga melawana ya kgatelelo le go tliša temokrasi ka Afrika Borwa.6. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.6.1. Paul Steenkamp ka go Lekgotla la Bosetšhaba la Keletšo ka ga Boithomelo.6.2. Clarinda Elizabeth Simpson bjalo ka Mohlankedimogolophethiši wa SENTECH.6.3. Lumko Caesario Mtimde bjalo ka Mohlankedimogolophethiši wa Setheo sa Ditirelo Phihlelelo tše di Amago Bohle la Afrika Borwa.6.4. Go thwalwa leswa ga Moatbokheiti Rory Wayne Voller bjalo ka Motlatšamokhomišenare wa Khomišene ya Dithoto tša Khamphani le tša Bohlale.6.5. Katološo ya konteraka ya Lungisa Fuzile bjalo ka Molaodipharephare wa Kgoro ya Ditšhelete ya Bosetšhaba.6.6. Katološo ya konteraka ya Nosipho Ngcaba bjalo ka Molaodipharephare wa Kgoro ya Merero ya Tikologo.6.7. N Mafu bjalo ka Motlatšamolaodipharephare: Maatlafatšo le Taolo Bakgathatema ka go Kgoro ya Bagale ba Mašole.6.8. TLM Makotoko bjalo ka Mohlankedimogolo wa Mešomo ya Kgoro ya Merero ya Tikologo.Dipotšišo:Donald Liphoko082 901 0766"
Pego ya Kopano ya Kabinete ya la 11 Mopitlo 2016,12 May 2016,https://www.gov.za/speeches/statement-cabinet-meeting-11-may-2016-12-may-2016-0000,https://www.gov.za/nso/speeches/statement-cabinet-meeting-11-may-2016-12-may-2016-0000,"1. Phethagatšo ya Mananeo a Bohlokwa a Mmušo1.1. Kabinete e lemogile ka ga pego ye e dirilwego ke Tona ya Ditšhelete go Mopresidente, ka ga kgatelopele ya ditherišano tša Mmušo le lefapha la phraebete le bašomi ka ga ekonomi. Mopresidente o romile Tona go eta pele ditherišano le balekane ba setšhabeng go thala leano le go tla ka magato a go godiša ekonomi le go lota kelo ya sekoloto ya ka nageng.Kabinete e thabile gore mošomo wo o feleleditše ka masolo ao a kwagalago ao a tlago kaonafatša seemo sa ekonomi sa ka nageng. Mopresidente o tsebagaditše masolo a mmalwa ao a tlago pele ka Mošopologo, ao a akaretšago: (1) sekhwama sa mohlakanelwa sa lefapha la phraebete le la setšhaba la mabapi le Thekgo ya Dikgwebopotlana, (2) go rarolla mathata ka nepo ya go oketša peeletšo ka nepo ya go akgofiša kgolo ya bohle, (3) peeletšommogo ya mmušo le ya lefapha la phraebete ka go mananeokgoparara go tšerwe mohlala ka go maitemogelo a Lenaneo leo le atlegilego la Batšweletši ba Mohlagase le (4) go maatlafatša Dikgwebokgolo tša Mmušo go netefatša gore di ba le tšwelopele ya ditšhelete ya go ya go ile le go maatlafatša tema ya tšona ka go hloma mešomo.Ditsebagatšo tše ke bohlatse bja seo naga ye e ka se fihlelelago ge balekane ka moka ba setšhaba ba kopana go šomela maikemišetšo ao a swanago.1.2  Kabinete e tšwela pele go ba le boitshepo bja gore kopano ya ditšhelete ye e tiilego ka mmušo, go kgoboketšwa ga R1 trilione ka Tirelo ya Metšhelo ya Afrika Borwa le ditsenogare tše di sa tšwago go tsebagatšwa tše hlano tša lebaka le lekopana, ka moka ga tšona di thekga leano la Dintlha tše Senyane go realo e le go netefatša gore go ba le peakanyoleswa ka dibakeng tša ekonomi ya rena. Go kgoboketša letseno fao go oketšegilego ka SARS go tla tšwela pele go kgontšha mmušo go aba ditirelo tše di tlago kaonafatša boleng bja maphelo a badudi ba ona ka moka.1.3 Kabinete e amogela tsebagatšo ye e dirilwego ke setheo sa kelo ya seemo sa peeletšo, e lego Moody’s Investor Services, seo mo bekeng ye e fetilego se tiišeditšego leswa kelo ya sekoloto ya naga go ba maemong a mabedi ka godimo ga kelo ya ka fase ga seemo sa peeletšo. Ka go tiišetša kelo, Moody’s e begile gore Afrika Borwa e lebile seemong sa phetogo ka morago ga mengwaga ye e bego e bonwa ka kgolo ye e fokolago gomme magato ao a tiilego a tiišetšo ya seemo ka ditekanyetšong tša 2016 ao tla bea sekeng sekoloto sa mmušo go Palomoka ya Letseno la ka Nageng mo ngwageng wo. Bakgathatema ka moka ba a dumela gore masolo a tirišano a swanetše go maatlafatšwa go fa tlhohleletšo go kgolo ya ekonomi.Re lemoga gape gore mošomo wa Tona ya Ditšhelete le balekane ba setšhabeng o akaretša sehlophatšhoma sa dikelo tša sekoloto seo se tlago tseba dipeakanyoleswa tše di ka kgonagalago le ditsenogare go lota mebaraka ya matlotlo ye maatla ya ka Afrika Borwa le kelo ya sekoloto sa maemo a peeletšo.1.4  Mopresidente o leboga Dipolelo tša ditekanyetšo tše di dirilwego ke Ditona tša dikgoro tše di fapafapanego tšeo di bolelago ka ga ditlhokego tša maAfrika Borwa ka moka. Dipego tša kgatelopele le dipeakanyo tše di tšwago ka Dipolelong tša Ditekanyetšo tša Dikgoro di laetša gore Afrika Borwa ke setšhaba seo se šomago, gomme mmušo wona o etile pele, go aga bophelo bjo bokaone go bohle.Magato ao a kwagalago a tsentšwe tirišong go fokotša seabe seo se sa kgahlišego sa go phuhlama ga ekonomi lefaseng ka bophara ekonoming ya rena, le go lokišetša kgolo ya lebelo ge lebaka la nako ya ekonomi le thoma go kgahliša. Gape re šoma kudu go tloša ditšhitišo tša kgolo ya ekonomi ka mo nageng.Dipolelo tša ditekanyetšo gape di laetša gore mmušo, bašomi le dikgwebo di šoma mmogo, go feta ka nako ye nngwe, go hwetša ditsela tša go hlohleletša leswa kgolo le go aga bophelo bjo bokaone go bohle. Se se akaretša phethagatšo ye e tiilego ya Leano la Dintlha tše Senyane, leo le tsebagaditšwego ke Mopresidente Jacob Zuma ka Polelong ya gagwe ya Maemo a Naga ya 2015 gammogo le ka go Operation Phakisa, leo le hlametšwego go akgofiša go tsenya tirišong ga ditharollo tša mafapha a bohlokwa a tlhabollo. Mananeo a a rarolla merero ye bohlokwa go tšwa ka go Leanotlhabollo la Bosetšhaba, go swana le go fokotša bohloki le tlhokego ya mešomo.1.5  Kabinete e tiišeletša leswa go maAfrika Borwa gore seemo s aka nageng sa tlhokego ya mešomo se a lebeledišišwa ka go tsenya tirišong Leanotlhabollo la Bosetšhaba (NDP) la ka nageng ka go šomiša tsenogare ya ekonomi ya Leano la Dintlha tše Senyane leo le nyakago go hlohleletša kgolo le go thuša ka tlhomong ya mešomo ka mafapheng a bohlokwa   a ekonomi ya rena. Tirišano le mafapha a phraebete e bohlokwa go fihlelela dipoelo tše atlegilego.Mmušo o šomiša masolo ka moka ao a lego gona go akaretšwa Leanotiro la yona la Melawana ya Diintasteri (IPAP) go hlama mafapha ao a thwalago bašomi ba bantši le a ditirelo go rarolla bothata bja tlhokego ya mešomo bjo bo amilwego gampe go tšwela pele ke maemo a boima a ekonomi lefaseng ka bophara le ka mo nageng. Tona ya Kgwebišano le Diintasteri, Rob Davies o tsebagaditše semmušo tsebagatšo leswa ya ngwaga ka ngwaga ya boseswai ya IPAP ya 2016/17 go fihla ka 2018-19 ka la 9 Mopitlo 2016 ka femeng ya go betla ditšhipi le ya metšhene ye e lego ya bathobaso ka 100%  ka Gauteng.Mmušo o gatelela bohlokwa bja go hloma tirišanommogo le dikhamphani tša diintasteri tša ka nageng tše bohlokwa tše di sa šomego fela ka tlhabollong ya mananeokgoparara, ka lefapheng la dinamelwa le ka dikgokaganong, eupša go ralala le mehutahuta ye e fapanego ya mafapha ao a nago le theknolotši ye e gatetšego pele, ye e loketšego go romelwa dinageng tša ka ntle le ao a thetšego bašomi ba bantši ka ekonoming ya Afrika Borwa ka botlalo.Le ge e le gore Dinyakišišo tša Mabapi le Bašomi tša Kotara ye nngwe le ye nngwe tša kotare ya mathomo ya 2016 di begile kgolo ka go tlhokego ya mešomo ka 26.7 persente ka kotara, maemo a mešomo a 2016 a godingwana ka batho bao ba thwetšwego ba 204 000 ge a bapetšwa le a kotare ya mathomo ya 2015.1.6  Kabionete e amogela go abja semmušo ga Lefelo la Bafsa la Beaufort West, ka Kapa Bodikela ka Mopresidente Jacob Zuma, leo le fago bafsa lefelo leo go lona ba ka imaatlafatšago gona. Lefelo le le na le mafelwana ao a fapafapanego ao a abago tlhabollo ya bafsa ka botlalo le a go hlabolla setšhaba ka bophara. Dinolofatši tšeo di lego gona ka mo lefelong le la bafsa di tla fa bafsa bao ba tšwago metseng ye e hlokago dibaka tša gore ba kgone go kgatha tema bokaone le go tsenya letsogo gabotse go metse ya bona le ka nageng.Lefelo la tša Bokgoni leo le tlabaketšwego ka botlalo le sepedišwa ke South Cape College gomme lona le tla aba tlhahlo ka ga tshepedišo ya kgwebo, go šomiša khomphutha ga mošomiši yo a nepišitšwego le tlhabollo ya bana ba mengwaga ya ka fasana go bakgathatema ba 200 ka go Lekala la Bosetšhaba la Bafsa ba Dinagamagaeng (NARYSEC) ka ngwaga. NARYSEC ke lenaneo la lebaka le letelele fao e lego gore go nepišitšwe fela bafsa ba dinagamagaeng, bao ba thwalwago le go fiwa dikonteraka mo mengwageng ye mebedi.Bafsa ba mengwaga ya magareng ga ye 18 le ye 25 ba a thwalwa gomme ba ngwadišwa go tla go hlahlwa ka go mabokgomi a mehutahuta ao a tlago ba fa tsebo, bobedi tsebo ya teori le ya phethagatšo ya mošomo, go itlhamela mešomo le go hlamela batho ba bangwe mešomo ka metseng ya gabobona. Lefelo le la Bafsa ke protšeke ya go nyaka go tsena ge eba lenaneo la mohuta wo le tla kgonagala ebile ke la mathomo la moswananoši, gomme le tla tsenywa tirišong ka diphrobentsheng tše dingwe.1.7  Kabinete e amogela Kopano ya ka Seleteng sa Afrika ye e sa tšwago go swarwa ya Selekane sa Mebušo sa Go hloka Sephiri (OGP) sa 2016 ye e swerwego ka Afrika Borwa ka fase ga morero wa ""Mmušo wa go Hloka Sephiri wa Tlhabollo ya go ya Go ile ya Afrika"" go tloga ka la hlano go fihla ka la tshela Mopitlo 2016.Kopano ye e tla dikgwedi tše šupa ka morago ga ge Afrika Borwa e bile Modulasetulo yo a Etilego pele wa Selekane sa Mebušo sa Go hloka Sephiri. Melawana ya mabapi le mmušo wa go hloka sephiri e bohlokwa go fihlelela mehutahuta ye e phatlaletšego ya dinepo tša tlhabolllo ya go ya go ile, tšeo di amantšhago go hloka sephiri ga pušo ka nepo ya go kaonafatša batho bao ba lego kotsing le bao ba hlokago lefaseng ka bophara.Selekane sa Mebušo sa go hloka Sephiri le Mmušo wa go Hloka Sephiri le yona ke selo se bohlokwa seo se kgontšhago seo se tlago thuša setšhaba sa lefaseng ka bophara go fihlelela Lenaneo la 2030 la Tlhabollo ya Go ya Go ile.Samiti ye ya ka Seleteng e bile samiti ye kgolokgolo ya ka Seleteng ya mabapi le Selekane sa Mebušo sa go hloka Sephiri (OGP) yeo e kilego ya rulaganywa ke OGP gomme mo go dikopano tša ka thokwana tša yona gwa tšwa dipoelo tše bohlokwa kudu ka khonferentsheng ka moka.Ka go latela boikgafo bja mmušo bja selekane le pušo ye kaone, samiti ye e ile ya goketša bakgathatema go tšwa Mekgatlong ya Setšhaba (CSO) ye e fapafapanego lefaseng ka bophara yeo e lego ditšhabeng go ralala le mafapha ao a fapanego ka ntle ga di-CSO tše di tlwaelegilego tšeo di bego di dula e le karolo ya selekane se.1.8  Kabinete e lemoga ka ga tumelelo ya go kopanywa ga dipolante tše tharo tša go dira mapotlelo go hlama polante ye kgolo ya go dira mapotlelo ya go di feta ka moka ka khonthineteng, e lego Coca-Cola Beverages Africa. Kabinete e amogela tumelelo ye e theilwego go maemo a kgahlego ya setšhaba ya kopanyo ye e dirilwego ke mmušo le dikhamphani tša Coca-Cola Beverages Africa yeo e tlago thekga masolo a rena a go hloma diintasteri tše kgolo ka ekonoming ya Afrika Borwa.Tumelelano ye e šireletša maemo a mešomo a magareng ka khamphaning ye mo lebakeng la mengwa ye meraro, go šireletša bašomi ka lekaleng la ditherišano tša bona le bengmešomofokotša batho mošomong ka lebaka la kopanyo ye, go thekga lenaneo la kabo ya ditirelo ka baabi ba ditirelo ba kgauswi le go ikgafa go hlabolla balemi bao ba hlokišitšwego menyetla mo nakong ye e fetilego le baabi ba khamphani. Godimo ga fao, R400 milione e beetšwe thoko go thekga tlhabollo ya dikgwebo ka lenaneo la kabo ya ditirelo ka lefapheng la temo gomme R400 milione ye nngwe ke ya koketšo ka peeletšong ya go hlabolla kabo ya ditirelo go ya setšhabeng le bokgoni bja kgwebišano ka tlhabolong ya bokgoni le tlhahlo tše di amegago. Leina la Appletiser leo le lego maemong a godimo le tla tšwela pele go tšweletšwa ka Afrika Borwa.Tumelelano ye e bulela bagwebipotlana sekgoba sa go ba le seabe ka ditšidifatšing tšeo di lego tša Coca-Cola goba tšeo di abjago ke yona: dipersente tše lesome tša sekgoba sa ka setšidifatšing se tla fiwa ditšweletšwa tšeo e phenkgišanago le tšona go tšwa go batšweletši ba bannyane ba ka dihlongweng tša thekišo fao e lego gore dikhulara tša go abja ke Coca-Cola fela di a hwetšagala. Se se bulela dikgwebo tšeo di sa tšwago go thoma le dikhamphani tše nnyane tša go dira mapotlelo mebaraka, go realo e le go efoga ditiro tša kgwebo tše di nago le mellwane tšeo di dirago gore dikgwebopotlana le dikgwebo tša bogolo bja magreng go ba ka ntle ga mebaraka.Godimo ga fao, peeletšo ya lebaka le letelele ya khamphani ye ka ekonomi ya ka mo nageng le tlhabollo ya setšhaba di tla maatlafatšwa ka go hlongwa ga dikantorokgolo tša khamphani ye e kopantšwego ka Afrika Borwa. Tumelelo ye e latela tumelelano ye e swanago le ye ye e tsenetšwego le Annhauser Beush InBev mabapi le go reka SAB Miller.Kudukudu, ge ba gatelela tlhomo ya mešomo, kabo ya ditirelo go tšwa baabing ba kgauswi le tlhabollo ya dikgwebo, ditumelelano tše di bolela ka ga bohlokwa bja go lekalekanya go kopanywa ga dikhamphani tše kgolo le merero ya kgahlego ya setšhaba le go bea melawana go dikhamphani tšeo di naganago ka go kopana goba go reka ye nngwe go swana le kopanyo ya dikhamphani ye e sa tšwago go direga.1.9 Kabinete e lemogile ka ga go tsebagatšwa semmušo ga pholante ya go dira mapotlelo ya Mpact Polymers ya R350 milione ka tirišano le Coca-Cola. Lesolo le ke go arabela motheo wa semolao wa Mmušo wo o šomago ka nepo ya Leano la Taolo ya Ditlakala tša Bosetšhaba la Kgoro ya Merero ya Tikologo go tšwetša pele dikgwebo tša go diriša dišomišwa leswa.Pholante ye ke ya mathomo ya mohuta wa yona ka khontinenteng ya Afrika yeo e lebišago ditone tše 29 000 (tša pholiethilene terefthalate) tša mapotlelo a ditšhila a PET tše di nago le go poloko ye e akantšwego ya dikhubikimetara tše 186 000 tša sekgoba sa mokoti wa go tlatšwa ditlakala gomme se se tla tsenya letsogo go phokotšo ya meši ya Khaponetaeoksaete (CO2) ya ditone tše di ka bago tše 53 000 ka ngwaga. Koporasetlhabollo ya Diintasteri (IDC) e abile kadimo ya R210 milione gammogo le R30 milione ya setseka sa yona diabo sa 21% gomme Kgoro ya Kgwebišano le Diintasteri e abile putseletšo ya motšhelo wa karolo ya 12(I). Pholante ya go diriša didirišwa leswa e aba mešomo go bašomi ba 80 le mešomo ye 1 000 go batho bao ba kgoboketšago ditlakala.Dilekane tša go swana le tše ke sehlohleletši se bohlokwa sa kgolo ya ekonomi, ka ge di hloma diketekete tša mešomo ka ekonoming ya go diriša didirišwa leswa ye e fihlago go boleng bja R50 pilione. Mo lebakeng le, go diriša dipolastiki leswa go nnoši go fa dibaka tša letseno go batho bao ba olelago ditlakala ba 60 000. Mpact Polymers, e lego pholante ya maemo a godimo ya go diriša didirišwa leswa e obamela melawana ya polokego ya dijo ya EU gomme ke feme ya mohuta woo ya mathomo ka Afrika yeo le yona e fihlelelago tshepedišo ya tiišeletšo ya Coca-Cola ka botlalo ya mapotlelo a PET.1.10 Kabinete e amogela pego ka ga Taolo ya Togamaano ye e Kopantšwego ya Ditšhukudu ye e laeditšego gore Afrika Borwa e fetošitše seemo mabapi le go bolaya ditšhukudu ka go nyaka manaka a tšona. Go tloga mathomong a ngwaga wo fela, basenyi bao ba bolayago ditšhuku ba nyaka manaka a tšona ba golegilwe.Mokgwataolo wa Togamaano wo o Kopantšwego o amogetšwe ke Kabinete ka Phato 2014 gomme o dirile gore ba Lefapha la Tšhireletšo ba tsenye tirišong tsenogare ya makala a mantši, ya mafapha a mantši ka nepo ya go šireletša ditšhukudu ka Afrika Borwa.1.11 Kabinete e lebogiša naga ye ge e swere Tourism Indaba ya 2016 ye e atlegilego ka Durban KwaZulu-Natal, ye e fedilego ka Mošupologo wa la Senyane Mopitlo 2016 gomme yona e bile le dipoledišano tša mehutahuta tše di atlegilego magareng ga babontšhi ba 1 047 go tšwa ka dinageng tše 18 tša Afrika le bareki ba 1 856 go tšwa lefaseng ka bophara.  Mo ngwageng wo, INDABA e swere dikopano tše di fetago tše 3000 go feta ngwagola. Ka moka, dikopano tša dikgwebo tše 14 000 di swerwe mo matšatšing a mararo a INDABA, gomme se se hlagiša kholego ye bohlokwa ye e kgonagalago ka ekonoming. Tiragalo ye le yona e tsenetšwe ke bagaši ba ditaba ba bosetšhaba le ba boditšhabatšhaba ba 575.INDABA e nepišitše kudu dikgwebopotlana, dikgwebo tša magareng le dikgwebo tše nnyane (di-SMME) tšeo di laetšago ditšweletšwa le ditirelo go tšwa go dikgwebopotlana tša boeti tše di tshephišago. Dikgwebo tše 70 di holegilego go diwekšopo tša mabapi le ka fao go ka fihlelelwago mmaraka – le go gola. Di-SMME di na le bokgoni bja go ba dikgwebo tše kgolo.INDABA e thekgile tema ye e kgathwago ke di-SMME ka tlhabollong ya ekonomi go bobedi dinaga tše di hlabologilego le tšeo di hlabologago, ka nepo ya go godiša lefapha la boeti. Go kgontšha bokgoni bja di-SMME ke ye nngwe ya dihlohleletši tša tlhomo ya mešomo ka go Leano la Dintlha tše Senyane tšeo di tlago godiša le go fetošaekonomi le go hloma mešomo.2. Diphetho tše bohlokwa tša Kabinete2.1. Kabinete e ahlaahlahlile go tsenywa tirišong ga ditšhišinyo tša Khomišene ya Nnete le Poelanyo (TRC) le dikgetho tše di šišintšwego tša go tsenywa tirišong ga Diprotšeke tša Tsošološo ya Setšhaba.Go phethagatšwa ga Diprotšeke tša Tsošološo ya Setšhaba go rarolla ditiro tše di bego di se tša loka tša nakong ye e fetilego ka go tsošološa ditšhaba tše 128 tšeo di ilego tša itemogela ditiro tša dikgaruru le tshenyo ka lebakeng la nako ya dithulano (go tloga ka la pele Hlakola 1960-10 Mopitlo 1994).Kgoro ya Toka le Tlhabollo ya Molaotheo e tla kgopela gore bakgathatema (setšhaba le lekala la phraebete) ba maleba ba tsenye letsogo ka nepoo ya go hwetš a methopo ya maleba ka nepo ya go tliš a ditsenogare ka bophara ka mo ditšhabeng tše 128, tšeo di šupilwego ke TRC goeya ka tiragalo ye e di hlagetšego yeo e ka fapanago ka boleng eupša go fihla go boleng bja godimodimo bja R30 milione. Se se tla netefatša gore diprotšeke di a kgonagala le gore di tšwela pele go ya go ile ka nepo ya go fihlelela ditlhologelo tša setšhaba.Se se tsenya letsogo go fihlelelang ga Leanotlhabollo la Bosetšhaba ka go katološa tirišano ya setšhaba le kopano, go rarolla tlhokego ya tekatekano ya nakong ye e fetilego le go fihlelela mmušo wo o hlabollago, wo o nago le bokgoni le wa maitshwaro a mabotse wo o swarago badudi ka tlhompho.2.2 Kabinete e sedimošitšwe ka ga dipoelo tša Khonferentshe ya Lefase ka ga dikgokagano tša Radio (WRC-15) ye e swerwego go tloga ka la pedi go fihla ka la 27 Dibatsela 2015 ka Geneva, Switzerland. Afrika Borwa e ile ya ba modulasetulo wa ditherišano tša Sehlopha sa Afrika tšeo di ilego tša feletša ka gore selete se se hwetše sefala sa tlaleletšo sa protepente ya go thetha gomme Afrika e kgonne go šireletša sefala sa UHF sa thelebišene ya therestiale ya titšithale. Dikabo tše dingwe tša sefala di ile tša abelwa ditirelo tša lewatleng, tša maeto a diphatšamaru le a ditirelo tša lefaufaung.Leano la Bosetšhaba la Frekhwentshi ya Radio (NRFP) le tla mpshafatšwa go laetša diphetho tša WRC-15, tšeo di thomago go šoma ka la pele Pherekgong 2017. Kabo ya sefala ka gare ga NRFP go tla nolofatša dipeakanyo tša tiromošomo tša ditirelo tše di fapafapanego tšeo di lego bohlokwa go fihlelela dikholego tša ekonomi, tša setšo le tša setšhaba ka go šomiša sefala se bjalo ka methopo wa tlhago. Ka go thekga dinepo tša Leanotlhabollo la Bosetšhaba, sefala se se tla šomišetšwa go tsenywa tirišong ga protepente ya bosetšhaba, thelebišene ya therestiale ya titšithale, dikgokagano tša sathalaete le tšhireletšo ya setšhaba le kimollo ya masetlapelo, gammogo le ditirelo tše dingwe.2.3  Kabinete e sedimošitšwe ka ga Diphetho tše di tšerwego ke Seboka sa Mokgatlo wa Selekane sa Afrika (AU) sa Dihlogo tša Dinaga le tša Mebušo ka Johannesburg ka Phupu 2015 go bušeletša seabe sa ngwaga ka ngwaga seo se dirilwego ke Dinagamaloko go tloga ka 2016, ka nepo ya go maatlafatša mokgoni bja yona bja go phethagatša mananeo a yona.Kabinete e dumeletše go tsenywa tirišong ga seabe se seswa sa Afrika Borwa seo se sekasekilwego go AU go latela Sephetho sa Kopanokgothekgothe sa Maemo a maswa a Tshekatsheko. Se se theilwe go melawana ya kwelobohloko, tefelo ye e lekanago gammogo le bokgoni bja go lefa, ka tsela ye e netefatšago gore ga go naga e tee ye e lebanwago ke kabelo ye e hlokago tekatekano ya ditekanyetšo.3. Ditiragalo tše di tlago3.1. Mopresidente Jacob Zuma o tla tsenela Leeto la Semmušo go la Doha, Qatar ka la 19 Mopitlo 2016 go maatlafatša dikamano tša sepolotiki le tša ekonomi magareng ga dinaga tše ka bobedi.3.2. Motlatšamopresidente Cyril Ramaphosa, bjalo ka Moromiwa yo a Kgethegilego wa Mopresidente Jacob Zuma go la South Sudan, o tla etela Juba ka la 16 Mopitlo 2016. Letšatši le le bohlokwa go badudi ba South Sudan k age ba tla be ba keteka Letšatši la Mašole la Tokollo ya Batho ba Sudan.Ka nakong ya ketelo ya gagwe Motlatšamopresidente o tla lekodišiša o tsenywa tirišong ga tumelelano ya khutšo. South Sudan e fihleletše motheo mafelelong a Moranang 2016 ka ge go ile gwa hlomamišwa semmušo ga mmušo wa phetošetšo wa selekane sa bosetšhaba.3.3. Mopresidente Jacob Zuma o tla etapele mokete wa go keteka Mengwaga ye Lekgolo ya Yunibesithi ya Fort Hare ka Dinaga tše di Hlabologago tša Borwa bja Afrika (SADC) ka la 20 Mopitlo 2016. Seabe sa yunibesithi sa go tšweletša baithuti ba peleng bao ba nago le mafolofolo ka mo nageng le ka Borwa bja Afrika go thuša meketeko ya Kgwedi ya Afrika.3.4. Kabinete e hlohleletša batho go kgatha tema ka lenaneong la ditiragalo tše ntši la Kgwedi ya Afrika leo le akaretšago meloko le mehuta ye e fapafapanego ka afse ga morero wa “Re Aga Afrika ye Kaone le Lefase le Lekaone”. Ditiragalo ka moka di gatelela bohlokwa bja ditšhaba tša kgauswi gomme di bopilwe ke mafapha a mehutahuta go akaretšwa: mmino, thetho, mmino, filimi, khusine, fešene, bokgabo le bohlami, ditherišano ka tša bohlale le mošomo wo itšego wa tirišano go tša go bašomi ba tša bokgabo ba ka Afrika Borwa le badirišani ka bona ka khonthinenteng le Lefase ka bophara.3.5. Letšatši la Boditšhabatšhaba la Malapa le tla ketekwa ka la 15 Mopitlo 2016 ka fase ga morero ya boditšhabatšhaba wa “Malapa, maphelo a makaone le Bokamoso bja go ya Go ile” wo o amanago le Lenaneo la Tlhabologo ya go ya Go ile la 2030  (leo le amogetšwego ka 2015). Letšatši la Boditšhabatšhaba la Malapa le tsebagaditšwe semmušo ke Kopanokgothekgothe ya Mokgatlo wa Dinagakopano gomme le lebeletše kudu Malapa: maphelo le go phela gabotse ga bana le bafsa; tekatekanyo ya mošomo le malapa le dipoelo tša maphelo; le boleng bjo bokaone bja bophelo go batšofadi.3.6. Go tloga ka la 16 go fihla ka la 20 Mopitlo 2016 Kgoro ya Meetse le Kelelatšhila e tla eta pele Beke ya Kelelatšhila le Pabalelo ya Maphelo ka fase ga morero wa: “Ga se mabapi le go folaša”. Lesolo le le tla tšweletša temošo ka ga bohlokwa bja kelelatšhila le go tšwetša pele ditiro tše kaone ka kelelatšhila.Lenaneo le bohlokwa ke la Lenaneo la Phedišo ya Dintlwana tša Boithomelo tša Dipakete; kgatelopele e akaretša go fediša ka botlalo ga dintlwana tša boithomelo tša dipakete ka mekhukhung ka KwaZulu-Natal, Leboa Bodikela, Mpumalanga le Gauteng. Kapa Bodikela yona e fihleletše go fetša se ka 99.8 persente. Kgatelopele ka diprofenseng tše dingwe e akaretša go fedišwa ga dintlwana tša boithomelo tša dipakete tše 20 560: Foreisetata (4 056), Kapa Bohlabela (2 672); Kapa Leboa (2 421) le Leboa Bodikela (398).Tona ya Meetse le Kelelatšhila, Nomvula Mokonyane o tla kgatha tema ka Komiting ya Boditšhabatšhaba ya bo 84 ka ga Matamo a Magolo (ICOLD) ka Sandton Convention Centre go tloga ka la 15 go fihla ka la 20 Mopitlo 2016. Komiti ye e tla abelana ka ga tsebo mabapi le go hlama, go aga, go hlokomela le seabe sa matamo a magolo. E tla akaretša gape go etela matamo a magolo ka Borwa bja Afrika gomme e tla tsenya letsogo ka masolong a rena a pabalelo ya meetseng.3.7. Bjalo ka karolo ya Leano leo le Kopantšwego la Bosetšhaba la Tsebo ya go Bala le go Ngwala le Tsebo ya Dipalo, Kgoro ya Thuto ya Motheo e swara 2016 Spelling Bee go kaonafatša go šoma gabotse ga baithuti ka dipolelong.Kabinete e ipiletša go dikolo, go barutiši le go batswadi go hlohleletša baithuti ba dikolo tša phraemari go tsenela 2016 Spelling Bee pele ga ge go tsenela go tswalelwa ka la 31 Mopitlo 2016. Go hwetša tshedimošo ka botlalo etela www.education.gov.za.4. Maemo a kabinete go merero ye bohlokwa seemong sa bjale4.1. Kabinete e kgalema ka bogale ditiro tša semorafe tša phatlalatša tšeo di bontšhitšwego ke batho ba bangwe ka nageng ya rena, kudukudu difaleng tša kgašo ya setšhaba. Maitshwaro a mohuta woo a kgahlanong le mekgwa ya Molaotheo wa rena, maikarabelo le maitshwaro ao a lego ka go ona, ebile a tshela ditokelo tša batho ba rena.Se ga go na le fao re se beilego gona ka setšhabeng sa rena sa temokrasi. Kabinete e tshwenywa kudukudu ke ditshwaotshwao tša semorafe tšeo di dirilwego ke lelokolegolwane la Tirelo ya Molao, Moahlodi wa Kgorotsheko ya Godimo Mabel Jansen.Dipolelo tše di diilwego ke leloko leo le hlomphegago la tirelo ya molao ga di sepelelane le seo setšhaba sa rena se se emetšego go maloko a tirelo ya molao. Tirelo ya molao ka mehla ga se ya swanela go tšea lehlakore gomme e dire ka mokgwa wo o hlokago bosodi.Kgotlelelo le tlhompho di bile motheo wa ntwa ya rena ya go lwela tokologo gomme e tšwela pele go ba karolo ye bohlokwa ya motheo wa temokrasi ya Afrika Borwa. A re kopaneng gape go fenya mmogo karoganyo ye e bakwago ke semorafe ka setšhabeng sa rena.Kgoro ya Toka le Tlhabollo ya Molaotheo e rulaganya go šoma ka ditiragalo tša mohuta woo ka go tsenya tirišong melao ya go rarolla semorafe le kudukudu polelo ye e nago le lehloyo.Kabinete e tšwela pele go ipiletša go maAfrika Borwa go hlomphana ka ge go hlagišitšwe ka gare ga Melao ya rena ya Ditokelo.4.2. Kabinete e bušeletša kgalemo ye e dirilwego ke Mopresidente Jacob Zuma ya mabapi le go senywa ga dikolo tše 24 ke batho bao ba ipitšago badudi ba selete sa Vhembe ka Limpopo. Tshenyo ya mananeokgoparara a thuto e hlokiša bana ba rena didirišwa ebile e nyatša maitekelo a naga ya rena a go aba thuto ya boleng.Kabinete e amogela kopano ya Mopresidente Jacob Zuma le Kgoši ya maVenda,  Thovhele Toni Mphephu Ramabulana yeo e bilego gona ka kgopelo ya mohlomphegi ka la 8 Mopitlo 2016 ka nepo ya go rarolla mathata ka Vuwani.Mopresidente Jacob Zuma o hlomile sehlophatšhomo seo se etilwego pele ke Kgoro ya Tirišano ya Makala a Pušo le Merero ya Setšo go eta pele tshepedišo ya go hloma molokoloko wa diprotšeke tša mananeokgoparara a setšhaba ka Masepaleng wa Selegae wa Makhado. Kabinete e leboga Sehlophatšhomo sa ditona seo se bego se etilwe pele ke Tona Desmond van Rooyen ka ga diphihlelelo tše di dirilwego go rarolla bothata bjo le go leboga tema ye e kgathilwego ke Kantoro ya Tonakgolo Stanley Mathabatha, le Meyaramogolo wa Vhembe, Tshitereke Matibe; Meyaramogolo wa Thulamela, Grace Mahosi le Meyaramogolo wa Makhado, David Mutavhatsindi.Ka dikopanong tša Sehlophatšhomo se, baetapele ba setšo bao ba bego ba tsenetše dikopano tše ba ile ba tshephiša go šoma le mmušo go rarolla bothata bjo ebile ba kgalema tshenyo ya thoto le dikgaruru gomme ba ipiletša go tharollo ya tšhoganetšo ya seemo se. Ka mo dikopanong tše baetapele ba setšo le Sehlophatšhomo ba ile ba tiišetša leswa dipoelo tša kopano le Mopresidente gomme ba tšea sephetho sa go begela Mopresidente ka ga kgatelopele. Mo lebakeng le Sehlophatšhomo sa ditona se rerišana le bakgathatema ka moka bjalo ka lesolo leo le tšwelago pele la mmušo la boetša seemo sekeng ka Vuwani le ka meetseng ya mabapi.Kabinete e leboga maloko a setšhaba le baetapele ba setšo bao ba tsenego taba ye ka bogare ka go šireletša dikolo tšeo di šetšego le go hloma seemo seo se loketšego ditherišano tše di tšwelago pele.Go ka se be le lebaka leo le kwagalago la go šireletša tshenyo ya go hloka mabaka a kwagalago ya mananeokgoparara a setšhaba a bohlokwa a go swana le dikolo. Badudi bao ba ka bonwago molato wa go tšhuma mananeokgoparara a rena a setšhaba ba tla lebanwa ke bogale kamoka bja molao.Kabinete e gopotša maAfrika Borwa gore temokrasi ya rena e fa badudi ka moka dibaka tše mmalwa tša go hlagiša dipelaelo tša bona le go tsenela dipoledišano tše di kwagalago go fihlelela tharollo ya go hloka dithulano. Badudi ba ka mo seleteng se ba hlohleletšwa go šupa disenyi tšeo di etago pele le go senya bokamoso bja bana ba rena le go ba bega go ditheo tša phethagatšo ya molao.Ka tiragalong ye e aroganego eupša ye e amanago le se, Kabinete e lemogile ka tlhobaboroko ye kgolo dikgaruru tše di tšwelago pele, tšhitišo ya dikolo le go tšhuma ga dinolofatši tša kgoro ya dinamelwa ka lefelong la Grabouw ka Kapa Bodikela. Kabinete e bušeletša gore maatla a molao ka botlalo a tla dirišwa go bao ba hwetšwago ba na le molato wa ditiro tša bosenyi.4.3. Kabinete e lebiša mahloko a yona go ba lapa le bagwera ba bao ba lahlegetšwego ke maphelo a bona ka lebaka la mafula ka mafelong a ka KwaZulu-Natal. Mmušo o aba ditirelo tša taolo ya masetlapelo le kimollo go batšwasehlabelo.4.4. Kabinete e gopotša maAfrika Borwa go tšwela pele go seketša meetse go kghontšha gore go be le kabo ya meetse ye e lekanego ka moso, ka ge go sa na le mafelo a mangwe ka nageng ao a sa itemogelago maemo a komelelo.Thekgo ya mmušo e tšwela pele go fokotša diabe tše di šiišago tša komelelo ka go diriša dikabo tša ditekanyetšo tša lebaka le lekopana, la magareng le le letelele go thuša mananeo a dikgoro tša mehutahuta ka mašeleng ao a arabelago dinyakwa tše di kgethegilego tša mafelo ao a amilwego ke komelelo le tlhokego ya go rarola tahlegelo ya meetse ka mananeo a kabo ya meetse a bohlokwa.Mmušo o hlomile Sehlophatšhomo sa Ditona ka ga Kabo ya Ditirelo, le kemedi go tšwa go mafapha ao a fapafapanego. Bjalo ka karolo ya magato a kimollo ao a tšerwego fediša diabe tša komelelo, melawana ya go šoma ga matamo e šomišwa go matamo a 35 le go mananeo a meetse a 4 fao mellwane e dirišwago mo lebakeng le mabapi le methopo ya meetse (mellwane ye e gapeletšwago ke molao go tšhomišo ya ka gae le ya temo).Go fokotša diabe tša komelelo go bašomiši ba meetse, Kgoro ya Meetse le Kelelatšhila e šomišitše tšhelete ye e fetago R500 milione go maemo a tšhoganetšo le go ditsenogare tša lebaka le lekopana ka KwaZulu-Natal, Foreisetata, Leboa Bodikela, Kapa Bohlabela, Mpumalanga, Limpopo, Kapa Bodikela le Kapa Leboa. Ditsenogare tša lebaka la magareng le tša lebaka le letelele di ikemišeditše go netefatša gore re na le kgotlelelo go phetogo ya klaemete, e lego seo se fokotšago dikotsi tša phokotšo ya komelelo ka moso.Mokgwa wo o šomišwago ke mmušo go rarolla seemo sa komelelo le bothata bja go gwagwalala ga naga, o nolofatša diphetolo tša magareng ga mebušo tše di amanago le tše di kopantšwego, e lego, lenaneo la Tlhokomelo ya naga, Go šomela Meetse, Go šoma ka Mello le Go šomela Matsha a meetse, e lego seo se tsenyago letsogo go tlhomo ya mešomo, tšhireletšego dijong, tlhabollo ya bokgoni, pabalelo, tsošološo ya naga le pušetšosekeng gammogo le tlhabollo ya dinagamagae. Seabe sa komelelo ya bjale se nyaka gore go šomišwe ditheknolotši tšeo di tšwetšago pele kgotlelelo ya komelelo.Ka lebaka la se, ka 2015 Afrika Borwa e dumeletše tšhomišo ya lefela leo le kgotlelelago komelelo la go bjala ka mokgwa wa kgodišo ya phetošo ya ditšini go rarolla bothata bja tšhireletšego dijong. Re maatlafatša gape ditlhamo tša maitirelo le ditheknolotši tše di nyakegago ka pušetšosekeng ya mafelo ao a amegago go thibela go gwagwalala mobu le go tšwetša pele tšweletšo ya puno nageng.Bjalo ka karolo ya mokgwa wo o kopantšwego, Afrika Borwa e ikgafile go dirišana le go ba moholegi wa Kwano ya Mokgatlo wa Dinagakopano ya go Fediša Go rema Mehlare (UNCCD) e lego lenaneo la thekgo la go bea mohlala Lefaseng ka bophara. Ka ditsenogare tše, re tsenela lesolo la lefase ka bophara la go tsenya tirišong ga dinepišo tša boithaopo tša bosetšhaba bjalo ka karolo ya go fihlelela Dinepo tša Tlhabollo ya Go ya go ile. Motheo o bohlokwa wa Taolo ya go Gwagwalala ga Naga o tiišetša tema ye e kgathwago ke batho ba kgauswi go hlameng le go tsenya tirišong ga magato a go šitiša le go bušetša morago go gwagwalala ga naga.Leano la Peakanyoleswa mabapi le Phetogo ya Klaemete leo le sa tšwago go phethwa le šupa ditsenogare tše di tlago pele le go kopanya maano a bohlokwa a peakanyoleswa ya ka mafapheng a Meetse, Temo, Phedišano ya Diphedi tša Mehutahuta, Maphelo, Madulo a Batho, le Phokotša ya Dikotsi tša Masetlapelo ka go Leano la kakaretšo la Peakanyoleswa ya Bosetšhaba. Go tlošwa ga Dimela tše e sego tša Setlogo ka go diriša lenaneo la Re šomela Meetse ka mafelong a kgoboketšo ya meetse ao a hlasetšwego ke dimela tše le ka megobeng ya meetse go tsenya letsogo go boleng le ka go bontši bja meetse bjo bo kaonafetšego.4.5. Kabinete e hlobja boroko ke tiro ya go ngala mošomo ka Tirelong ya Diposo ya Afrika Borwa, yeo dipoelo tša yona di nago le seabe go go bea leswa tirelo ya diposo ye e direlago maAfrika Borwa Bokaone.Mmušo ka go diriša Kgoro ya Mananeokgoparara a Dikgokaganyo le Ditirelo tša Poso o šoma go rarolla mathata ka Tirelong ya Diposo go bušetša seemo sekeng le go fetoša seemo.Ka Phato ngwageng wo o fetilego, Kgoro e thwetše lekgotlataolo le leswa, Mohlankedimogolophethiši yo moswa le go maatlafatša bolaodi ka nepo ya go hlahla phethagatšo ya mešomo le go bušetša seemo sekeng ka SAPO. Seemo seo se tiilego sa ditšhelete sa SAPO se tšwela pele go ba selo seo se tlago pele.Tirelo ya Diposo ya Afrika Borwa e tšwela pele go ba sehlongwa sa togamaano sa go iša ditirelo tša mmušo, bokgwebi bja elektroniki le ditirelo tša ditšhelete go maAfrika Borwa ka go diriša Makala a yona a 2 448 nageng ka bophara. Re a hlohleletšwa ge bolaodi le baetapele ba mekgatlo ya bašomi ba ikgafile go tsenela ditherišano bjalo ka mokgwa wa go rarolla diphapano tša bona.4.6. Kabinete e lebogiša sehlopha sa baithuti ba Afrika Borwa (Liam Baker, Dylan Nelson, SangEun Lee, Ralph McDougall, Timothy Schlesinger, Hannah Clayton, Rauseenah Upadhey, le Mpho Nkwana) ge ba thopile Phadišano ya Afrika ya Bonkgwete bja Dipalo ya bo 24 ka Senegal. Lee, 17, gape o ile a fiwa sefoka bjalo ka Mmakgoši wa Afrika wa Dipalo ka phadišanong ya basetsana ngwaga wa bobedi ka go latelana.Dipotšišo:Donald LiphokoMogala: 082 901 0766"
Pego ya Kopano ya Kabinete ya la 25 Mopitlo 2016,26 May 2016,https://www.gov.za/speeches/statement-cabinet-meeting-25-may-2016-26-may-2016-0000,https://www.gov.za/nso/speeches/statement-cabinet-meeting-25-may-2016-26-may-2016-0000,"1. Phethagatšo ya Mananeo a Bohlokwa a Mmušo 1.1. Meketeko ya matswalo a Fort Hare yeo e dirilwego semmušo ke Mopresidente Jacob Zuma e bile ya katlego. Baeng ba makgolokgolo, go akaretšwa baithuti ba maloba le Mopresidente wa Zimbabwean Robert Mugabe gammogo le batseta ba tsenetše sešupo se se bohlokwa mo historing ya Afrika Borwa.Se se sepelelana le Kgwedi ya Afrika, yeo e ketekago go hlongwa ga Mokgatlo wa Kgwerano ya Afrika (OAU) ya pele, yeo gonabjale e bitšwago Kopano ya Afrika (AU).Kabinete e amogela tšwelopele yeo e dirilwego ka go rarolla mathata a baithuti, ao a bego a sa swanela go ba a hlotše go senywa ga thoto.1.2. Mo ketelong ya mošomo ya Mopresidente Jacob Zuma mo Repabliking ya Uganda, Dihlogo tša Dinaga ka moka di dumelelane go matlafatša dikamano tša mohlakanelwa, gomme ba boledišana ka maemo a dipolotiki le tšhireletšo ka Repabliking ya Burundi le bohlabela bja Repabliki ya Temokrasi ya Congo.Mopresidente Jacob Zuma o tsenetše gape moletlo wa tlhomamišo wa Mopresidente Yoweri Museveni. Go fihla nakong ye Afrika Borwa le Uganda di saenne ditumelelano tša mohlakanelwa tše 20, ka tekanyetšo ya dikhamphani tša Afrika Borwa tše 70 tšeo gonabjale di šomago ka Uganda. Ka 2015, diyantle tša Afrika Borwa ka Uganda ke tša kgoboko ya R1.7 bilione mola ditšwantle tša Afrika Borwa e le palomoka ya R98 milione.1.3 Kabinete e amogela phethagatšo ya katlego ya Ketelo ya Mmušo mo Mmušong wa Qatar ya Mopresidente Jacob Zuma le go saena ditumelelano tše mmalwa le ditlamego, tša go swana le Tumelelano go Tirišano ya Tšhireletšo, Tirišano ya Maphodisa, le Tirišano ya Bokgabo, Setšo le Bohwa. Go thongwa ga Komiti ya Peeletšo ya Mohlakanelwa go hlokomela phethagatšo ya ditumelelano go tlaleletša Ditherišano tša Mohlakanelwa tše di beakantšwego di kaonafatša le go godiša dikamano tša mohlakanelwa go ya legatong leo le beakantšwego.Tsenelelano ya Mopresidente le Foramo ya Kgwebo ya Qatari le Afrika Borwa e godišitše tirišano ya Kgwebo go ya go Kgwebo yeo maekemišetšo a yona e lego go oketša diekonomi ka moka. Ge dinaga ka moka di na le maswanedi a go ba dinaga tša lewatle kgonagalo ya tirišano mo Ekonoming ya Mawatle le yona go boledišanwe ka yona. Dikhamphani tše mmalwa tša Afrika Borwa, kudu ka lekaleng le le amanago le Petrokhemikhale ye e šomago ka Qatar. Ye nngwe ya dipeeletšo tše dikgolo ka Bogarebohlabela ke Sasol, yeo e kgathago tema ye bohlokwa mo tlhabollong ya methopo ya gase ya Qatar. Dilo tše dingwe tšeo go boledišwanego ka tšona di akaretša dikamano tša kgwebo le ekonomi gammogo le khutšo ya lefase le dilete le ditaba tša tšhireletšo.1.4. Mopresidente Zuma o abile tefo ya naga bjalo ka Karolo ya 1 ya tefo ya dikleimi tša Lešoka la Diphoofolo la Kruger. Palomoka ya R84 milione e abetšwe go ditšhaba tše tshela, tše tharo go tšwa Limpopo, le tše tharo go tšwa Mpumalanaga. Go ya ka lefelo la naga karolo ye le lekantšwe dihektare tše 318 000.Mmotlolo wa tefo o lebelela bohlokwa bja Lešoka la Diphoofolo la Kruger gomme o kgonthiša tefo ya tšhelete ya go kwagala ka ge bakgopedi ba ka se sa kgona go boela nageng ya bona. Se se nyalelana le tefo ya go kwagala ka fase ga lenaneo la mmušo la pušetšo ya naga gomme le dira sešupo se bohlokwa sa mo lenaneong la diphetogo la naga.Go tšwela pele go matlafatša ditšhaba tše, 1% ya sekhwama sa setšhaba sa boeti se dira tekanyetšo ya R6.5 milione ka ngwaga ya kholo ya ditšhaba. Se se dirile gore go agwe dinolofatši tša thuto tše mmalwa go akaretšwa ploko ya taolo mo Sekolong se se Phagamego sa Dumisani, laporotori ya dikhomphutha mo Sekolong se se Phagamego sa Masiza, dilaporotori tša saense mo Dikolong tše di Phagamego tša Tlakula le Sibusisiswe, khitši le lebala la barutwana ba Kreiti ya R mo Sekolong sa Praemari sa Takheleni. Ka 2016/17 ka poledišano le ditšhaba tše di angwago, go aga ga dilaporotori tša saense tše nne mo Sekolong se se Phagamego sa Mbuyane; Sekolong sa Sekontari sa Makuya, go akaretša ka moka diprofense tša Limpopo le Mpumalanga di beilwe pele.Kabinete e gatelela bohlokwa bja tirišano gare ga ditšhaba tša merafentši tšeo di kgathago tema mo kopanong ya leago. Mmotlolo wa Afrika Borwa wa pušetšo ya naga o gola o theilwe godimo ga maitemogelo a pele gomme gonabjale o thekgwa ka go hlola dikholego tša ekonomi ye e swarelelago go feta phetišetšo ya mathata ya nako ye tee ya tšhelete yeo gantši e tlogelago di se gabotse. Karolo ya 2 ya kleimi ya tefo e tla ba le diprotšeke tšeo maikemišetšo a tšona e lego go kgonthiša gore ditšhaba di tšwela pele go holega mo nakomg ye telele go tloga go dibaka tša kgwebo mo Lešokeng.1.5 Dipoelo go tšwa Samiting ya Kopanyo ya Mekgwa ya Tefo ka fase ga morero “Phihlelelo ya mokgwa wa tefo ya bašomi ka moka wa go kwagala, wa toka le wa go swarela” yeo e etilwego pele ke Ditona tša Maphelo le Mešomo, Aaron Motsoaledi le Mildred Oliphant, gomme ba thekgwa ke Batlatšatona ba Methopo ya Diminerale, Maphelo le wa Mešomo e amogetšwe.Samiti e nepiša maphelo a mešomong le tšhireletšo ka pono ya go hlabolla mokgwa wa tefo wo o kopanego wa Afrika Borwa. Ditona go tšwa seleteng sa Dinaga tše di Hlabologago tša Borwa bja Afrika (SADC); Diintasteri tša Meepo tša Afrika Borwa le mešomo ye e beakantšwego gammogo le mekgatlo ya bašomi ba meepong ba maloba e kgathile tema mo Samiting.Ka kakanyo ya mokgwa wa tefo wo o kopanego, mmušo o tla kgonthiša gore bašomi le bašomi ba maloba ba meepo le dikholego tša tefo tša mešomo ye e lebanego le mebaraka ye e ba fago pabalelo ye e swarelelago le ya malapa a bona. Go šoma mmogo le baemedi ba bašomi le makala a meepo, mmušo o ikemišeditše go phethagatša mokgwa wa tekolo le tekanyetšo woo o tlo fago tlhohleletšo go dikhamphani tšeo di nago le tšhireletšo ye botse le go latela molao wa tefo.1.6 Kabinete e amogetše pulo ya Senthara ya Tlhabollo ya Intasteri ya Tšweletšo ya Diteng (BIDC) mo Pretoria ka Kgoro ya Saense le Theknolotši.Mošomo wa senthara ke karolo ya Leano la Dintlha tše Senyane go lokolla bokgoni bja dikgwebopotlana, dikgwebo tša magareng le dikgwebo tše dinnyane (di-SMME). E thekga di-SMME tše swaraganego le tšweletšo ya diteng ka go di kgontšha go hlabolla dibaka tša mmaraka le dilaporotori tša tlhabollo.Karolo ya pele e tla feleletša ka tlhomo ya mešomo ya sa ruri le ya lebakanyana ka khuetšo ya ekonomi ye e akanyeditšeditšwego go R250 milione ka ngwaga mo mengwageng ye mehlano ye e latelago. Gonabjale BIDC e thekga dikgwebo tše 19 tšeo mo go tšona tše 16 e lego tša bathobaso, go akaretša dikgwebo tšeo e lego tša basadi ba bathobaso tše 10. Go tlaleletša, mešomo ya sa ruri ye 55 le ya lebakanyana ye 171 e šetše e hlotšwe, gomme baithutelamošomo ba 54 ba hlahlilwe.1.7 Tsebišo ye e dirilwego ke Tona ya Enetši, Tina Joemat-Pettersson go hlabolla Pholisi ya Mohlagase e hlahla naga go leba ekonoming ya gase ya tlhago. Go tšebišwa ga gase bjalo ka mothopo wa tlaleletšo wa mohlagase ka kopanyong ya enetši ya Afrika Borwa go tla fokotša go holofela malahla gomme gwa kgonthiša go hwetšega ga mohlagase wo o lekanego, wa go fapana le wo o šireletšegilego go badudi le ekonomi, gona bjale le ka moso. Se e tla godiša gape tsela ya naga ya go lemoga ekonomi ye e lebanego le diintasteri, tsela ya kgolo ya godimo ya kakaretšo le tlholo ya mešomo.Lebakanyana Kgoro ya Enetši e thomile lenaneo la go tloga go gase go ya go mohlagase, leo le tla abago 3, 726MW ya mohlagase gomme la šoma bjalo ka selo seo se hlabollago intasteri ya gase ya gae yeo e tla hlohleletšago kutollo ya godimo mo tikologong ye kgontšhago dipeeletšo tše dibotse. Dibaka tša mešomo tše di lebanego thwii le tše di sa lebanago thwii le ditlhabollo tša intasteri tša bokaalo bja dibaka tša mešomo ya nako ka moka ye e lekanago 1, 25 milione mo pakeng ya mengwaga ye 25. Mo nakong ye kopana lenaneo la go tloga go gase go ya go mohlagase le tla kgatha tema go šireletša phokotšego ya tšweletšo ya ekonomi gomme ya thuša go thibela go lobja ga mešomo.1.8 Tlhomo ya semmušo ya lesolo la setšhaba la Boloka Enetši nakong ya Khonferense ya Beke ya Mohola ya Afrika ya 2016, yeo e etilwego pele ke Kgoro ya Enetši, e aga godimo ga lesolo la Tsheketšo ya Mohlagase leo le thakgotšwego ke Mopresidente Jacob Zuma ka 2015.1.9 Gape go thakgolwa lesolo la ‘Lekola Didirišwa’ tekanyo ya bokgoni bja mohlagase wo o tla fago bareki kgetho ge ba reka didirišwa. Go tla kgomaretšwa leswao mo didirišweng go laetša ka moo di dirago malebana le Maemo a Tirišo ya Enetši ye Nnyane.1.10 Kabinete e lemogile Africa Energy Inward Buying yeo e bego e swerwe ke Kgoro ya Kgwebo le Intasteri le Khansele ya Kišontle ya Elektotheknikhale ya Afrika Borwa. Dikhamphani tša Afrika Borwa tšeo di nago le bokgoni bja ditirelo tša tšweletšo le boentšenere di utolletšwe go baemedi ba Ethiopia, Kenya, Tanzania, Sudan Borwa le Nigeria. Dikhgamphani tša Afrika Borwa tše di lego maemong a makaone go tšea karolo mo dibakeng tša peeletšo tša go tlholo ya mananeokgoparara a mohlagase ao a akanyeditšwego go $20 bilione le $42 bilione ka ngwaga mo mengwageng ye 10 ye e latelago.1.11 Kabinete e hlohleleditšwe ke thakgolo ya tharollo ya nako ye telele mo Acid Mine Drainage (AMD) mo AMD Central Basin ka Germiston yeo e tla bago peditharong ye e thekgwago ke karolo ya meepo le teetharong ya bašomiši ba meetse.Se se latela go fetša ka katlego ga tharollo ya nako ye kopana ka fase ga Komiti ya Ka gare ya Ditona ka ga AMD. Ka 2011 mmušo o dumeletše Taolo ya Thanele ya Trans-Caledon, lekala la Mmušo ka fase ga Kgoro ya Meetse le Tlhwekišo, go fa tharollo nako ye kopana go tlhohlo ya AMD ka Gauteng.Mohola wa tharollo ya nako ye telele ke go šogana le meetse ao a šilafetšego ka go tloša salfeiti gomme wa dira meetse ao a ka šomišetšwago kgwebo bjalo ka meetse a intasteri goba a nwewa.1.12 Kabinete e ipiletša go badudi ka moka ba Lesotho bao ba dulago ka Afrika Borwa e se ka molao go dira kgopelo ya Lesotho Special Permit (LSP) mo Senthareng ya Ditirelo tša Thušo tša Visa pele ga la 30 Phupu 2016.LSP e tšweleditšwe ka fase ga tumelelo ya go ikgetha ya badudi ba Lesotho bao ba šomago, ba ithutago goba ba na le dikgwebo ka Afrika Borwa gomme ba bile ka mo nageng maemong ao pele ga la 30 Lewedi. Go feta moo, bakgopedi ba Lesotho bao ba hweditšego ditokumente tša Afrika Borwa ka bomenetša ba eletšwa go di iša diofising tša Merero ya Segae gore ba hwetše lengwalo la tebalelo. Tebalelo ye e tla fela ka la 31 Manthole 2016. Bengmešomo ba badudi ba Lesotho le bona ba swanetše go holega go tšwa tumelelong ye.1.13 Kabinete e amogela tsebišo ya Tona ya Dipapadi le Boitapološo Fikile Mbalula ya gore dintwa tša matswele tša gae di gašwe gape mo go SABC. Go fihla lehono mananeo a “Boxing is Back” le “TKO” a fihleletše malapa a go feta 1.3 milione. Go boa ga papadi ye mo thelebišeneng, go tla hola letseno la Papadi ya Matswele ya Afrika Borwa, e matlafatša papadi ya matswele ya basadi gomme ya thekga bathekgi le boramatswele ba bafsa.2. Diphetho tša Bohlokwa tša Kabinete 2.1 Kabinete e boditšwe ka go phethwa ga ditherišano ka go fetšwa ga ditherišano le go phumola ga molao ga Tumelelano ya Tirišano ya Ekonomi gare ga SADC le Dinagakopano tša Yuropa (EU).Kabinete e dumeletše Tumelelano ya Tirišano ya Ekonomi e išwe Palamenteng.Tumelelano e tla thoma mokgwa wa kgwebo e tee gare ga Kopano ya Ditšhaba tša Borwa bja Afrika (SACU) le EU. E tla kaonafatša phihlelelo ye e ikgethilego ya Afrika Borwa mo mebarakeng ya EU tša mohlwaela wa ditšweletšwa tša temo tša go swana le swikiri, ethanol, beine, boreahlapi le dienywa. EPA e aga Tumelelanong ya Tirišano ya Tlhabollo le Kgwebo (TDCA) yeo Afrika Borwa e e dirilego ka 2000 le EU.Tumelelano ya Tirišano ya Ekonomi e fa Afrika Borwa sekgoba sa pholisi mo mafelong a mmalwa. Afrika Borwa e rerišane gape ka Ditshepetšo tša mohlakanelwa ka ga Maswao a Fase le EU, ka lebaka la kgahlego ye e golago ya go šireletša maina a dibeine le maina a ditšweletšwa tše di kgethegilego tša temo. Ka gona, maina a dibeine tše 102 e tla tšhireletšo ka fase ga Tumelelano le maina a di tšweletšwa tša temo e lego Rooibos, Honeybush, Karoo Lamb.Tumelelano e kgonthiša gore e nyalelana le maikemišetšo a Leanotlhabollo la Bosetšhaba (NDP) gore Afrika Borwa e hlabolle diintasteri le go godiša kišontle ya mmaraka wa EU. Se bohlokwa go feta ka moka, EPA e godiša hlabollo ya mohlwaela wa mohola wa selete ka Afrika gomme e kgatha tema kopanyong ya selete.2.2 Kabinete e dumeletšwe kgatišo ya Sengwalo sa Ditšhišinyo sa Mmušo se se ka ga Dikhudugo tša Batho ba Boditšhabatšhaba ka Kuranteng ya Mmušo gore setšhaba se dire ditshwayotshwayo. Kabinete e boditšwe gape ka dipoledišano le batšeakarolo le mešongwana ka ga Sengwalo sa Ditšhišinyo sa Mmušo sa 2016/17.Sengwalo sa Ditšhišinyo sa Mmušo se amana le NDP gomme le tšea maemo a gore go fediša bohloki le go hlola mešomo ye mekaone, khudugo e swanetše go šomišwa go pšhatla dipaterone tše, ka go godiša mabokgoni a rena le tsebo ya motheo le go tloša mapheko a hlabollo ya selete. Se se nyaka gore Afrika Borwa e beeletše gabotse mo ditlhabollong tše dingwe tša mokgwa wa dikhudugo wa mohola gape wa go šireletšega. Phethagatšo ya Dikhudugo tša Boditšhabatšhaba e tla re batametša go fihlelela tekatekano ya gare ga go fihlelela hlabollo ya dinyakwa tša Afrika Borwa mola e boloka tlhompho le tšhireletšo ya naga.2.3 Kabinete e dumeletše gape Kgoro ya Temo, Dithokgwa le Boreahlapi go swara mmogo Khonferense ya Setšhaba ya Lefase la Mokgatlo wa Diphedi tša ka Meetseng wa Borwa bja Afrika, mmogo le Mokgatlo wa Diphedi tša ka Meetseng wa Borwa bja Afrika, go tloga ka la 26 go fihla ka la 30 Phupu 2017 ka Afrika Borwa. Se e tla ba la mathomo Khonferense ya Diphedi tša ka Meetseng ya Lefase e swarwa ka Afrika.Lekala la diphedi tša ka meetseng le beilwe pele ke mmušo go raloka karolo ye bohlokwa mo tšhireletšong ya dijo le kgolong ya ekonomi ya naga. Diphedi tša ka meetseng di akareditšwe mo kgopolong ya motheo ya Operation Phakisa: Ekonomi ya Mawatle. Go swarwa ga khonferense ye go tla kgontšha Afrika Borwa go potlakiša hlabollo ya peeletšo ka lekaleng la diphedi tša ka meetseng ka go abelana tshedimošo le tsebo gammogo le go dibaka tša go tsebana.Go ba mongaeng go tla hlola gape dibaka tša lekala la boeti go bontšha mešongwana ya boeti ya naga le balemi ba gae ba tla bontšha dikaonafatšo tša theknolotši mo dipontšhong tša kgwebo tše di tla akaretšago babontšhi go tšwa dinageng tša ketapele mo dipheding tša ka meetseng lefaseng ka moka.Dinaga tša Afrika di tla ba le sebaka sa go tšea karolo le go bontšha ditšweletšwa tša bona tšeo di tla bago le khuetšo ye botse mo hlabollong ya ekonomi mo lekaleng la diphedi tša ka meetseng mo seleteng sa Afrika le Afrika Borwa.2.4 Kabinete e boditšwe ka dikaonafatšo tše di dirilwego mo Tlhako ya Leanophethagatšo la Lebaka la Magareng (MTSF) Karolo ya Poelo ya 12 le Lenaneo la Tirišo la 2016/17. Dikarabo tše go sephetho sa Kabinete sa go matlafatša peakanyo gare ga Karolo ya Poelo ya 12 ya MTSF – Tirelo ya Setšhaba ya hlabollo, ya nnete ya mohola, ya paka ya 2014-2019 le NDP.3. Ditiragalo tše di tlago3.1 Phupu e tla bona moketeko wa bo 40 wa segopotšo sa dikhuduego sa 16 Phupu 1976, tšeo di fetošitsego kudu pono ya dipolotiki tša leago ka Afrika Borwa. Moketeko o hlokometšwe ke Komiti ya ka Gare ya Ditona.Kgwedi ya Bafsa e tla thakgolwa ka la 1 Phupu ka fase ga morero wa “Bafsa ba tšwetša pele Afrika Borwa” mo Hector Peterson Memorial, Soweto ke Tona ka Ofising ya Mopresidente Jeff Radebe. Se se e tla ba lenaneo le letelele la kgwedi, leo le kgokaganywago ke Lekala la Tlhabollo ya Bafsa la Bosetšhaba (NYDA), ye e lebišitšwego go kgontšha le go hlohleletša bafsa ba rena go tšea dibaka go phatlala le dikarolo tša go fapana go kaonafatša maphelo a bona le go ba kgontšha go kgatha tema gabotse go hlabollo ya ekonomi le naga.Se se go ditshepetšo tša Letšatši la Bafsa la Setšhaba ka la 16 Phupu, leo le tla dirwago semmušo ke Mopresidente Jacob Zuma mo Lepatlelong la Orlando ka Soweto.3.2 Kgoro ya Tlhabollo ya Leago e tla thakgola Beke ya Tšhireletšo ya Bana ya Setšhaba Polaseng ya Braakspruit, Klerksdorp ka la 29 Mopitlo 2016 ka fase ga morero wa “Ka moka a re Tšhireletšeng Bana ba Rena go tšwetša pele Afrika Borwa”. Beke e tla sepelelana le moletlo wa Letšatši la Bana la Ditšhabatšhaba ka la 1 Phupu 2016 leo le tla etwago pele ke Mopresidente Jacob Zuma mo senthareng ya ditšhiwana le bafsa ka Attredgeville, Gauteng gomme wa fela ka la 5 Phupu 2016 kua Amersfoot, Mpumalanga. Kabinete e eletša ditšhaba go šireletša bana kgahlanong le go se hlokomelwe, tlhorišo, dikgaruru le tšhomišobošaedi ka go bega ditiragalo tše bjalo go ba taolo.3.3 Kgoro ya Merero ya Tikologo e tla eta pele naga ka go dira Letšatši la Tikologo la Lefase ka la 5 Phupu 2016 go dira gore Afrika Borwa e tšeye kgato ye botse tikologong go šireletša planete ya rena. Ngwaga wo morero wa Letšatši la Tikologo la Lefase: ""Go Wild for Life,"" le nepiša bosenyi bja lešokeng bo a tšhoša mo tikologo, diphedi tše di swarelelago le boeti.Katlego ya Afrika Borwa mo pabalelong ya phapano ya diteng e dirile naga selebanywa sa motheo sa bosenyi bjo bo beakantšwego, bja tikologo ya lefase le lešoka. Khuetšo ya bosenyi bja tikologo le lešoka bo a hlobaetša mo ditikologong tša diphedi tše di swaralelago le boeti.3.4 Tebelelo ya Letšatši la Mawatle la Lefase ka la 8 Phupu ka fase ga “Healthy Oceans, Healthy Planet” e re dumelela go nepiša khuetšo ya mawatle mo nageng ya rena mehuta ya go fapana moo mawatle a kgathago tema mo ekonoming ya rena. E nepiša gape ditlhohlo tša go šogana le tšhilafatšo ya mawatle, go hlokomela maatla a mawatle, go laola klaemete ya lefase, go aba ditirelo tša bohlokwa tša tikologo le go fa diphedi tše di swarelelago le boitapološo bjo bo bolokegilego.4. Maemo a kabinete go merero ye bohlokwa seemong sa bjale 4.1 Mmušo o dula o nepile go mathata a kgolo ya ekonomi, go boloka mešomo ye e lego gona le go hlola mešomo ye mentši ya go swarelela ka go šoma mmogo le kgwebo le mošomo. Ka lenaneo la rena la kaonafatšo ya dibopego le kopanyo ya ekonomi, mmušo o tla dula o le magomong a ditshenyagelo tša wona go kgonthiša gore ekonomi ya naga e gola ka maatla ge ekonomi ya lefase e kaonafala.4.2 Kabinete e lemogile palo ye golago ya mananeo a peeletšo ao a tsebišitšwego mo nageng ao a laetšago boitshepo ka ditšhaba tša dipeeletšo tša boditšhabatšhaba mo ekonoming ya Afrika Borwa. E laetša gape gore naga ya rena e tseleng ya go kaonafala gomme e tšwela pele go ba lefelo la kgonagalo ya peeletšo.Legato la dipeeletšo tše di latelago le laetša boitshepo bjo bo tšwelago pele bja gore batšweletši ba difatanaga ba lefase ba tšea Afrika Borwa bjalo ka lefelo la peeletšo, le pholisi ya thekgo ya tikologo yeo mmušo o e abago. 4.3 Se se akaretša peeletšo ka Toyota ka go tšweletša Toyota Hilux ye mpsha le Fortuner ka Prospecton, Durban, yeo e butšwigo ke Mopresidente Jacob Zuma. Se se kgonagetše ka thekgo ye e filwego ke Kgoro ya Kgwebo le Intasteri yeo e gokilego dipeeletšo tša ka godimo ga R25 bilione mo intastering ya difatanaga mo mengwageng ye mehlano ya go feta. Peeletšo ye e tla thekga mešomo ya go feta ye 4 000 ka palomoka ya go thwalwa mešomong ga go feta mešomo ye 8 000.Mošomo wo ke karolo ya koketšo ya Toyota ya peeletšo ya R6.1 bilione ka go intasteri ya tšweletšo ya Afrika Borwa le tšweletšo ya difatanaga tša gae ya naga.Toyota e okeditše theko ya gae mo thekišong go thekga baabi ba dikarolo tša gae, khampahani e nepiša gape go kalatša batsebi ba thekniki ba basadi le go fa dibaka tše dintši go basadi mo mošomong.4.4 Kabinete e amogela gape tsebišo ya BMW ka go thoma ga kago ya R6 bilione ya lebenkele le lefsa la bokgabo. Katološo ya e tla kgontšha BMW go tšweletša diyantle go moloko wo o tlago wa BMW X3. Se se bontšha Mošomo wa Rosslyn ka ge e le mohola kudu mo tšweletšong ya BMW ya lefase ka moka go lebeletšwe theko le boleng.4.5 Mo dipeeletšong tše dingwe, Tona ya Kgwebo le Intasteri o thakgotše Dursots & All Joy Tomato ya R100 milione Mošomo wa Tšweletšo ka Modjadjiskloof kgauswi le Tzaneen. Fapriki gonabjale e thwala batho ba 70 ka kgonagalo ya koketšo ya 300 ngwaga wo o latelago. E tla tšweletša gape mešomo ye 900 ya sehla. Khamphani e thomile gape sebopego sa kišontle gomme e beakantše go iša ntle 25% ya ditšweletšwa tša bona go ya Bogare Bohlabela (Middle East), China le Afrika ka moka.Dipeeletšo tše di bontšha tirišo ye e tiilego ya Leano la dintlha tše Senyane le Leano la Tirišo la Pholisi ya Intasteri (IPAP) leo le nepišago go godišeng koketšo ya boleng bjo bo theilwego tšweletšong, go hloa mešomo le go matlafatša kišontle. Ka ntle ga ekonomi ya lefase ye e hlobaetšago, ekonomi ya Afrika Borwa e laolwa go agelwa pele.4.6 Kabinete e gopotša bakgethi ka moka bao ba nago le maswanedi go dira maikarabelo a bona a temokrasi ka la 3 Phato 2016. Kabinete e leboga bakgethi ka moka bao ba iphilego nako ya go ngwadiša le go kgonthiša tshedimošo ya bona, go kgonthiša gore maina a bona a tšwelela letlakaleng la go kgetha, yeo gonabjale e tswaletšwego. Tona van Rooyen o tšweleditše le go tsebiša tšatšikgwedi la dikgetho tša. mmušo wa selegae ka kuranteng ya mmušo, gomme a dumelela go thoma ga ditshepetšo tša dikgetho go ya ka tšhupadipaka ya dikgetho. Tsebišo e tswalela gape letlakala la dikgetho la go ingwadiša go tšea karolo dikgethong tše di latelago.Kabinete e amogela go saenwa ga Molao wa Maitshwaro wa Dikgetho ke mekgatlo ya dipolotiki ba tshepiša go latela melao le go kgonthiša gore dikgetho ke tše di lokollogilego tša go hloka bosodi. Se se bontšha temokrasi ya rena ye e golago gape e tsaeneletšego.4.7 Kabinete e amogela Kgobokano ya go Ikgetha ya Maloko a Setšhaba ya 2016 yeo e swerwego ke Mokgatlo wa Selegae wa Afrika Borwa (SALGA). Se se tla mola naga e itokišetša phetogo go ya kotareng ye nngwe ya dikgetho tša mebasepala tša 2016.  Kgobokano e bontšhitše tšwelopele ye e dirilwego mo mengwageng ye 16 ya go feta gomme nakong yqa kotare ye ya mmušo wa selegae. Mošomo wa mušo wa selegae go abeng ditirelo le go buša seriti sa batho le tšona di boletšwe. Ditlhohlo tša motheo mo go abeng ditirelo le tšona di boletšwe gomme gwa dirwa boikgafo bjo bongwe go Kgoro ya Tirišano ya Makala a Pušo le Merero ya Setšo (COGTA) Morago go lenaeo la Motheo.Se se kgora tsela ya kotara ya bone ya mmušo wa selegae ka go fa thekgo lenaneo la mebasepala le go laola phetogo go kgonthiša maatla le maatla a ditirelo tša go se šitišwe go batho ba Afrika Borwa. 4.8 Kabinete e bontšhitše ngongorego ka ditšhitišo tša Palemente, tšeo di golago nako le nako ka maatla. Palamente ke institušene ya temokrasi ya rena yeo e lwetšwego ka maatla le lefelo la setšhaba leo le swanetšwego ke go hlompša ke batho ka moka.4.9 Kabinete e reta mošomo wa Komiti ya Ditona ya ka Gare yeo e etilwego pele ke Tona ya COGTADes van Rooyen le sehlophatšhomo sa profense go bušetša dilo sekeng ka Vuwani, mola ba lemogile ditlhohlo di tšwela pele dikarolong tše dingwe.Mmušo o šomile ka maatla o boledišana le ditšhaba ka maikemišetšo a go rarolla mathata le go tliša ditirelo, go akaretša gore thuto e bole sekeng. Go aba diphapoši tša lebakanyana go kgonthiša go thoma ga mešongwana ya thuto. Mmušo gape o ipiletša go ditšhaba le baetapele go hlagiša mathata ka ditsela tša maleba le difaleng tšeo di hlomilwego go bulela poledišano. Legato le la moswananoši la go thibela thuto ya bana ba rena ga le amogelege. Kabinete e reta mekgatlo ya phethagatšo ya molao ka moka ga yona ka mošomo wo o dirilwego gwa feleletšwa go swerwe batho ba 34, bao e lego bagonenelwa bao ba tšerego karolo go fišweng ga dikolo tše 34, bao ba sennyetšego bokamoso bja bana bao ba šomišwago dinolofatši tše.Kabinete e reta ditšhaba le mekgatlo ya selegae ya setšhaba yeo e thušitšego go hwetša thušo ya go bula dikolo tša gae. Batswadi ka moka, bahlokomedi le maloko a setšhaba ba kgopelwa go thuša bana go fihlelela nako ye e senyegilego ya lenaneo la Kgoro ya Thuto ya Motheo. IMC e tla tšwela pele go kgokagana le batšeakarolo le ditšhaba go kgonthiša gore selete ka moka se a okobala gomme se boela maemong a sona.4.10 Kabinete e bontšhitše dikhuduego tša Hammanskraal gomme ya bontšha gore Kgoro ya Bodulo bja Batho e etile pele tsenogare mo seleteng seo gotte le Kgoro ya COGTA le Bodulo bja Batho, le ramotse wa Tshwane Mokhanselara Kgosientso Ramokgopa.Kabinete e swabišitšwe ke mahu a borakontraka ba babedi bao ba hlokofetšego ge go tlošwa badudi ba Hammanskraal gomme ba iša mantšu a tlhobošo go bamalapa a balli. Bommaditsela ba phethagatšo ya molao ba swanetše go pedifatša maitapišo a bona go hwetša babolai gomme ba toka e phethagatšwe.4.11 Kabinete e lebogiša sephetho sa Lekgotla la Kgašo la Afrika Borwa sa go raloka 90% ya mmino wa gae go phatlalatša ditiši tša radio ya lona ka moka go godiša diteng tša gae.Sephetho se tšweletša pholisi yeo e hlohleletšago tšhireletšo, tlhabollo le matlafatšo a setšo le sebopego sa leago sa Afrika Borwa. Kutollo ye e hlohleletša gape talente ye e tšwelelago ya Afrika Borwa.Kabinete e hlohleletša badudi ka moka go thekga intasteri ya mmino wa gae wo o tla kgathago tema ye kgolo mo ekonoming le go šireletša ditšo tša go fapana tša naga.4.12 Kabinete e lemogile nyakišišo ya dikepe tša go rea dihlapi tša dinagadišele ke Kgoro ya Temo Dithokgwa le Boreahlapi gomme e reta tshepetšo ye e kopanego ye e akaretšago Navy ya Afrika Borwa, Kgoro ya Boreahlapi le Taolo ya Tšhireletšo ya Mawatle ya Afrika Borwa yeo e dirilego gore dikepe tše nne di sware.Go swarwa ga dikepe tše go bontšha phegelelo ya rena bjalo ka naga go šireletša naga ya rena le lefelo la go ikgetha la ekonomi. Methopo ya rena ya mawatle ke mothopo wa tšhireletšo ya dijo gomme e kgatha tema ye kgolo ya go lemoga maikemišetšo a rena a Operation Phakisa gomme e swanetšwe go šireletšwa.4.13 Kabinete e amogela go lokolla ga pego ya sehlophatšhomo sa ditona tšeo di kgethilwego ke Tona Angie Motshega go nyakišiša mabarebare a go rekišwa ga mešomo ya barutiši ke maloko a mekgatlo ya barutiši le bahlankedi ba barutiši mo dikgorong tša thuto tša diprofense.4.14 Kabinete e lebogiša baamogedi ba Afrika Borwa, setsebakgwebo Luvuyo Rani le Clothing Bank, yoo a bego a le gare ga bathopasaefoka ba difoka tša Batsebakgwebo ba Leago tša 2016 tša Motheo wa Schwab wa Botsebakgwebo bja Leago wo o abilwego mellwaneng ya Foramo a Ekonomi ya Lefase (WEF) Afrika, Kigali Rwanda.4.15 Kabinete e hlompha le go lakaletša Motlatšamoahlodimogolo wa maloba Dikgang Moseneke yo a rolago mošomo mo Setulong ka morago ga go šomela Kgorotsheko ya Molaotheo ka 2002.Motlatšamoahlodimogolo ke ramolao wa maemo a godimo gape ke yo mongwe wa balwela tokologo ba maloba ba naga bao ba hlompšhago. Moseneke o amegile mo ntweng ya tokollogo bjalo ka leloko la Pan Africanist Congress. O ahlotšwe gomme a romelwa kgolegong ka lebaka la go kgatha tema ga gagwe dipolotiking gomme, ge a na le mengwaga ye 15, ya ba mogolegwa yo monnyane go išwa Robben Island. E bile gape karolo ya komoiti ya theknikhale yeo e e dirilego Molaotheo wa lebakanyana ka 1993 gomme ka morago a kgethwa motlatšamodulasetulo wa Khomišene ya Dikgetho ye e Ikemego pele ga dikgetho tša mathomo tša temokrasi.Kabinete e iša gape tlhompho go mopresidente Moahlodi Lex Mpati wa Kgorokgolo ya Tsheko ya Boipiletšo yo a rolago mošomo Setulong ka Mopitlo ka morago ga go šomela gabotse Afrika Borwa.Kabinete e lebogiša le go lakaletša mahlatsae le mahlogonolo Moahlodimogolo Baaitse “Bess” Nkabinde bjalo ka moswarela Motlatšamoahlodimogolo wa Kgorokgolo ya Tsheko ya Molaotheo go fihlela ge maemo ao a tlatšwa.5. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa.5.1 Ofisi ya Khomišene ya Ditirelo tša Setšhaba:a) Ngaka DC Mamphiswana bjalo ka, Molaodimogolokakaretšo, mo Ofising ya Khomišene ya Ditirelo tša SetšhabaDipotšišo:Liezel CerfKgokagano: 076 778 2380"
Pego ya Kopano ya Kabinete ya la 8 Phupu 2016,9 Jun 2016,https://www.gov.za/speeches/statement-cabinet-meeting-8-june-2016-9-jun-2016-0000,https://www.gov.za/nso/speeches/statement-cabinet-meeting-8-june-2016-9-jun-2016-0000,"1.1. Re lemogile ditekodišišo tše di dirilwego ke ditheo tša boditšhašhaba tša kelo ya seemo sa ekonomi e lego Fitch, Standard & Poor’s le Moody’s, tšeo di tiišeleditšego leswa kelo ya sekoloto sa Afrika Borwa go maemo a peeletšo le go tšwetša pele maemo a ka moso a yona ao a sa tekatekego. Ditekodišišo tša kelo di tiišetša gore mošomo wo o dirwago ke mmušo go fetoša seemo sa ekonomi le go fa naga sekgoba seo se hlokagalago sa gore e tšwele pele go tsenya tirišong maano a yona a go tsena seemo ka bogare.1.2. Mošomo wa boikgafo wa Team South Africa wo o bopilwego ke mmušo, lefapha la kgwebo le la bašomi o netefatša gore Afrika Borwa e efoga kelo ye e bolelago gore ekonomi e phuhlamile. Afrika Borwa e tsenya tirišong mananeo go tšwa ka go Leanotlhabollo la Bosetšhaba (NDP) ao a tlago netefatša gore naga e dula e le naga yeo babeeletši ba dinaga tša ka ntle ba tlago nyaka go beeletša go yona. Se se laetša gore ka go šoma mmogo re tla hlohleletša ekonomi ya rena ka leswa, ra goketša dipeeletšo le go hlomela maAfrika Borwa mešomo ye e hlokagalago kudu.1.3. Le ge e le gore palomoka ya letseno la ditšweletšwa la makgonthe la Afrika Borwa (GDP) e theogile ka 1.2% ka kotareng ya mathomo ya 2016, go ya ka dipalopalo tše di lokollotšwego ke Tirelo ya Dipalopalo ya Afrika Borwa (Stats SA), mmušo o šetše o tsenya tirišong ditsenogare tše bohlokwa ka mafapheng ao a amegilego kudu a go swana le la temo, dinamelwa, mohlagase le meepo, ao a rarollwago ka go diriša Lenaneo la Operation Phakisa, go imolla mathata a ka nepo ya go leba go kgolo ya ekonomi.1.4. Go bea felogotee ga dikakanyo tša GDP bjale go ka go Tirelo ya Dipalopalo ya Afrika Borwa. Peleng, maikarabelo a go ngwala le go phatlalatša tshepedišo ya Afrika Borwa ya diakhaonte tša bosetšhaba e be e le gore Tirelo ya Dipalopalo ya Afrika Borwa e be e rwele maikarabelo a go tšweletša dikakanyo tše di theilwego go ditšweletšo tša ngwaga ka ngwaga le tša kotara ka kotara tša GDP mola e le gore Panka ya Resefe ya Afrika Borwa yona e be e phatlalatša dikakanyo tše di theilwego go tshenyegelo tša kotara ka kotara tša GDP.1.5. Bjalo ka mmušo re rarolla dinyakwa tša badudi gomme ka go šoma mmogo re fetoša maphelo a maAfrika Borwa. Polante ya go hlwekiša meetse ya boleng bja R116-milione ka Steytlerville, ka ntle ga Port Elizabeth ka Kapa Bohlabela, e tla fediša tlhaelelo ya meetse. Yona e tsebagaditšwe semmušo ke Kgoro ya Kgwebišano le Diintasteri (e lego, dti), ka go diriša Lenaneo la yona le Bohlokwa la Mananeokgoparara, Kgoro ya Meetse le Kelelatšhila, le Masepala wa Selegae wa Baviaans.Ka nageng ye e nago le tlhaelelo ya meetse, polante ye ye mpsha ya go hlwekiša meetse e tla dira bokgoni bja gore setšhaba le dikgwebo di fihlelele dilitara tše di ka bago tše 24 ka motsotswana go tloga go dilitara tše seswai go ya go tše 10, e lego meetse ao a tlago lekana go fihlelela nyakego ya meetse ya Steytlerville mo mengwageng ye e tlago ye 15.Polante ye ye mpsha le yona e bopa karolo ya tlhabollo ya ekonomi ka kakaretšo ya toropo ye ka ge e tliša seemo sa go se tekateke go balemi, go dikgwebopotlana le go babeeletši. Thušo ya ditšhelete go tšwa go dti go thuša Masepala wa Selegae wa Baviaans go hloma mananeokgoparara go feleleditše ka gore protšeke ye e hlome mešomo ya kago ye e akantšwego ye e ka bago ye 238 ka lefelong leo. Protšeke ye e bohlokwa go thuša kgolo ya ekonomi le go hloma mešomo ye e nyakegago kudu.1.6. Bjalo ka karolo ya lenaneo la mmušo la go tsošološa ditimela, Kabinete e amogetše go lekwa ga ditimela tše mpsha tša banamedi ba Bantši tša X’Trapolis.Ditimela tše mpsha tša maemo a godimo tšeo go rulagantšwe gore di tla thoma go šoma ka Diphalane mo ngwageng wo di na le mabati a go itiriša, diphasetše tšeo go sepelago banamedi ka setimeleng ka moka, setsenyamoya le thelebišene ya go bona seo se diregago ka gare ga setimela ka nepo ya gore banamedi ba bolokege.Ditimela tše di kgokaganya maAfrika Borwa ebile di raloka tema ye bohlokwa go thekga dinamelwa tša bohle le go hlohleletša kgolo ya ekonomi.1.7. Ka nepo ya go kgontšha dikgwebopotlana Kgoro ya Ditšhelete le Lekgotla la Dikgwebo tša Bathobaso di hlomile lefelo leo beng ba dikgwebopotlana ba ka yago go lona leo le tlago thuša dikgwebopotlana ka boingwadišo go Lenaneo la Bogareng la Ngwadišo ya Baabi ba Ditirelo (CSD), ge ba na le dipotšišo mabapi le go tsenela diphenkgišano tša dithenthara inthaneteng le ditirelo tše dingwe tša badiriši tša Kgoro ya Ditšhelete.Se se na le mohola kudu go fokotša mellwane ye e beilwego le go dira gore go be bonolo gore dikgwebo, kudukudu dikgwebopotlana, di šomiše monyetla wo wa dibaka tša ekonomi le go tsenya letsogo ka tlhabollong ya ekonomi le ya naga ya rena.1.8. Re hlohleletša baabi ba ditirelo ba ka moso le ba bjale go ingwadiša ka go CSD, e lego mothopo wa tshedimošo ka moka ya baabi ba ditirelo ka mafapheng a mmušo ka moka. Maikemišetšo a go bea lenaneo la baabi ba ditirelo ba mmušo felogotee ke go fokotša go ekiša maitapišo le ditshenyegelo tša bobedi baabi ba ditirelo le tša mmušo mola ka go le lengwe re kgontšha tshepedišo ya kabo ya ditirelo ya elektroniki.1.9. Go tsenya letsogo go tšwela pele ka go hlomeng ga mešomo ye mekaone ka go diriša ekonomi ye e akaretšago mang le mang e bile Kopano ya Bosetšhaba ya Bengmešomo le bao ba nyakago mešomo ye e sa tšwago go swarwa ka fase ga morero wa: “Samiti ka ga Mešomo le Kopano ya Bengmešomo le bao ba nyakago mešomo – mošomo wa ka bokamoso bja ka” e maatlafatša bao ba hlokago mešomo ka go ba fa bokgoni bja motheo, tshedimošo le go nyaka mešomo thwii go bengmešomo, kudukudu mabapi le go ithuta go tšwela pele, go itlhomelo mešomo, go hloma dikgwebo tša mohlakanelwa le mananeo a mešomo ya setšhaba.1.10. Go fetišwa ga Molaokakanywa wa mabapi le go Tšeela Dithoto go fa Mmušo bonnete bja semolao mabapi le go tsenya tirišong ga Lenaneo la naga ya rena la phetošo ye e tiilego ya ekonomi ya setšhaba go rarolla bathata bja taba ya go ba beng ba naga bjo bo tlogago bo le bohlokwa lenaneong la ona. O hlaloša “tshepedišo ye e lokilego ya taolo” yeo ba taolo bafe goba bafe bao ba tšeelago naga ba swanetšego go e latela. Molaokakanywa wo wa mabapi le go Tšeela Dithoto le Molao wo o ukangwago di fa tshepedišo ye kaone, bonnete le go tšeela thoto ga ka pejana kgahlegong ya setšhaba, go akaretšwa pušetšo ya naga. Motho goba setšhaba seo se tšeetšwego naga mo mengwagakgolong ye e fetilego se na le maswanedi go fihla ka fao go fiwago ke Molaokakanywa wo go bušetšwa naga yeo goba go hwetša kimollo ye e lekanego.O bea gape melawana yeo ka yona mmušo o ka dirago kleime ya naga “kgahlegong ya setšhaba” le “go tla go dirišwa ke setšhaba”. Molaokakanywa wo o latela dinyakwa tša Molao wa Ditokelo le Ditlhagišo tša mabapi le Thoto tšeo di sanetšego go hlokomelwa sebakeng sa ge go lefelwa mabapi le pušetšo ya naga. O tla dumelela gape beng ba thoto go lefelwa ka fao go lokilego le ka fao go lekanego.Ge e šetše e saennwe go ba molao, Molaokakanywa wo o fediša Molao wa go Tšeela Dithoto wa 1975 (Molao wa 63 wa 1975).1.11. Kgolo ya ekonomi ye e akaretšago mang le mang ke nepišo ya Lekgotlakeletšo la Mopresidente la mabapi le Maatlafatšo ya Ekonomi ya Bathobaso ye e Akaretšago Bohle (B-BBEE) leo le sa tšwago go kopana mo nakong ye e sa tšwago go feta. Lekgotlakeletšo la B-BBEE le tla šoma mmogo le Sehlophatšhomo sa Diphrofešenale sa Mopresidente seo se hlomilwego ke Mopresidente Jacob Zuma, go netefatša gore mathata ao a amago bašomi ba diphrofešenale ba bathobaso a a rarollwa.Kopano ye ke taetšo ye nngwe ya moya wa setee le tirišano mabapi le go hlohleletša leswa kgolo ya ekonomi ya mang le mang, go lebeletšwe kudu nepo ya Maatlafatšo ya Ekonomi ya Bathobaso (BEE) gore re kgone go tšwela pele go fetoša le go tloša taolo ya ekonomi go morafe o tee.1.12. Afrika Borwa ke la mathomo e kgatha tema ka go Seboka sa boseswai sa matšatši a mabedi ka ga Theknolotši ya Tshedimošo ya Boditšhabatšhaba (IT) seo se swerwego ka Khanty-Mansiysk, Russia, gomme naga e emetšwe ke Tona Faith Muthambi. Seboka se swerwe go tloga ka la seswai go fihla ka la senyane Phupu 2016, gomme se bolela ka ga mahlale le theknolotši ka nepo ya go rarolla tše dingwe tša ditlhohlo tše kgolokgolo ka go mananeo a rena a thuto le a maphelo. Baromiwa ka mo sebokeng se ba akaretša baemedi ba dikgwebo, mekgatlo ya bašomi ba sephrofešenale, ba dinyakišišo, ba thuto le ditsebi tša theknolotši ya tshedimošo go tšwa ka go dinagamaloko tša BRICS (Brazil, Russia, India, China le Afrika Borwa).1.13. Kopano ya bohlano ya Ngwaga ka Ngwaga ka ga Taolo ya Ditšhila, ye e bego e etilwe pele ke Tona ya Merero ya Tikologo ka fase ga morero wa “Re tšwetša pele Boitlhamelo le go Hlatloša Tlhabollo ya Dikgwebo” e ikemišeditše go kaonafatša kabo ya ditirelo, go netefatša gore go ba le phetošo ya ka pela ya mananeo a taolo ya ditšhila ka nepo ya go tšwetša pele ekonomi ya mabapi le go šomiša dilo leswa, mola ka go le lengwe go tlišwa bontši bja ditšhaba tša rena go ekonomi ya bohle, ka go akgofiša phihlelelo ya dibaka tša mešomo ka lefapheng la ditšhila.1.14. Go lokollwa ga dipoelo tša tekodišišo ya tshepedišo ya ditšhelete ka mebušo ya selegae tša ngwaga wa ditšhelete wa 2014/15 go laetša go kaonafala ga dipoelo tša tekodišišo ya tshepedišo ya ditšhelete ka mebasepala go tloga ka ngwaga wa ditšhelete wa 2010/11 go fihla ka 2014/15.Palo ya mebasepala ye e hweditšego maikutlo ao a kgahlišago a mabapi le tshepedišo ya ditšhelete e oketšegile go tloga go ye 13 go fihla go ye 54. Godimo ga fao, dihlongwa tša mebasepala tša tlaleletšo tše 18 le tšona di fihleletše maemo a go hloka bosodi a tshepedišo ya ditšhelete, gomme se se oketša mebasepala ye e hweditšego dipoelo tše kaone tša mabapi le tshepedišo ya ditšhelete go fihla go ye 72 mo lebakeng le. Go na le phokotšego ye kgolo ya mabapi le maikutlo ao a sa kgahlišego le ao a solwago, yeo e fokotšegilego go tloga go 30% ka 2010/11 go fihla go 11% ya mebasepala mo lebakeng le.Kaonafalo ye ya dipoelo tša tekodišišo ya tshepedišo ya ditšhelete tša mebasepala e bile dipoelo tša Lenaneo la Re boela Morago go Metheo, tša Lesolo la Operation Clean Audit, boetapele bja go tšea diphetho, taolo ye e kaonafetšego ya ditšhelete le ya phethagatšo ya mošomo le go bea dipego.1.15. Kabinete e lemogile kahlolo ye e dirilwego ke Kgorotsheko ya Boipelaetšo ye e ahlotšego gore Molawana wa go Huduša Kgašo go ya go ya Titšithale ka 2015 ga o molaong, ga se wa nepagala ya ba ya o beela thoko. Kantoro ya Mopresidente, Kgoro ya Dikgokagano, ya Dikgokagano tša Megala le Ditirelo tša Poso, ya Toka le Tlhabollo ya Molaotheo gammogo le ya Kgwebišano le Diintasteri di tla eletša mmušo ka ga diabe tša kahlolo ye ka botlalo.1.16. Ka ge Dikgetho tša Mebušoselegae di rulagantšwe go swarwa ka Laboraro la tharo Agostose 2016, mekgatlo ya dipolotiki ka moka e swanetše go obamela melawana ya maitshwaro ya dikgetho, yeo mekgatlo ka moka e e saenetšego. Melawana ye e tlama mekgatlo ka moka ye e phenkgišanago ka dikgethong go raloka tema ya tšona go dira gore dikgetho di lokologe le go hloka bosodi. Mekgatlo ya dipolotiki le bathekgi ba yona ba swanetše go obamela Molaotheo gomme bao ba bonwago molato wa ditiro tša bosenyi ba tla lebana le maatla a molao ka botlalo. Ka lebaka la go se kgotlelelane ga dipolotiki fao go sa tšwago go direga, Tona ya Maphodisa o hlomile sehlophatšhomo sa makala a mantši seo se bopilwego ke makala a Tirelo ya Maphodisa ya Afrika Borwa (SAPS) e lego la Twantšho ya Bosenyi, Ditirelo tša Botseka, Lefapha la Dinyakišišo tša Bosenyi bja Godimo (Hawks) le Forensiki go thekga nepo ya Poelo ya Boraro ya  Tlhako ya Togamaano ya Lebaka la Magareng, ye e bolelago gore “Batho ba Afrika Borwa ka moka ba bolokegile ebile ba ikwa ba bolokegile”.1.17. Mabapi le taba ya temošo ya ka ditiro tša botšhošetši ye e filwego ke Botseta bja United States (US) ka Pretoria. Kabinete e bušeletša seo se boletšwego ke Kantoro ya Mopresidente gore Lefapha la Tšhireletšo le kopane maabane go ahlaahla taba ye go tšwela pele, ka nepo ya go netefatša gore go ba le polokego ye e tšwelago pele go bohle ka nageng.Godimo ga fao, Mmušo wa Afrika Borwa o tla tšwela pele go ahlaahla taba ye le Mmušo wa US bjalo ka karolo ya tirišano ye e tšwelago pele ka ga merero ya tšhireletšo magareng ga dinaga tše ka bobedi. Afrika Borwa le US di tšwela pele go ba le dikamano tše tiilego le tša tirišano ka mafapheng a mehutahuta a tirišano go akaretšwa merero ya sepolotiki, ekonomi, leago le ya tšhireletšo.1.18. Ngwaga wo ke moketeko wa bo 40 wa dikgaruru tša la 16 Phupu 1976, tšeo di tlogago di fetošitše kudu seemo sa dipolotiki tša setšhaba ka Afrika Borwa. Mopresidente Zuma o tla eta pele ditshepedišo tša moletlo tša Letšatši la Bafsa la Bosetšhaba ka Lepatlelong la Orlando ka Soweto ka la 16 Phupu 2016 ka fase ga morero wa: “Bafsa ba Iša pele Afrika Borwa”.Ditiragalo tše bohlokwa di tla akaretša Polelo ya Letšatši ka Mopresidente le moletlo wa go bea dikgare ka Leswikeng la Hector Pieterson. Khonferentshe ye e kgethegilego ya ba kgašo e tla swarwa ka Labobedi la 14 Phupu 2016 go fa dintlha ka botlalo ka ga Lenaneo la Letšatši la Bafsa. Ditona le Batlatšaditona ba be ba boledišana le batho ba rena, kudukudu le bafsa mo kgweding ye go ba hlohleletša go šomiša menyetla ye e lego gona ka mafapheng a mehutahuta go realo e le go kaonafatša maphelo a bona le go ba kgontšha go tsenya letsogo gabotse ka tlhabollong ya ekonomi le ya naga. Mananeo ao Ditona di kgathilego tema ka go ona ka go Lenaneo la Kgwedi ya Bafsa a tla phatlalatšwa diwepsaeteng tša mmušo le mafapheng a kgašo ya setšhaba.1.19. Ka ge nako ya lebollo e thoma, masogana a mantši a itokišetša go tsenela tshepedišo ye ya go leba bonneng. Mmušo, o etilwe pele ke Kgoro ya Pušo ya Tirišano le Merero ya Setšo (CoGTA), o šoma mmogo le dihlongwa tša Boetapele bja Setšo le bakgathatema ka moka go netefatša gore sehla sa lebollo sa ngwaga wa 2016 se fihlelela “Tlhokego ya Mahu” yeo e laolwago ka morero wa – “Re Rata Setšo Sa Rena, Re Bona Bohlokwa bja Bafsa Ba Rena”.Malapa, batswadi le bahlokomedi ba semolao ba swanetše go netefatša gore masogana a kgetha fela dikoma tšeo di šomago ka semolao, fao masogana a lekolwago pele a tsena komeng, le fao bao ba bolotšago masogana ba hlahlilwego gabotse le go tsebja gabotse ke batswadi. Ditšhaba di kgopelwa go bega ditiragalo tša lebollo tšeo di sego molaong go 0800 111 166 goba #zero tolerance on initiation deaths.2. Diphetho tše bohlokwa tša Kabinete2.1. Mopresidente wa Repabliki ya Afrika Borwa, Mopresidente Jacob Zuma, o kgethilwe go Phanele ya Maemo a Godimo ya Dihlogo tša Dinaga ka ga Meetse; gomme Molaodipharephare wa Kgoro ya Meetse le Kelelatšhila o thwetšwe bjalo ka Sherpa (mošomedi wa mmušo goba motseta yo a dirago mošomo wa tokišetšo pele ga khonferentshe ya samiti) ya Mopresidente wa Afrika Borwa bjalo ka Leloko la Phanele go Phanele ya Maemo a Godimo ka ga Meetse.Lekgotlakeletšo la Mongwaledipharephare wa Mokgatlo wa Dinagakopano (UNSG) ka ga Meetse le Kelelatšhila le šišintšwe go hlongwa ga Phanele ya Maemo a Godimo ya Dihlogo tša Dinaga ka ga Meetse go eta pele lesolo la tšwetšopele ka ga meetse le tlwaetšo, go latela go amogelwa ga Lenaneo la Tlhabollo la 2030 ke UNSG ka Lewedi 2015.Phanele ye e tla akgofiša go tsenywa tirišong ga Nepo ya 6 ya Tlhabollo ya Go ya go ile (ya meetse a go hlweka le kelelatšhila), yeo e mpshafaditšego nepišo ka ga seabe se segolo sa phetogo ya klaemete go kelo ya meetse lefaseng. Ke ka lebaka le, le gape ka lebaka la komelelo ye e ganelelago ye go itemogelwago yona ka mo nageng ka bophara, fao Sehlophatšhomo sa Afrika Borwa se hlohleletšago setšhaba go kgatha tema ka tlhwekišong ya dinoka, megobe le mafelo ao a dulago a na le meetse ka la 18 Mosegaanye, bjalo ka karolo ditiragalo tša ngwaga ka ngwaga tša Letšatši la Mandela.2.2. Leano la Kgokagano ka ga Nepo ya Leanotlhabollo (NDP) ya 2030 leo le ahlaahlago go tsenywa tirišong ga NDP le tla fa tshedimošo ka ga seabe sa NDP go maAfrika Borwa. Kopano ye e kgethegilego ya go sedimoša ba kgašo e tla swarwa go utolla lenaneo la kgokagano, go šomišwa ga leswao, ditlhahli ka ga tšhomišo ya maina le ditiragatšo go netefatša gore go ba le mokgwa wo o swanago wa kgokagano ka dikgorong ka moka tša mmušo le ka dihlongweng tše di tsenyago se tirišong.2.3. Pego ka ga bogolo bja go Rema mehlare ka Afrika Borwa le seabe sa gona go ekonomi ya dinagamagaeng le mekgwa ye e amanago le yona e tsenywa tirišong go rarolla mathata a. Diabe tša go Rema mehlare, Go Hloka Tšweletšo ga Naga le Komelelo di šitiša maitekelo ao a ikemišeditšego go fediša komelelo, go šireletša tšhireletšego dijong, go maatlafatša boleng bja meetse le bontši bja ona, kgotlelelo le tlwaelo go phetogo ya klaemete gammogo le go fihlelela tlhabollo ya go ya go ile.Mabapi le se, Afrika Borwa e tsebagaditše melawana ye mmalwa, melaotshepetšo, mekgwa le mananeo ao a dirišwago ao a ikemišeditšego go rarolla bothata bja go rema mehlare le go hloka tšweletšo ga naga ka maemong ka moka. Ditsenogare tše di tsenya letsogo go pabalelo le go tlhatlošo ya ekonomi ya setšhaba mola ka go le lengwe di hloma dibaka tša mešomo, tlhabollo ya bokgoni le go maatlafatša maphelo.2.4. Go lokollwa ga pego ye go tsenya letsogo ka go tšeyeng ga letšatši la 17 Phupu bjalo ka Letšatši la Lefase la Twantšho ya Go Rema Mehlare le Komelelo, leo le begilwego semmušo ke Kopanokgothekgothe ya Maloko a UN. Letšatši la ngwaga wo la Twantšho ya go Rema Mehlare le Komelelo le tšwetša pele bohlokwa bja tirišano ya bohle ka nepo ya go bušetša sekeng le go tsošološa naga ye e hlokago tšweletšo le go tsenya letsogo go fihleleleng ga Dinepo ka kakaretša tša Tlhabollo ya Go ya go ile. Ka go dira seo, Afrika Borwa e phethagatša ditlamego tša yona ka fase ga Kwano ya UN ya go Twantšho ya go Rema mehlare.2.5. Pego ya phetolo go ditaba tše di hweditšwego go Komiti ya UN ka ga Ditokelo tša Bana, e dumeletšwe. Yona e amana le karolo ya bobedi ya phethagatšo ya Kwano ka ga Ditokelo tša Bana le Tshepedišo ya Boikgethelo ka ga Thekišo ya Bana, Go rekiša mebele ga Bana le Pontšho ya Mapona a Bana.Tšona di tla lebeledišišwa ka Kopanong ya bo 73 ye e tlago swarwa ka Geneva go tloga ka la 13 go fhla ka la 30 Lewedi 2016. Kabinete e lemogile gape go thomišwa ga tshepedišo ya go kgoboketša tshedimošo ya dipego tša lebaka le itšego tša  dikwano tše di latelago tšeo di tlago romelwa Tšhata ya Afrika mabapi le Ditokelo le Maemo a Bana pele le dikela la 7 Pherekgong 2017 le Kwano ka ga Ditokelo tša Bana pele le dikela la 15 Mosegamanye 2017.2.6. Ditšhišinyo le dikakanyo tše di tšwago go Pego ka Kakaretšo ka ga Tekodišišo ya phethagatšo ya Sethalwa sa Molaokakanywa sa mabapi le Maemo a Setšhaba sa 1997 di dumeletšwe. Se se tla akgofiša Sethalwa sa Molaokakanywa seo se bušeleditšwego sa Maemo a Setšhaba, se se sepelelanago le selo seo se tlago pele mmušong sa go aga ditšhaba tše di dirišanago, tše di kgathalago, tše di tšwelago pele go ya go ile le tše di bolokegilego.Ditšhišinyo tše di lebeletše kudu dilo tše di tlago pele ka go NDP, tšeo di bonago tšhireletšo ya setšhaba le tlhabollo ya maemo a setšhaba bjalo ka ditsela tšeo di ka thušago go fihlelela tlhabollo ya setšhaba. Go tsenya tirišong ga dilo tše go tla ba le seabe se sekaone go maphelo a batho bao ba lego kotsing, bao ba lego bothateng le bao ba phelago bohloking bjo bogolo, kudukudu basadi, bana le bagolofadi. Se se tla netefatša gore dihlopha tšeo di fihlelela ditirelo tša motheo tša tlhabollo ya setšhaba tšeo di nyakegago go kaonafatša maemo a bona a bophelo le go maatlafatša maemo a bona a leago.2.7. Afrika Borwa e tla tsenela Kwano ye e Fetošitšwego mabapi le go Romela Batho ba Botswana bao ba dirilego bosenyi gae le Repabliki ya Botswana, go latela temana ya 231(1) ya Molaotheo.Maikemišetšo a se ke go hloma tirišano ye kaone kudu magareng ga Afrika Borwa le Botswana go realo e le go nolofatša dikgopelo tša go romela batho ba Botswana gae fao e le go gore kotlo ya lehu ke kahlolo ye e ka kgonagalago.Se se laetša gore Afrika Borwa e ka se be lefelo la polokego go basenyi ka go ba fa bodulo le go nolofatša go šoma gabotse ga ditheo tša phethagatšo ya molao ka thibelong, ka go nyakišišeng le go sekiša bao ba dirilego bosenyi.2.8. SAPS ka moso fao e sego kgale e tla phatlalatša pego ya kakaretšo ya ngwaga ka ngwaga le dipalopalo tša bosenyi kotara ye nngwe le ye nngwe. Pego ya kakaretšo ya ngwaga ka ngwaga e tla akaretša diphetogo ka go dipalopalo tša bosenyi tšeo di ka tlišwago ke netefaletšo ya boleng le diphetogo tše di amango le maemo a melato ye e ka hlagago ka ngwageng wo o lekodišišwago.Tlhokego ya go fa dipalopalo kgafetšakgafetša e tla kgontšha bokaone bao ba tšeago diphetho ka mmušong go rarolla mathata ao a bakwago ke ditiragalo tša bosenyi. Se se tsenya letsogo go kokwane ya NDP, ye e bolelago gore batho ka Afrika Borwa ba swanetše go tsenya letsogo go ageng ga ditšhaba tše di bolokegilego.3. Melaokakanywa3.1. Molaokakanywaphetošwa wa Khopiraete le Molaokakanywaphetošwa wa Tšhireletšo ya Badiragatši e tla tsebagatšwa ka Palamenteng. Molao wa Khopiraete, wa 1978 (Molao wa 98 wa 1978) le Molao wa Tšhireletšo ya Badiragatši, wa 1967 (Molao wa 11 wa 1967) e fetilwe ke nako ebile ga e hlokomele diphetogo mafapheng a mantši ebile ga e šome ka merero ya titšithale.Se se sepelelana le maikemišetšo a NDP a go tšwetša pele boitlhamelo, tšweletšo ye e kaonafetšego, go nyaka ekonomi ya mabapi le tsebo kudu le go šomiša bokaone menyetla ya papetšo le ya bokgoni.Pušeletšo ya bjale ya molawana e theilwe go tlhokego ya go amantšha melao ya mabapi le Thoto ya Bohlale le mengwaga ya titšithale le diphetogo mafapheng a mantši. Se gape se bolela ka ga mokgwa wa go diriša molawana o tee maemong a bosetšhaba le a boditšhabatšhaba ka mmušo. Pušeletšo ye e akaretša go tsenywa ga melawana ye bohlokwa ye e fetogago ka lefapheng la khopiraete le tšhireletšo ya badiragatši.4. Ditiragalo tše di tlago4.1. Komiti ya Ditona tše di fapafapanego e legatong la mafelelo la ditokišetšo tša go swara Khonferentshe ya bo 21 ya Boditšhabatšhaba ka ga AIDS, ye e tlago swarelwa ka Albert Luthuli International Convention Centre ka Durban go tloga ka la 18 go fihla ka la 22 Mosegamanye 2016, gomme yona monggae wa yona e tla ba mmušo le Mokgatlo wa Boditšhabatšhaba ka ga AIDS.Afrika Borwa e itokišeditše go ba mong wa khonferentshe ye, ye gape e tlago thuša intasteri ya boeti, dikgwebopotlana, dikgwebo tša magareng le dikgwebo tše nnyane, le lefapha la kgwebišano ye e sego ya semmušo.Khonferentshe ye e fa sebaka se sekaone go naga ye go bontšha dikatlego tša yona tše kgolo go rarolleng ga mathata a HIV le AIDS. E na le bohlokwa bja lefase ka bophara ka ge e goketša bakgathatema ba magareng ga ba 18 000 go fihla go ba 20 000 go tšwa dinageng tše 180. Baetapele ba lefase ka bophara go tšwa mebušong, baetapele ba dipolotiki, baetapele ba diintasteri, setšhaba, badirišani ba tlhabollo le dihlongwa tša thuto di tlo kgatha tema.Kopano ye e latelago ya IMC e tlo swarelwa ka Durban gomme yona e akaretša tlhahlobo ya mafelo. Go tla swarwa kopano ye e kgethegilego le bagaši ba ditaba ka Mošupologo wa la 13 Phupu 2016.4.2. Mopresidente Zuma o tla tsenela ketelo ya Mopresidente ya Tekodišišo ya Phethagatšo ya Mošomo ya Siyahlola go la Kwaggafontein ka Mpumalanga ka Labohlano la 10 Phupu 2016.Ketelo ye e latela poledišano ya Mopresidente le maAfrika Borwa ka Dibokwane 2016 ka Marabastad ka Pretoria fao banamedi ba tšweleditšego mathata a mabapi le kabo ya ditirelo ka Kwaggafontein.Lenaneo la Mopresidente la Tekodišišo ya Phethagatšo ya Mošomo la Siyahlola le tla dumelela Mopresidente Zuma le baetapele ba mmušo go bona dikatlego le mathata a ka lefelong leo ka bobona. Mopresidente o tla šomiša gape ketelo ye go tšwela pele go fetola mathata ao baagi ba lebanego le ona ka Masepaleng wa Selegae wa Thembisile Hani. 5. Maemo a kabinete go merero ye bohlokwa seemong sa bjale5.1. Re lebogiša le go lakaletša mahlogonologo go bao ba latelago:a. David Gatebe le Charné Bosman ge ba thopile lefapha la banna le la basadi la Lebelo la Comrades la 2016. Gatebe gape o robile rekhote le go hloma ye mpsha ya lebelo la banna ka go tšhabeša diiri tše hlano le metsotso ye 18.b. Tsebišo ya gore polante ya Volkswagen Group South Africa (VWSA) ka Uitenhage ka Kapa Bohlabela e bonwe bjalo ka polante ya godimo ya tšweletšo ka makaleng ka moka a tšweletšo a VW lefaseng ka bophara ka 2015. VWSA e fihleletše dintlha tša dipalopalo tša godimodimo tša 113.2% go dipolante tše 13 lefaseng ka bophara.c. Bašomi ba ditimamollo ba 301 ba Afrika Borwa go tšwa ka Kgorong ya Merero ya Tikologo ya Re šoma ka Lenaneo la Ditimalollo, bao ba ilego Canada, go thuša ba taolo fao go lwantšha mollo wa hlaga wo o tukilego o palelwa ke go tingwa tekano ya kgwedi. Kabinete e ba lakaletša mahlogonolo le gore ba boe ba bolokegile.  d. Go aba Sefoka sa Bokgoni go Tona Derek Hanekom, e lego tlhompho ya godimodimo yeo Jeremane e e fago batho ka ga diphihlelelo tša bona tša sepolotiki, tša ekonomi, tša leago le tša bohlale. Sefoka se se abilwe go hlompha seabe seo Tona Hanekom a bilego le sona go tirišano magareng ga Jeremane le Afrika Borwa nakong ya ge a be a sa le Tona ka go Kgoro ya Mahlale le Theknolotši.  e. Re lakaletša Mamoselemo ka moka Ramadan ya tšhegofatšo.5.2. Re lebiša mahloko a rena go bao ba latelago:a. Batho ba Ma-Saharawi ka go hlokofala ga Mopresidente Mohamed Abdelaziz.b. Ba lapa la Browde ka go hlokofala ga Moatbokheiti Jules Browde SC yo a emetšego diketekete tša batho bao ba ilego ba lebanwa ke go rakwa dintlong tša bona ka fase ga Molao wa Karoganyo ya Merafe ya Batho ka nakong ya kgatelelo ya sepolotiki ka nakong ya kgethologanyo. Moatbokheiti Browde o emetše balwelatokologo ba mmalwa bao ba bego ba lwantšha kgethologanyo, go akaretšwa le Dipresidente tša peleng tša African National Congress e lego Nelson Mandela le Oliver Tambo. Gape e bile yo mongwe wa maloko ao a hlomilego Lekgotla la Boramolao ba Ditokelo tša Botho.c. Ba lapa, bagwera le setšhaba sa badumedi ka ga go hlokofala ga Moruti Ngaka Simon Gqubule. E be e le yo mongwe wa baetapele ba sedumedi ka mo nageng, wa dirutegi le bagale ba ntwa ya tokologo. Ngaka Gqubule o abetšwe Sefoka sa Luthuli in Silver ka la 28 Moranang 2016 ke Mopresidente, ka go hlompha seabe sa gago se sekaone go ntwa ya go lwela tokologo le go lefapha la thuto le sedumedi.d. Ba lapa le bagwera ba modiragatši wa mahlwaadibona le molaodi wa ditiragatšo Nyembezi Kunene, yo a hlokofetšego ka morago ga bolwetši bjo botelele. Kunene o bile le mošomo wa bodiragatši wo o kgahlišago kudu gomme o tsentše letsogo kudu ka tšwetšopeleng ya intasteri ya difilimi ya ka mo nageng.e. Ba lapa le bagwera ba mohlahli wa peleng wa Bafana Bafana, Ted Dumitru, yo a bilego le mošomo wo o kgahlišago nakong ya ge a be a hlahla sehlopha sa Kaizer Chiefs, Mamelodi Sundowns le Orlando Pirates. O hlahlile gape Bafana Bafana ka phadišanong ya Kgwele ya Maoto ya Sebjana sa Dinaga tša Afrika ka 2006.f. Ba lapa, bagwera le batho ba Nigeria ka ga tlahlegelo ya mahlwaadibona wa Nigeria ka kgweleng ya maoto, Stephen Keshi. O thopile Phadišano ya Kgwele ya Maoto ya Sebjana sa Dinaga tša Afrika bjalo ka moraloki le bjalo ka mohlahli, ebile o tsentše letsogo ka kgweleng ya maoto ya Afrika le lefaseng.g. Re ba gape le setšhaba sa lefaseng ka bophara go hlompha nkgwete ya peleng ya ntwa ya matswele le mahlwaadibona wa dipapadi wa boditšhabatšhaba Muhammad Ali. Ali e bile tlhohleletšo go batho ba bantši lefaseng ka bophara gomme o šomišitše maemo a gagwe go eta pele ntwa ya go lwela ditokelo tša badudi, toka le tekatekano.6. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa.6.1. Sekhwama sa Maatlafatšo sa Bosetšhaba:Mohumagadi Philisiwe Mthethwa o thwetšwe leswa bjalo ka Mohlankedimogolophethiši (CEO).6.2. Setheo sa Tlhabollo ya Dikgwebopotlana:Mohumagadi Nondumiso Mandisa Tshikwatamba bjalo ka Mohlankedimogolophethiši.6.3. Setheo sa Tšhireletšo ya Bobotlana sa Afrika Borwa:Morena Thokozani William Magwaza bjalo ka Mohlankedimogolophethiši.6.4. Kgoro ya Temo, Kagodithokgwa le Boreahlapi:Morena Michael Mlengana bjalo ka Molaodipharephare.Dipotšišo:Mohumagadi Nebo Legoabe (Molaodipharephare wa Motšwaoswere wa GCIS)Mogala: 082 453 2874"
Pego ya Kopano ya Kabinete ya la 22 Phupu 2016,23 Jun 2016,https://www.gov.za/speeches/statement-cabinet-meeting-22-june-2016-23-jun-2016-0000,https://www.gov.za/nso/speeches/statement-cabinet-meeting-22-june-2016-23-jun-2016-0000,"1. Phethagatšo ya Mananeo a Bohlokwa a Mmušo1.1. Kabinete e ahlaahlile dipego tša kgatelopele ya kotare ya bone tša phethagatšo ya Lenaneotiro la mmušo (PoA) le dipoelo tša lona. Mmušo o ba le kgatelopele ka go rarolla ditlhohlo le go tsena gare seemo ka nepo ya go tswalela dikgoba ka phethagatšong ya PoA.Mmušo o na le boitshepho bja gore o ba le kgatelopele ka phethagatšong ya Tlhako ya Leanophethagatšo la Lebaka la Magareng (MTSF), Leano la Dintlha tše Senyane le gape go fihlelela Nepo ya 2030 ya Leanotlhabobollo la Bosetšhaba (NDP).Ba Dikgokagano tša Mmušo (GCIS) ba gare ka go kgokaganya dikopano le ba kgašo ya ditaba ka go ba begela ka ga PoA ka nepo ya go sedimoša setšhaba.1.2. Kabinete e amogela dipoelo tše di tšwago go Sehlophatšhomo sa Lefapha la Bašomi sa Kantoro ya Mopresidente, seo se kopanego ka la 21 Phupu 2016 go ahlaahla ekonomi le merero ye mengwe ya ekonomi ya setšhaba.Kopano ye e dumelelane ka go tiišetša leswa boikgafo bja yona bja go šoma mmogo go fenya mathata ao Afrika Borwa e lebanego le ona ka ge re dirile bjalo mo nakong ye e fetilego. Re swanetše go aga go dilekane le lerato la naga leo le hlomilwego ka 2008 ge badirišani ba setšhabeng ba ile ba hloma kwano yeo e šireletšago bašomi go mathata a ekonomi a lefaseng ka bophara. Kopano ye e tšere sephetho sa gore seo se tlago pele se swanetše go šireletša mešomo, go hloma mešomo ye mengwe ye mekaone – kudukudu ya bafsa – le go kaonafatša maemo a mošomo go bašomi ka moka ka nepo ya hloma bophelo bjo bokaone go bohle.Seboka sa Mešomo seo se rulagantšwego ke mmušo le lefapha la bašomi se tla dumelela maAfrika Borwa go ahlaahla ka fao re ka hlomago mešomo le go godiša ekonomi ya rena ka seemong sa bjale sa ekonomi ye e gogago boima.1.3. Kabinete e lebiša ditebogo tša yona le malebo go maAfrika Borwa ka moka bao ba gopotšego le go tšea nako ya go hlompha Segopotšo sa bo 40 sa dikgaruru tša ka Soweto, tšeo di emetšego go lwela tokologo go bogale ga bafsa ba 1976. Letšatši la Bafsa la Bosetšhaba le ketekilwe ka fase ga morero wa “Bafsa ba tšwetša pele Afrika Borwa”.Moketeko wa bosetšhaba, wo o ilego wa etwa pele ke Mopresidente Jacob Zuma ka Orlando Stadium ka la 16 Phupu, o bile o mongwe wa ditiragalo tšeo di ilego tša swarwa go ralala le naga go hlompha mašaledi a go lwela tokologo ga motswalo wa bafsa ba 1976.Mmušo o netefaletša leswa bafsa ba naga ya rena gore go lwela go fihlelela thuto ya bohle go tšwela pele go ba selo seo se tlago pele go mmušo. Mmušo o ka se phuthe matsogo go fihlela ge o fihleletše maikemišetšo a ka ge go laeditšwe ka go Tšhata ya Tokologo le go ukangwa ka gare ga Molao wa Ditokelo ka gare ga Molaotheo wa rena, wo mo ngwageng wo o dirago mengwaga ye 20 go tloga mola o amogelwago.Lenaneo leo le tšwelago pele la kgwedi ka moka le na le masolo a mehutahuta ao a dirwago ke mmušo, kgwebo le setšhaba sa badudi ka go tšweletša mathata a mmušo ka ditirong tše di fapafapanego.1.4. Afrika Borwa e bile monggae wa Seboka sa Lefase ka Bophara sa bo 60 sa Dithoto tša Badiriši (CGF), seo se ilego sa swarwa ka lefoko ke Motlatšamopresidente Cyril Ramaphosa. Se se maatlafatša leswa go tšwelela ga khonthinente bjalo ka mmaraka wa badiriši e lego seo se hlagišago dibaka tše diswa.Ka Afrika Borwa, intasteri ya ditho tša badiriši e tšwela pele go ba selo se segolo seo se hlohleletšago kgolo ya ekonomi. Tikologo ya kgwebo ya ka mo nageng e seemong seo se tiilego, e na le mafolofolo ebile e loketše kgwebišano ye e oketšegago le peeletšo. Dipeeletšo tša ka nageng le tša dinaga tša ka ntle di šireleditšwe ke melawana ya maleba ya semolao.Dikhamphani tša mehutahuta tša Afrika Borwa le dikhamphani tše kgolo tša boditšhabatšhaba tšeo di lego maloko a CGF di gwebišana le go beeletša ka Afrika Borwa, gomme se se tsenya letsogo go kgolo ya ekonomi ya rena le go hloma mešomo.1.5. Tirišano ye mpsha ya kgwebišano ye e saenetšwego ke Tona ya Kgwebišano le Diintasteri Rob Davies le Seboka sa Yuropa (EU) e ile ya amogelwa. Se se tla dira gore ditšweletšwa tše ntši tša temo tša ka Afrika Borwa di romelwe Yuropa. Afrika Borwa gotee le Botswana, Lesotho, Mozambique, Namibia le Swaziland di saenne Tumelelano ya Selekane sa Ekonomi (EPA) seo go rerišanwego ka sona le EU.EPA e hlagiša phihlelelo ye e kaonafetšego go mebaraka go ditšweletšwa tša Afrika Borwa, go akaretšwa kaonafalo ye bohlokwa ka molawaneng wa mabapi le beine le ka phihlelelong ya mmaraka o moswa wa swikiri le ethanole. Ka fase ga tumelelano ye mpsha, Diromelwantle tše mpsha tša beine tšeo di sa lefišwego motšhelo go leba EU go emetšwe gore di tla oketšega gabedi. Melawana ya Mathomong a diaparo le yona e nolofaditšwe gomme e tla hlohleletša diromelwantle tša diaparo tša ka Afrika Borwa go leba EU. EPA e tšeela legato kgaolo ya kgwebišano ka go Tumelelano ka ga Tlhabollo ya Kgwebišano le Tirišano, ye e saennwego ka 2000, gareng ga EU le Afrika Borwa.Tumelelano ye le yona e hlagiša tšhireletšo ya dilaetši tša naga ya Afrika Borwa tše di akaretšago kudu maina a dibeine tša Afrika Borwa, e lego Rooibos, Honeybush le Karoo lamb.1.6. Peeletšo ya lefelo la boitlhamelo leo le jago R500 milione ka Johannesburg ka mokgatlo wa dinaga tše ntši wa Mokgatlo wa Dinagakopano, e lego General Electric (GE), e amogetšwe gomme se ke taetšo ya gore Afrika Borwa le khonthinente ke mafelo a peeletšo a bohlokwa. Le ke lefelo la khamphani ye la bo 10 lefaseng ka bophara ebile ke la mathomo ka Afrika. Moago wo ebile ke dikantorokgolo tše diswa tša Tlhokomelo ya maphelo ya GE, leo le laetšago ditheknolotši tša mehutahuta tša tlhokomelo ya maphelo. Se se laetša boikgafo bja lebaka le letelele bja GE go bobedi khonthinente le go hwetša ditharollo tša boitlhamelo go mananeokgoparara a Afrika le go mathata a tlhokomelo ya maphelo.Lefelo le le ikemišeditše go maatlafatša ditlhologelo tša mešomo go bašomi ba tša boentšeneere ba go feta ba 100 bao ba tšwago malapeng ao a hlokago. Go abilwe gape sekgoba sa go šomišetšwa diprotšeke tša tirišano le metheo le Transnet ka go dirišana le GE ka ga diprotšeke tša mehutahuta tša ka nageng tša diporo. Lefelo le gape le ikemišeditše go thekga go hlongwa ga dikgwebopotlana tšeo di kgonago go abela mmaraka wa ka nageng le mananeo ao a ka bago a GE a kabo ya ditirelo le dithoto a lefase ka bophara. Kabinete e ipiletša go batho bohle ba dinaga tše di fapafapanego go ekiša mohlala wo o beilwego ke GE.1.7. Kabinete e amogela go phethwa ga kgato ya mathomo ya Serapa se se tsošološitšwego sa Diintasteri sa ka Botshabelo ka Foreisetata, seo se tsebagaditšwego semmušo ke Tona Davies.Kgato ya mathomo ya go tsošološa serapa se e akaretša kaonafatšo ya mananeokgoparara a tšhireletšo, go dira legora, mabone a tseleng le dinyakwa tše bohlokwa tša mohlagase ka tshenyegelo ya R24 milione. Ye ke karolo ya R189 milione ye e beeleditšwego ye e akaretšago dirapa tše tshela tše di beilwego pele tše di amanago le Leanotiro la Melawana ya Diintasteri (IPAP). Serapa sa Diintasteri sa Botshabelo se tla hloma mešomo go batho ba Botshabelo le ba mafelo a kgauswi, se tla tšwetša pele go hloma ga diintasteri le kgolo ya dikgwebopotlana le dikgwebo tša mohlakanelwa, sa goketša dipeeletšo le go hlohleletša tšweletšo.1.8. Ka go arabela tlhokego ya meetse ka Masepaleng wa Selegae wa Moqhaka, Kabinete e amogela go tsebagatšwa semmušo ga Mešomo ya Tlhwekišo ya Meetse a Ditšhila ka Kroonstad ka Tona ya Meetse le Kelelatšhila, Mohumagadi Nomvula Mokonyane.Lefelo le le amilwe gampe ke komelelo ye e sa tšwago go feta gomme le ile la ba le maemo a meetse ao a ilego a fihla maemong a go se kgahliše. Dilori tša meetse di abilwe gomme masolo a lebaka le lekopana le a lebaka la magareng a akaretša go bora meetse le go tsošološa melete ya meetse ka Kroonstad go thuša ka kabo ya meetse.1.9. Mopresidente Zuma o tsenetše Seboka seo se Tlwaelegilego sa bo 6 sa Khonferentshe ya Boditšhabatšhaba ya Selete sa Great Lakes (ICGLR) ka fase ga morero wa “Re akgofiša go tsenywa tirišong go go šomago gabotse ga Kwano le Ditshepedišo tša yona go fihlelela Selete sa Great Lakes sa temokrasi le se se tiilego kudu”. Seboka se se ahlaahlile gareng ga tše dingwe, seemo sa tša sepolotiki le tšhireletšo ka Seleteng sa Great Lakes go akaretšwa ka South Sudan, Burundi, Democratic Republic of Congo le ka Central African Republic, gomme pego ka botlalo ya Seboka sa ICGLR e tla hlagišwa ka Sebokeng se se latelago sa Mokgatlo wa Selekane sa Afrika (AU). Mopresidente Zuma o boletše gore bjale go na le letago leo le oketšegago la kholofelo ya gore merero yeo go bego go sa kwanego ka yona mo nakong ye e fetilego ya thulano le tlhokego ya khutšo ka Seleteng sa Great Lakes e tla rarollwa.1.10. Setlamo sa Bosetšhaba sa Thušo ya Ditšhelete tša Baithuti (NSFAS) se thušitše bauthuiti ba thuto ya godingwana bao ba fetago ba 1.7 milione go tloga mola se hlongwago. Setlamo se se fa thušo ya ditšhelete go baithuti bao ba tšwago malapeng ao a hlokago le a bao e lego bašomi. Go netefatša gore se se dirwa ka mokgwa wa go ya go ile, NSFAS e kgoboketša ditefelo tša kadimo ya ditšhelete ya baithuti. Ditefelo tše di netefatša gore setlamo se ba le ditšhelete tšeo di tlago thuša baithuti ba ka moso. Se se tšwetša pele phihlelelo go, le katlego ka go, thuto le tlhahlo tša godingwana le tšeo di tšwetšwago pele, ka nepo ya go nyaka go fihlelela maikemišetšo a bosetšhaba le a tlhabollo ya merero ya bašomi ya ka Afrika Borwa.Kabinete e hlohleletša baithuti ka moka bao ba thušitšwego ke NSFAS bao ba thwetšwego mešomong go ikgokaganya le dikantoro tša NSFAS gomme ba thome go lefa ditšhelete tšeo ba di adimilwego ke NSFAS. Ke maikarabelo a gago go raloka tema ya gago go thuša baithuti ba bangwe bao mo lebakeng le ba hlokago thušo ya ditšhelete.2. Diphetho tše bohlokwa tša Kabinete2.1. Kabinete e sedimošitšwe ka ga lesolo le lengwe la boikgethelo la inthanete ka nepo ya go kaonafatša Taolo ya tshedimošo, e lego Bohlami bja Nepo ya Titšithale (DOA). Kabinete e dumeletše peeletšo ye nngwe ka tlhabollong le ka thomišong ya lesolo la DOA le gore Afrika Borwa e be Molaodi yo Bohlokwa wa Masolo a mantši a netweke ya DOA ya lefase ka moka. Theknolotši ye e tsenya letsogo go fihleleleng ga dinepo tša NDP ka go maatlafatša bokgoni bja Mmušo bja go hwetša ditharollo tša boitlhamelo go mathata ao a hlakahlakanego.Gape e maatlafatša kabo ya ditirelo ka go diriša mananeo a go swana le e-government le tšhireletšo ya inthaneteng. Dikholego tša go šomiša DOA go laola tshedimošo di tla godiša le go aga bokgoni bjo boswa bja ka nageng ka theknolotšing ya inthaneteng le go hloma mananeo ao a hlamilwego a softewere ao a theilwego go Softewere ya Mothopo wo o Bulegilego. Se se tla tsenya letsogo go tšwetša pele bobedi intasteri ya disoftewere le go kaonafatša mananeo a Taolo ya tshedimošo le letseno la diromelwantle.Kholego ye nngwe go tšwela pele ke gore DOA e a šomišana ebile e šomišega mafaphaneg a mantši ka bohlaming bjo bontši bjo bo lego gona ka gare ga inthanete. Se se tla kgontšha mmušo go fokotša go ditshenyegelo tše di ipušeletšago tša mananeo a softewere ya ngwadišo ya maina a beng.2.2. Go latela kgopelo ye e tšwago go Khomišene ya AU, Kabinete e dumeletše gore Afrika Borwa e sware Seboka sa Pušo ya Inthanete ya Afrika (IGF) ka Diphalane 2016. Pušo ya Inthanete e akaretša mehutahuta ya merero ya setšhaba le ya sepolotiki. Yona e akaretša go kgatha tema ka ekonoming ya inthaneteng, ka go thotong ya bohlale, ka tšhireletšo ya inthaneteng le sephiri le phihleelo ya methopo ya sethekniki ye bohlokwa, ya go swana le maina a tomeine le diaterese tša Phrothokholo ya Inthanete go dira gore ditirelo tša inthanete di kgonagale.Go ba monggae wa IGF ya Afrika go fa Afrika sebaka sa go tšweletša mekgwa ya go kgatha tema ka go ekonomi ya inthanete ya lefase ka bophara e lego selo se bohlokwa ka tlhabollong ya diekonomi ka Afrika. Mo lebakeng le ekonomi ya intahneteng e na le boleng bjo bo ka bago R59 pilione ka Afrika Borwa.Seboka se gape se fa sefala go mebušo ya Afrika go hloma lenaneo la go amogela maemo ao a swanago ka ga Pušo ya Inthanete. Se se latela dipoelo tše di tšwago go Seboka sa Lefase sa Kopanokgothekgothe ya Mokgatlo wa Selekane sa Afrika ka ga Tekodišišo ya Maemo a Godimo ya Setšhaba sa Tshedimošo ka Manthole 2015. Se se tiišetša leswa Kwano ya Tunis, ya gore Pušo ya Inthanete ke methopo wa lefase ka bophara wo o swanetšego go laolwa ka Tshepedišo ya mekgwa ye mentši, ye e hlokago sephiri le ya temokrasi, gomme go tšea karolo ka botlalo bakgathatema ka moka. Mebušo ya Afrika le yona e tla ba le sebaka sa go rerišana ka ga dikarolo tše bohlokwa tša kabo ya ditirelo tša inthanete ka nepo ya go tšwetša pele kabo ye e lekanago le tšhomišo ya methopo ya inthanete.3. Ditiragalo tše di tlago3.1. Lehono, ka la 23 Phupu 2016 Mopresidente Zuma o etela Lenaneo la Kago ya Dintlo tša Dinagamageng leo le Maatlafaditšwego la Vulindlela (EPHP) ka Masepaleng wa Selegae wa Umsunduzi ka KwaZulu-Natal go keteka kabo ya dintlo tša mmušo tše di fetago tše dimilione tše nne le disapsiti tša dintlo go tloga mola go bago le temokrasi ka 1994.Ka KwaZulu-Natal, mmušo o abile dintlo tše di fetago tše 700 000 le disapsiti tša dintlo go akaretšwa dintlo tše 12 000 ka Protšekeng ya Dintlo tša Dinagamagae ya Vulindlela tšeo di agilwego ka go diriša EPHP. EPHP ke Tshepedišo yeo go yona baholegi ba kgathago tema ka mafolofolo ka diphethong tša tshepedišo ya go aga dintlo le ditšweletšwa tša go di aga, le go kgatha tema ka go ageng ga dintlo tša bona.3.2. Mopresidente Zuma o tla tšea Leeto la Semmušo go leba Fora gareng ga la 10 le la 12 Mosegamanye 2016, bjalo ka karolo ya go maatlafatša dikamano gareng ga dinaga tše ka bobedi.Mo ketelong ye Mopresidente o tla tsenela Mokete wa Segopotšo sa Mengwagakgolo mola go bago le Ntwa ya Lefase ya Mathomo ya Delville Wood, ka la 12 Mosegamanye 2016, fao mašole a mantši a Afrika Borwa a lahlegetšwego ke maphelo a bona.Le ge Lefelo la Segopotšo la Delville Wood se le sa mašole a Afrika Borwa, melawana ya mmušo wa kgethologanyo ka nako yeo e ile ya se akaretše bathobaso ba maAfrika Borwa bao ba hlokofetšego ka ntweng yeo mola e le gore bašomimmogo le bona ba bathobašweu ba ile ba bolokwa ka Mabitleng a Segopotšo sa Delville Wood.Lefelo le la Segopotšo le fetošwa kudu go laetša tema ye e kgathilwego ke bathobaso ba maAfrika Borwa ka Ntweng ya Lefase ya Mathomo le ya Bobedi le go ba fa tlhompho ye e swanetšego. Mabapi le se, Mopresidente le yena o tla hlompha mašole a bathobaso ka Arques-la-Bataille.3.3. Mopresidente Zuma o tla eta pele baromiwa ba Afrika Borwa go leba go Seboka se se Tlwaelegilego sa bo 27 sa Kgopanokgothekgothe ya AU, se se rulagantšwego go swarwa go thoma ka la 13 go fihla ka la 17 Mosegamanye 2016 ka Kigali, Rwanda. Seboka se se tla swarwa ka fase ga morero wa: “2016, Ngwaga wa Afrika wa Ditokelo tša Botho go lebeletšwe kudu Ditokelo tša Basadi.” Ngwaga wa 2016 o dira metheo ye bohlokwa ka lenaneo la basadi la ka khonthinenteng le la lefase ka bophara la mabapi le tekatekano ya bong le maatlafatšo ya basadi. Ka mo khonthinenteng, ke segopotšo sa bo ngwaga wa bo 30 sa mola go tsenywago tirišong Tšhata ya Afrika ka ga Ditokelo tša Botho le tša Batho ka 1986 le go thoma ga kgato ya bobedi ya Ngwagasome wa Basadi ba Afrika wa 2010-2020. Lefaseng ka bophara, 2016 e keteka ngwaga wa bo 36 go tloga mola go amogelwago Kwano ya UN ka ga Go fedišwa ga Mekgwa ka Moka ya Kgethologanyo kgahlanong le Basadi le segopotšo sa ngwaga wa bo 21 sa Kwano le Sebaka sa Tiro tša Beijing ka 1995, e lego molawana wo bohlokwa wa lefase ka bophara ka ga tekatekano ya bong. Dihlogo tša Dinaga le Mebušo di tla lebeledišiša pego ya Lekgotla la Khutšo le Tšhireletšo la AU ka ga seemo sa khutšo ka Afrika. Godimo ga fao, seboka se se tla amogela le go dumelela ditekanyetšo tše di šišintšwego tša AU tša 2017.3.4. Mopresidente Zuma le yena o tla eta pele baromiwa ba mmušo wa Afrika Borwa go leba Sebokeng seo se Kgethegilego sa Double Troika sa Dinaga tše di Hlabologago tša Borwa bja Afrika (SADC), seo se tlago swarwa ka Gaborone, ka Repabliking ya Botswana ka la 28 Phupu 2016. Seboka se go emetšwe gore se tla hlokomedišiša seemo sa sepolotiki le sa tšhireletšo ka seleteng sa SADC, go lebeletšwe kudu seemo sa ka Nageng ya Kgoši ya Lesotho.3.5. Naga e itokišitše go swara Khonferentshe ya bo 21 ya Boditšhabatšhaba ya Lefase ka ga Aids go tloga ka la 18 go fihla ka la 22 Mosegamanye 2016 ka Inkosi Albert Luthuli International Convention Centre ka Durban. Go thoma ga khonferentshe ye go sepelelana le Letšatši la Boditšhabatšhaba la Nelson Mandela ka la 18 Mosegamanye.MaAfrika Borwa a hlohleletšwa go anega dikanegelo tša bona le go laetša phetogo ye kaone ya seemo ka Afrika Borwa go tloga mola Khonferentshe ya Boditšhabatšhaba ka ga AIDS e swarwago la mafelelo ka Durban ka 2000.Afrika Borwa e beeleditše kudu ka phetolong ya yona ya AIDS mo mengwageng ye e fetilego ye tshela, gomme se sa feletša ka go hlongwa ga lenaneo le legologolo la kalafo ya HIV lefaseng ka bophara, leo le phološitšego dimilione tša maphelo le go oketša kemelo ya go phela bathong bao ba swerwego ke bolwetši bjo.Diphihlelelo tše dingwe di akaretša Lesolo la Keletšo le Go dira Diteko tša HIV (HCT) leo le dirilego diteko tša HIV le AIDS go maAfrika Borwa a 18 milione mo lebakeng la dikgwedi tše 18, gomme maAfrika Borwa a 10 milione a dirwa diteko ngwaka ka ngwaga. Mahu ao a bakwago ke AIDS ka Afrika Borwa a theogile go tloga go a 320 000 ka 2010 go fihla go a 140 000 ka 2014, phetetšo ya mma go ya go ngwana ka HIV e fokoditšwe go tloga go masea a 70 000 ka 2004 go ya go a ka fase ga a 7 000 ka 2015.TB ke yona e amanago kudu le mahu a gomme le ge e le gore mahu ao a bakwago ke TB a theogile go tloga go a 70 000 ka 2009 go ya go a ka fase ga a 40 000 ka 2014. TB e tšwela pele goba bolwetši bjo bogolo kudu bjo bo bolayago batho go malwetši ao a fetelago ka nageng ya rena le lefaseng ka bophara. Mmušo o atlegile go lekola diketekete tša batho ka mafapheng ao a lego kotsing a go swana le a ka dikgolegong, ka meepong le ka ditšhabeng tšeo go nago le meepo go tšona.Lenaneo la thibelo le lona le bea pele basetsana le makgarebe ka mengwageng ya bo 15-24 ebile le ikemišeditše go fokotša diphetetšo; go fokotša boimana bja masetsana bamahlalagading; go fokotša dikgaruru tša mabapi le tša thobalano le tše di amanago le bong; go dira gore bana ba tsene sekolo go fihla go marematlou; le go oketša dibaka tša ekonomi go makgarebe go leka go ba tloša go banna ba bagolo bao ba ba tlaišago.3.6. Mmušo mo lebakeng le o gare ka Beke ya Ditirelo tša Setšhaba go tloga ka la 22 go fihla ka la 26 Phupu 2016, e lego karolo ya lenaneo la mmušo la Batho Pele (People First). Tšwetšopele ya maitshwaro a mabotse, moya wa mafolofolo le boikgantšho go bahlankedi ba mmušo di hlohleletša setlwaedi sa go aba ditirelo tša maemo a godimo.Mmušo o lemoga gape gore lehono, la 23 Phupu 2016 ke Letšatši la Ditirelo tša Setšhaba la Afrika, e lego seo se hlohleletšago Makala a mmušo ao a fapafapanego go šoma mmogo le go šomiša bokaone methopo ya mmušo ye e sa lekanego go hwetša dipoelo tše di kaonafetšego.Kabinete e hlohleletša bahlankedi ba mmušo go eta pele kabo ya ditirelo ya ka mo nageng le go šomiša beke ye go utolla ditsela tša boitlhamelo tša go aba ditirelo go maAfrika Borwa.3.7. Kabinete e amogela sephetho sa Lekgotla la Karoganyo ya Mebasepala sa go swara khonferentshe ka ga Karoganyo le Phetošo ya Dikgoba ka la 23 le la 24 Phupu 2016. Khonferentshe ye e tla akaretša baemedi go tšwa dikgorong tša mmušo, mebasepaleng, gammogo le go tšwa ka dinageng tše dingwe.Khonferentshe ye e hlagiša sebaka sa go swara ditherišano tša kakaretšo ka ga karoganyo ya mafelo, kudukudu taba ya go fetoša mellwane le go kgatha tema ga setšhaba. Maikutlo a ditšhaba a bohlokwa ka mo tshepedišong ye gomme maitapišo ka moka a go netefatša gore go ba le go kgatha tema go gogolo le fao go akaretšago bohle go a amogelwa.3.8. Go thoma ka Labohlano la 1 Mosegamanye 2016, balefametšhelo ba ka thoma semmušo go tlatša le gop romela dipampiri tša bona tša metšhelo ya letseno tša 2016. Sehla sa Motšhelo se gotše go ba selekane se bohlokwa gareng ga mmušo le balefametšhelo bao ba tsenyago letsogo ga bohlokwa ka go motheo wa letseno la naga. Se hlagiša tirišano e tee ye kgolokgolo gareng ga Tirelo ya Metšhelo ya Afrika Borwa le balefametšhelo, fao e lego gore balefametšhelo ba go feta ba dimilione tše nne ba romelago dipampiri tša bona tša metšhelo. Kabinete e hlohleletša balefametšhelo ka moka go romela dipampiri tša bona tša metšhelo tša ngwaga ka ngwaga go thoma ka la 1 Mosegamanye 2016. Ke ka lebaka la maitapišo a balefametšhelo bao ba obamelago melao fao e lego gore Afrika Borwa e begile kgoboketšo ya metšhelo ye e sego ya ka ya bonwa ya R1 thrilione ka ngwageng wa ditšhelete wa 2014/15.4. Maemo a kabinete go merero ye bohlokwa seemong sa bjale4.1. Kabinete e kgalema ditiragalo tša dikgaruru tše di sa tšwago go hlaga ka gare ga Toropokgolo ya Tshwane le tikologo gomme e ipiletša go badudi go tlogela go tshela molao le go tlogela ditšhupetšo tše di nago le dikgaruru.Ga go tekano ya boipelaetšo yeo e ka bago lebaka la gore go dirwe dikgaruru le tshenyo ya thoto. Bao ba hwetšwago molato wa go dira ditiro tšeo tša bosenyi ba tla lebana le letsogo la molao.Afrika Borwa ke temokrasi ya molaotheo fao e lego gore modudi yo mongwe le yo mongwe a nago le sebaka sa go kgatha tema ka ditshepedišong tša temokrasi. Maitshwaro ao a bosenyi a gataka ditokelo le go sepela ka tokologo ga batho ba bangwe. Kabinete e ipiletša go ditšhaba go šoma le ditheo tša phethagatšo ya molao go bea pepeneneng bao ba sa hlomphego ditokelo tša batho ba bangwe tša molaotheo.4.2. Kahlolo ya Kgorotsheko ya Molaotheo ka tabeng ya Mhlophe kgahlanong le Khomišene ya Dikgetho ye e Ikemego (IEC) e lokolla gore dikgetho tša mebušo ya selegae di tšwele pele ka la 3 Phato 2016 ka go šomiša lenaneo la bakgethi leo le netefaditšwego ke IEC go latela kgoeletšo ya letšatši la dikgetho.Kabinete e ipiletša go bakgethi ka moka bao ba ingwadišitšego go phethagatša ditokelo tša temokrasi tšeo ba di hweditšego gaboima ka go kgeta baemedi ba mmušo wa selegae bao ba ba ratago. Mmušo o tla šoma mmogo le IEC le bakgathatema ba bangwe go netefatša gore kahlolo ya Kgorotsheko ya Molaotheo e phethagatšwa ka botlalo.4.3. Kabinete e amogetše go tsebišwa ga Eskom gore e tsentše makala ka moka a mane a ka polanteng ya yona ya mohlagase wa go fehlwa ka meetse ka go kabo ya mohlagase ya bosetšhaba ka pela ka fao go bego go beakantšwe ka gona.Protšeke ye ya R25 pilione e maatlafatša šhireletšo ya ka mo nageng ya mabapi le mohlagase ka go tlaleletša ka Dimekawate tše 1 332 ka dinakong tšeo mohlage o šomišwago ka bontši. Polante ye e seemong sa go šoma ka botlalo bjalo ka kgwebo ka 2017.4.4. Kabinete e amogetše gae batimamello bao ba ilego ba romelwa Canada go thuša go tima mello ya dihlaga. Sehlopha se sa maAfrika Borwa se ile sa fetšwa maatla ke dipula tše maatla.Working on Fire ke lenaneo leo le thušago ke mmušo ka ditšhelete leo le hlomago mešomo leo le lebeletšego kudu go tsenya tirišong Taolo ya Mello ye e Kopantšwego ka Afrika Borwa. Masogana le makgarebe ao a fetago a 5 000 a hlahlilwe ka botlalo bjalo ka batimamello ba mello ya dihlaga gomme ba beilwe ka mafelong a go feta a 200 go ralala le Afrika Borwa. Batimamello ba thwalwa go tšwa ditšhabeng tšeo di bego di beetšwe thoko mo nakong ye e fetilego gomme ba hlahlwa ka temogo le thuto ka ga mello, go e thibela le mabokgoni a go tima mello. Mananeo a mmušo a go swana le a a akaretša la ‘Working for Water’ le la ‘Working for Energy’ fao mmušo o beeletšago ka mešomong ye e nyakago bašomi ba bantši ye e hlomago mešomo le go šireletša methopo ya rena ya tlhago.Ka morago ga ge ba boile, Kgoro ya Merero ya Tikologo e nyakišiša dithulano tša mabapi le meputso tšeo di hlagetšego batimamello gore bakgathatema ka moka ba hwetša dipoelo tše kaone.4.5. Kabinete e lebiša mahloko a yona go bao ba latelago:Ba lapa le bagwera ba mogaši wa go tuma wa radiong le wa thelebišeneng Hope Zinde yo a šomilego bjalo ka mogaši wa ditaba wa Tirelo ya Kgašo ya Afrika Borwa (SABC) ka mengwageng ya bo 1990 yo gape e bilego leloko la peleng la legotlataolo la SABC.Mmušo le batho ba United States of America ka morago ga go thunywa ga batho ka Orlando, Florida, fao go tlogetšego batho bao ba ka bago ba 50 ba hlokofetše gomme ba mmalwa ba gobetše.4.6. Go iletšwa ga mošomi wa go rekiša dintlo yo a rotšego modiro Penny Sparrow ke Kgorotsheko ya Tekatekano ya Umzinto ka KwaZulu-Natal, yo a bonwego molato wa polelo ya lehloyo, ke kgopotšo ya gore maitshwaro a mohuta woo a ka se kgotlelelwe le gore dikgorotsheko tša rena di tla phethagatša ditokelo tša batšwasehlabelo ba semorafe ka moka ka pela, kudukudu bao ba homotšego ebile ba palelwago ke go itšhireletša.Kabinete e belaetšwa ke gore le ge e le gore re na le mengwaga ye 22 re hweditše temokrasi, Khomišene ya Ditokelo tša Botho ya Afrika Borwa e bega gore go na le koketšego ka go ditiragalo tše di begilwego tša bosemorafe bja phatlalatša le polelo ya lehloyo. Kabinete e ipiletša go maAfrika Borwa ka moka go gopola gore ke go farologana ga rena mo go dirago gore re tie. Ka moka ga rena re swanetše go šoma go aga setšhaba se se hlokago semorafe.5. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.5.1. Setheo sa Dinamelwa tša Tseleng tša Go Putlaganya Mellwane:a. Go thwalwa gape ga Morena Sipho Khumalo bjalo ka Mohlankedimogolophethiši mo lebakeng la mengwaga ye mehlano.5.2. Maloko a Lekgotla la Bosetšhaba la Ditirelo tša Tshokollo ya Bagolegwa:a. Moahlodi Mokgadi Mailula (Modulasetulo);b. Moahlodi Zamani M Nhlangulela (Motlatšamodulasetulo);c. Moahlodi Esther JS Steyn (Motlatšamodulasetulo);d. Morena Adriaan Bekker;e. Adv Sibongile Mzinyathi;f. Mohumagadi Shishi Sello;g. Ngaka Kgamadi J Kometsi;h. Lt-General Julius T Molefe;i. Mohumagadi Angela Magangoe;j. Morena Mziwoxolo M Mfeketo;k. Mohumagadi Nondumiso Gwayi;l. Morena Ivan de Klerk;m. Mohumagadi Teboho S Monyamane;n. Mohumagadi Lusanda U Z Rataemane;o. Adv Khavhareni A Mahumani;p. Moruti Jonathan Clayton;q. Mohumagadi Amanda L Vilakazi;r. Ngaka Vanitha R Chetty; ands. Morena Maluleka Nkopo.Dipotšišo:Harold MalokaMogala: 082 847 9799"
Pego ya Kopano ya Kabinete ya la 6 Mosegamanye 2016,8 Jul 2016,https://www.gov.za/speeches/statement-cabinet-meeting-6-july-2016-8-jul-2016-0000,https://www.gov.za/nso/speeches/statement-cabinet-meeting-6-july-2016-8-jul-2016-0000,"1. Phethagatšo ya Mananeo a Bohlokwa a Mmušo1.1. Ka ge e kaonafatša maphelo a batho ba rena, Kabinete e amogela go bulwa semmušo ga Protšeke ya Mešomo ya Tlhwekišo ya Meetse a Mantši ya Ncora ka Kapa Bohlabela ka Mopresidente Jacob Zuma. Pholante ya R64 milione ya tlhwekišo ya meetse go akanywa gore e tlo hola malapa a 17 887 ka metseng ye 208 ka mafelong a mane a tikologo. E hlomile mešomo ye 188, yeo go yona batho ba tikologo, bafsa le go basadi ba bilego baholegi ba bagolo.Go tsebagatšwa semmušo ga protšeke ya tsošološo le ya kaonafatšo ya Setlamo sa Kabo ya Meetse sa Vaal Gamagara ya go ja R18 pilione ka Kapa Leboa ke Tona ya Meetse le Kelelatšhila, Nomvula Mokonyane e tla direla batho bao ba nyakilego go ba ba 150 000 ka ditoropong tše 3 le ka metseng ye 22 gomme yona e a phethwa. Gape, go tsebagatšwa semmušo ga Protšeke ya Kabo ya Meetse ka Dinagamagaeng tša Jericho ya go ja R15 milione e okeditše tšhireletšego go kabo ya meetse ka ditšhabeng tša Jericho ka Masepaleng wa Selegae wa Madibeng.1.2. Peeletšo ya mmušo ka go mananeokgoparara a dinamelwa e hloma tirelo ya dinamelwa tša bohle ye e bolokegilego, ye e tshephagalago, ya go šoma gabotse le ya go se ture nageng ka bophara. Go fetogela go maemo ao a kaonafetšego ke selo seo se dirago gore babeeletši ba be le boitshepo bjo bogolo le seo se dirago gore go be le tlhabollo ya ekonomi.Go bulwa semmušo ga peeletšo ya R190 milione ya Manelano a ditsela a Ballito le kaonafatšo ya tselakgolo ya P455 ka Tona ya Dinamelwa, Dipuo Peters ke dilaetši tša thekgo ye bohlale ya mašeleng ya R123 milione go tšwa go SANRAL le R67 milione go tšwa ka Masepaleng wa KwaDukuza. Tšona di šoma ka dilo tšeo di hlohleletšago kgolo go tšwela pele le peeletšo ka go kaonafatša ga tselakgolo ya P455 go realo e le go lokolla go hlongwa ga lefelo le leswa la borekišetšo la go ja R1 pilione leo le tlago phethwa ka 2017.Ditimela tše mpsha tša maemo a godimo tšeo di rekilwego ke Setheo sa Ditimela tša Banamedi sa Afrika Borwa (Prasa) di tla tsebagatšwa semmušo moragonyana mo ngwageng wo. Ditimela tše di tla thuša ka go kaonafatša ditirelo le go ba gona ga ditimela go banamedi ba ditimela ba ka Mamelodi. Dipese tše diswa tša banamedi tša tlaleletšo tše 70 di tla rekwa ka go Toropokgolo ya Johannesburg gomme di tla kgokaganya badudi le dinamelwa bokaone le go kaonafatša go šoma bokaone ga ekonomi ka lefelong la ka mo nageng leo go šomišwago tšhelete kudu. Dipeeletšo tše di fetoša seemo sa metsesetoropo ya rena ka ge di arabela dinyakwa tša batho ba rena.1.3. Ka la 16 Mosegamanye 2016, Tona ya Kgoro ya Saentshe le Theknolotši, Naledi Pandor o tla kgopelwa gore go hlongwe dikotlelo tša sathalaete tše 16 ka nepo ya go oketša MeerKAT, e lego protšeke ya Arei ya Sekwerekhilometara ya Afrika Borwa (SKA SA), dikhilometara tše 90 ka keboabodikela la Carnarvon. Theleskoupu ya MeerKAT e tšweleditše diswantšho tše di kgahlišago kudu tša leratadima ka go šomiša dikotlelo tša sathalaete tše nne fela go tše 64 tše di hlomilwego; ka go realo tša laetša dikalaksi tša radio tšeo di sego tša bonwa mo nakong ye e fetilego ka sedikofaseng sa kgole. Tshephišo ya mahlale ya MeerKAT bjale e hwetša kgahlego go tšwa lefaseng ka bophara gomme bjale re kgona go e fihlelela. Ke taetšo ya mošomo wa boikgafo bja makgolokgolo a bašomi ba tša boentšeneere, bašomi ba tša mahlale, balaodi le bašomi ba bangwe, gammogo le badirišani ba ka diintastering tša ka Afrika Borwa le ba boditšhabatšhaba, le thekgo ya mmušo le ya batho ba Afrika Borwa.1.4. Moletlo wa Bosetšhaba wa tša Bokgabo wo o swarwago ngwaga o mongwe le o mongwe ka Grahamstown o swarwa matšatši a 11 go tloga ka la 30 Phupu go fihla ka la 10 Mosegamanye 2016. Moletlo wo wa mafapha a mantši, e lego moketeko o mogologolo wa ngwaga ka ngwaga wa tša bokgabo ka khonthinenteng ya Afrika, o tsenya letsogo ka go fihleleleng ga Leanotlhabollo la Bosetšhaba (NDP) leo le bolelago gore “bokgabo le setšo di bula dibaka tše maatla gore go swarwe ngangišano ka ga fao setšhaba se ikhwetšago se le gona le fao se yago gona”.O thekgwa ka go diriša leano la Mzansi Golden Economy, leo le beago leswa diintasteri tša setšo ka Afrika Borwa gore di tsenye letsogo gabotse le ka botlalo ka go kgolo ya ekonomi le ka go tlhomo ya mešomo. Ka go diriša tshepedišo ya Boipiletšo bja Phatlalatša bja Mzansi Golden Economy, Kgoro ya Bokgabo le Setšo le yona e hlomela bafsa ba tša bokgabo Sekhwama sa Mathomo. Maikemišetšo a se ke go hloma dibaka tša gore bafsa ba tša bokgabo ba kgone go gatiša puku ya bona ya mathomo, ba tšweletše tiragatšo ya bona ya mathomo, ba tšweletše alepamo ya bona ya mathomo goba ba sware pontšho ya bona ya tša bokgabo ya mathomo.1.5. Ka go tliša ditirelo tša thibelo ya bosenyi kgauswi le batho, Kabinete e amogela seteše sa maphodisa sa Keimoes seo se sa tšwago go agwa, seo se direlago badudi bao go akanywago go ba ba 23 000.Ka Phola ka Mpumalanga, go neelana ka seteše sa maphodisa go setšhaba ka seteše sa mohlagase sa Kusile sa Eskom ka tirišano le rakonteraka KCW JV go laeditše seabe sa go šoma mmogo. Go agwa ga seteše se sa boleng bja R3 milione, go hlomile dibaka tša mešomo ebile se maatlafaditše batho ka mabokgoni le ka tsebo ya go hloma tikologo ye e bolokegilego.1.6. Afrika Borwa e bile monggae wa Seboka sa Commonwealth sa Mebušoselegae – e lego khonferentshe ya Selete sa Borwa bja Afrika ka la 28 – 29 Phupu 2016. Khonferentshe ye e swerwe ka fase ga morero wa, “Re Hlohleletša Tlhabollo ya Ekonomi ya Setšhaba ya Go ya go ile le yeo e Theilwego go Batho ka Borwa bja Afrika”, yeo e boletšego kudu ka ga tema ye e kgathwago ke mebušo ya Afrika go tšwetša pele Lenaneotlhabollo le leswa la Dinepo tša Thabollo ya Go ya go ile (SDG) leo le felago ka ngwaga wa 2030, le go fihlelela maikemišetšo a lona ka gare ga kwešišo ya Lenaneo la Afrika la 2063. Di-SDG di hlaloša lenaneotlhabollo maemong a selegae go ba mabapi kudu go dira gore mafelo a mebasepala a akaretše setšhaba ka kakaretšo, gore di be le tšweletšo ka ekonoming, di be di šomišwe go ya go ile tikologong le go kgotlelela phetogo ya klaemete le dikotsi tše dingwe.1.7. Re amogela dipoelo tša khonferentshe ya mathomothomo ya Lekgotla la Karoganyo ya Mebasepala (MDB) ka ga Phetošo ya Karoganyo ya Mebasepala le Sekgoba yeo e swerwego go tloga ka la 23 – 24 Phupu 2016. Khonferentshe ye e swerwe ka fase ga morero wa, “Re lekodišiša tša Lebaka leo le Fetilego le go Beakanyetša Bokamoso” go lebeletšwe kudu merero ye bohlokwa ye e amanago le karoganyo ya mebasepala le go lekodišiša mathata ao tshepedišo ya pušo ya ditoropokgolo e lebanego le ona le tlhokego ya go dira mellwane ya diwate mengwaga ye mengwe le ye mengwe ye mehlano. Tema ya go netefatša gore mebasepala e kgona go šoma go ya go ile le yona e ile ya tloga e lebeledišišwa kudu bjalo ka ge e le karolo ye bohlokwa ya tshepedišo ya karoganyo ya mebasepala. Ditšhišinyo go tšwa ka khonferentsheng di tla tšwela pele go beakanya leswa tlhabollo le go tsenya tirišong ga melawana ya karoganyo ya mebasepala le ya tlhabollo ya dikgoba.2. Diphetho tše bohlokwa tša Kabinete2.1. Ka go itokišetša Dikgetho tša Mebušoselegae tše di tlago tše di tlogo swarwa ka la 3 Phato 2016, Kabinete e sedimošitšwe ka ga Seemo sa Boitokišetšo mabapi le polokego le tšhireletšo.Ka go diriša Setlamo sa Bosetšhaba sa Phethagatšo ya Mošomo Mmogo le sa Bohlodi (NATJOINTS), go hlomilwe mabotho a go hloma seemo seo se bolokegilego le seo se šireletšegilego go netefatša gore batho ka Afrika Borwa ba bolokegile le gore ba ikwa ba bolokegile. Se se bohlokwa ka go tsenyeng letsogo ka go hlomphegeng ga dikgetho tše di tlago.Godimo ga seo, Tirelo ya Maphodisa ya Afrika Borwa (SAPS), Bolaodi bja Bosekiši bja Setšhaba (NPA), Kgoro ya Toka le Tlhabollo ya Molaotheo (DoJ) le Lekgotla la Thušo ya tša Molao di tsenetše Tshepedišo ye e Kopantšwego ya Taolo ya Ditiragalo tša Melato ya Dikgetho tša Mebušoselegae go phethagatša Molao wa Melato ya mabapi le Dikgetho.2.2. Kabinete e sedimošitšwe ka ga ditokišetšo tše di tšwelago pele tša Khonferentshe ya Boraro ya Mokgatlo wa Dinagakopano ka ga Kago ya Dintlo le Go Dula Metsesetoropong Go ya go ile (Habitat III) yeo e tlago swarwa ke Kopanokgothekgothe ya Maloko a Mokgatlo wa Dinagakopano ka Quito ka Ecuador go tloga ka la 17 go fihla ka la 20 Diphalane 2016.Habitat III e ikemišeditše go ba le boikgafo bjo bo mpshafaditšwego bja lefase ka bophara ka nepo ya go rarolla mathata a kago ya dintlo le go dula metsesetoropong mo mengwageng ye e tlago ye 20 ka go šomiša tumelelano ye e lebeletšego pele le ya poelo ye e lebeletšego dipoelo. Kabinete e thekga Maemo ao a Swanago a Afrika ka ga Habitat III ao a tlago hlagišwa ka Samiting ya Dihlogo tša Dinaga le tša Mmušo ka Kigali, ka Mosegamanye 2016. Se se bopa motheo wa gore Afrika Borwa e rerišane ka se. Ditherišano di tšwela pele go ngwala sengwalwa sa maemo a Afrika Borwa ka ga dipoelo tša mabapi le Habitat III.Afrika Borwa le yona e tsentše letsogo ka go ditokišetšo tša boditšhabatšha tša go ba monggae wa Khonferentshe ya Morero ya Habitat III ka ga mafelo a baipei ka Moranang 2016 ka fase ga morero wa “Re eta pele phetogo ka go Toropokgolo: Go tloga go mafelo a mekhukhung go ya go madulo a batho ao a kopantšwego, ao a bolokegilego, ao a tiilego le a go ya go ile” yeo e amogetšego Kwano ya ka Pretoria bjalo ka seabe sa semmušo ka go sethalwa sa sengwalwa sa dipoelo sa Habitat III.2.3. Sephetho seo se tšerwego ke Tona ya Kgwebišano le Diintasteri go hloma Lefelo leo le Kgethegilego la Ekonomi la Musina-Makhado ka Seleteng sa Vhembe ka Limpopo, le go fa Laesentshe go Lefelo leo le Kgethegilego la Ekonomi go Setheo sa Tlhabollo ya Ekonomi sa Limpopo di dumeletšwe ke Kabinete. Setheokgwebo sa Hoi Mor se tla beakanya, sa hlabolla, sa laola le go bapatša Lefelo la Diintasteri la Enetši le la Dithutamahlale tša dimetale ka fao lefelokgolong leo.Lefelokgolo leo le beakantšwego le tla tšwetša pele tlhabollo ya diintasteri ka mo seleteng se go lebeletšwe kudu tlhwekišo ya diminerale, go šoma ga ditšweletšwa tša temo, dikhemikhale tša petrole, le diintasteri tše dingwe tše nnyane ka ge go hlagišitšwe ka go Leano la Dintlha tše Senyane.Lefelo leo le Kgethegilego la Ekonomi le hlatlošwa ka go diriša peeletšo ye e fetago R40 pilione ka Lefapheng la Diintasteri tša Enetši le tša Dithutamahlale a Diminerale. Go tsenywa tirišong ga diprotšeke tša mehutahuta mo mengwageng ye e tlago ye mehlano go emetšwe gore go tla hloma mešomo ye e fetago ye 21 000. Selete sa Musina-Makhado le sona ke karolo ya Lesolo la Tlhabollo ya Dibaka tša Trans-Limpopo ebile le beilwe gabotse bjalo ka lefelo la kopanyo ya selete le la go kgokagana le Mozambique, Zimbabwe le Botswana.2.4. Kabinete e dumeletše go romelwa ga Pego ya mabapi le Phethagatšo ya Mošomo ya Lenaneo la Putseletšo ya Metšhelo ya Dinyakišišo le Tlhabollo (R&D) la 2014/15 Palamenteng. Mmušo o fana ka putseletšo ya motšhelo ya R&D go realo e le go hlohleletša lefapha la phraebete go dira R&D ka Afrika Borwa. Putseletšo ye bopilwe ke phokoletšo ya motšhelo ya 150% go tshenyegelo ye e hweditšwego go mešomo ya R&D ye e dumeletšwego ke Tona ya Kgoro ya Saentshe le Theknolotši. Yona e ka fihlelelwa ke dikhamphani tša bogolo ka moka ka mafapheng ka moka a ekonomi.Dikhamphani tše 876 di kgathile tema ka mo go putseletšo ye go thoma ka Dibatsela 2006 go fihla ka Dibokwane 2015, gomme tša kleima R6 pilione ya motšhelo wo o gogilwego wa R&D. Go akanywa gore R33.3 pilione ya tshenyegelo ya R&D e thekgilwe ka putseletšo ye mo lebakeng le. Tše dingwe tša dipoelo tša dikhamphani tšeo di holegilego di akaretša: dikgatišo tša mahlale tše 765; ditshepedišo tša dikhonferentshe tše 649; ditšweletšwa tše diswa tše 1 062 di tsebagaditšwe semmušo; mehuta ya thoto ya bohlale ye 111; le dilasentshe tše 33 tša ka nageng le tša boditšhabatšhaba.2.5. Sengwalwa sa Therišano ka ga Thoto ya Bohlale (IP) se dumeletšwe ke Kabinete. Sengwalwa sa Therišano ka ga Thoto ya Bohlale se ikemišeditše go nolofatša seo se tlago ba poledišano ye e tšwelago pele le badirišani ba mmušo le setšhaba ka kakaretšo ka nepo ya go hlama Molawana wa IP wa Afrika Borwa.Maikemišetšomagolo ke go maatlafatša tshepedišo ya therišano ge go hlongwa IP ya Afrika Borwa go netefatša gore e emetšwe ka bophara ka mmušong le gore e emetše ditlhologelo tša bakgathatema bao ba amegago ka setšhabeng ka bophara.Mmušo o tla netefatša gore melawana ya IP e hlompha ditokelo tša thoto ka ge go hlagišitšwe ka gare ga Molaotheo mola ka go le lengwe go dirwa tekatekano le dikgahlego tša setšhaba le go arabela boitlhamelo bjo bo swanago ka noši bja Afrika Borwa le go hlama diphetogo.2.6. Kabinete e sedimošitšwe ka ga dipoelo go tšwa kopanong ya Maemo a Godimo ya Kopanokgothekgothe ka ga Seboka sa Lefase mabapi le Setšhaba sa Tshedimošo seo se swerwego go tloga ka la 15 go fihla ka la 16 Manthole 2015.Afrika Borwa e etile pele tshepedišo ye legatong la G77+China, gomme dipoelo tše di fihleletšwego e bile go tšwela pele ka maemo a Afrika Borwa. Kgoro ya Kgoro ya Mananeokgoparara a Dikgokaganyo le Ditirelo tša Poso e tlo hloma lenaneotlhabollo la Theknolotši ya Tshedimošo le Dikgokagano la Afrika Borwa ge nako e dutše e sepela.2.7. Kabinete e dumeletše Leano la Maatlafatšo ya Bophodisa bja Toka ya Setšhaba bja Tirelo ya Maphodisa ya Afrika Borwa. Se se maatlafatša mananeo a mmušo le masolo ao a ikemišeditšego go tliša khutšo le toka ka nageng. Se se ama boitshepho bja babeeletši ba dinaga tša ka ntle ebile se tsenya letsogo ka go fihleleleng ga NDP. Toka ya setšhaba le molao ke motheo wa go netefatša gore batho ka moka ka Afrika Borwa ba bolokegile ebile ba ikwa ba bolokegile.3. Ditiragalo tše di Tlago3.1. Kabinete e ipiletša go maAfrika Borwa ka moka le mafapha ka moka go kgatha tema ge naga e dutše e bala matšatši go lebilwe go Khonferentshe ya Boditšhabatšhaba ya bo 21 ka ga AIDS ka fase ga morero wa “Fihlelela Ditokelo tša Tekatekano Gonabjale”, go tloga ka la 18 go fihla ka la 22 Mosegamanye 2016, ka Albert Luthuli International Convention Centre ka Durban.Bjalo ka karolo ya go itokišetša khoferentshe ya AIDS 2016 le go hlohleletša mafapha ka moka, Motlatšamopresidente Cyril Ramaphosa, bjalo ka Modulasetulo wa Lekgotla la Bosetšhaba la Aids la Afrika Borwa, o tla eta pele lesolo la go bala matšatši a mahlano ao a šetšego pele ga khonferentshe ye ka Union Buildings ka la 13 Mosegamanye 2016. #5Days go ya go #AIDS2016 e hlamilwe go netefatša gore go ba le sefala sa poledišano. Godimo ga fao, #1Day go ya go #AIDS2016 e tla šomišwa go tloga ka la 17 Mosegamanye 2016 e lego seo se tlago bontšha go bala letšatši le tee leo le šetšego pele ga ge khonferentshe e ka swarwa.Badudi ba hlohleletšwa go apara diaparo tše khubedu, tše tšhweu goba tše ntsho, mekgatlo e bontšhe dingwalwa tša thuto le go aba dikhontomo mafelong a bohlokwa, gomme ka mafelong a thapelo go swarwe ditirelo tše di kgethegilego tša thapelo le go tšhuma dikerese tša segopotšo. Go hlohleletša mafapha ka moka go bohlokwa go lebilwe go khonferentshe ya AIDS 2016. Dintlha tša se le ka ga ditiragalo tše dingwe di ka hwetšwa go www.gov.za.3.2. Letšatši la Boditšhabatšhaba la Nelson Mandela ka la 18 Mosegamanye ke segopotšo sa mošomo wa gago wa go kaonafatša maphelo a bao ba hlokago mahlatse go feta wena. ""Ga go na mafelelo a go dira tše kaone. Re swanetše go di dira gape le gape."" Re hlohleletša batho ba Afrika Borwa ka moka go šomiša metsotso ye 67 ya nako ya bona go dira mošomo wa go direla ba bangwe ka gobane ka go šomišana mmogo re ka fetoša lefase.Mo ngwageng wo go tla lebelelwa kudu thuto le tsebo ya go bala le go ngwala, tšhireletšego dijong, madulo le tikologo. Kabinete e ipiletša go maAfrika Borwa ka moka go Raloka Tema ya Bona ka go thuša go hloma dirapa tša merogo, ka go balela bana, ka go penta dikolo le go tsenya letsogo go hlabolleng ditšhaba.3.3. Mo ngwageng wo Afrika Borwa e keteka segopotšo sa bo 60 sa Mogwanto wa Basadi, ka fase ga morero wa: “Basadi ba kopane ka go iša pele Afrika Borwa” ka go tiišetša leswa boikgafo bja mmušo go šomela setšhaba seo se hlokago mehuta ka moka ya kgethologanyo le go Iša Pele Afrika Borwa ka go tšweletša temošo ya mabapi le tema ye bohlokwa yeo e kgathago ke basadi ka tlhabollong ya ekonomi ya setšhaba ya ka nageng. Maatlafatšo ya basadi ke karolo ye bohlokwa ya tirišano ya setšhaba le kago ya setšhaba.Mokete wa bo 60 wa Letšatši la Bosetšhaba la Basadi ka la 9 Phato 2016 o tla bolela kudu ka ga histori ya ntwa ye e bego e elwa ke basadi, ka go anega ‘HerStory’. Tema yeo e kgathilwego ke basadi kgahlanong le kgatelelo le kgethologanyo gammogo le diphihlelelo tša basadi ka fase ga temokrasi le tšona go tla bolelwa ka ga tšona. Lenaneo la go ruta setšhaba ka go diriša mekgwa ya kgokagano ye e fapafapanego ka mmušo, setšhaba sa badudi le lefapha la phraebete le tla dirišwa gomme le ditiragalo tša go itokišetša Letšatši la Basadi la 9 Phato le tla dirišwa.Ditiragalokgolo tša Letšatši la Basadi di tla swarwa Union Buildings ka Pretoria. Letšatši le le tla thoma ka mogwanto wa go tloga Setešeng sa Bosman go leba Sekwereng sa Lilian Ngoyi fao Mopresidente Jacob Zuma a tlago bula Segopotšo seo se Phelago sa Basadi. Ditshepedišo tša semmušo tšona di tla etwa pele ke mogwanto go tšwa dikarolong tše di fapafapanego tša toropo go leba Union Buildings.3.4 Tona ya Kgoro ya Mananeokgoparara a Dikgokaganyo le Ditirelo tša Poso Ngaka Siyabonga Cwele o tla eta pele kemedi ya Afrika Borwa go leba Khonferentsheng ye e Filwego maatla ke mebušo ya Seboka sa Dihlongwa tša Diposo tša Afrika ka Bophara (PAPU) ye e rulagantšwego go swarwa ka la 22-23 Mosegamanye ka Yaoundé, Cameroon. Khonferentshe ye e ikemišeditše go feleletša maemo a Afrika go lebilwe Khonkreseng ya Seboka sa Dihlongwa tša Poso tša Lefase ka Bophara (UPU), ye e rulagantšwego go swarwa ka la 19 Lewedi go fihla ka la 7 Diphalane ka Istanbul, Turkey.Kabinete e dumeletše maikemišetšo a Afrika Borwa a gore naga ye e tsenele dikgetho tša gore e kgethwe gape ka go sehlongwa sa Pušo ya UPU, go obamela maikemišetšo a melawana ya mabapi le dinaga tša ka ntle ya go beakanya leswa pušo ya dihlongwa tša lefase ka bophara le go tšwetša pele lenaneo la tlhabollo. PAPU le UPU di lebeletše kudu go kaonafatša kopanyo le tšhomišano magareng ga basepediši ba ditirelo tša diposo bao ba beilwego le bakgathatema ba bangwe ba bohlokwa ka nepo ya go maatlafatša ditirelo tša poso tša bohle lefaseng ka bophara go netefatša gore di fokotša karoganyo ye e dirwago ke go tsenywa tirišong ya tshepedišo ya titšithale le go fa phihlelelo go dikgokagano le go ditirelo tša ditšhelete.4. Maemo a kabinete go merero ye bohlokwa seemong sa bjale4.1. MaAfrika Borwa a lebogile ge Mopresidente Jacob Zuma a tsebagaditše letšatši la 3 Phato 2016 bjalo ka letšatši la maikhutšo go kgontšha bakgethi ka moka bao ba ingwadišitšego go bouta ka go lokologa ka letšatši leo. Le ge Khomišene ye e Ikemego ya Dikgetho (IEC) e tla netefatša gore dikgetho ke tšeo di lokologilego le tšeo di sa tšeego lehlakore, ke maikarabelo a bohlokwa go bakgathatema ka moka go akaretšwa ditšhaba le mekgatlo ya dipolotiki.Kabinete e rata go ipiletša go maAfrika Borwa ka moka go netefatša gore khutšo le šebešebe di ba gona pele ga dikgetho, ka nakong ya dikgetho le ka morago ga dikgetho tša mebušoselegae tša 2016. Ditheo tša tirišo ya molao di ka se kgotlelele ditiro dife goba dife tša tšhitišo ya dikgetho tšeo di ikemišeditšego go hlokiša bakgethi menyetla ya go bouta. Re hlohleletša batho ka moka bao ba ingwadišeditšego go kgetha gomme ba tlogo palelwa ke go bouta ka la 3 Phato go dira dikgopelo tša go bouta ka letšatši leo le fapanego le IEC.4.2. MaAfrika Borwa ka moka a hlohleletšwa go kgatha tema ka tshepedišong ya go šišinya maina a bao ba tlago abelwa Difoka tša Tlhompho tša Bosetšhaba tša 2017. Difoka tša Tlhompho tša Bosetšhaba ke difoka tša maemo a godimodimo tšeo naga, ka Mopresidente wa yona, e ka di abelago badudi ba yona le badudi ba dinaga tše dingwe bao ba kgathilego tema ye bohlokwa setšhabeng.Maloko a setšhaba a laletšwa go šišinya maina a batho bao ba dumelago gore ba na le maswanedi a go hwetša tlhompho ya godimodimo ya ka mo nageng. Maloko a setšhaba a swanetše go tsenya sengwalwa seo go sona ba fago mabaka a gore motho yo ba mo šišinyago a abelwe sefoka gomme diforomo tša tšhišinyo ya maina di ka hwetšwa wepsaeteng ya Kantoro ya Mopresidente.4.3. Re amogetše dikutollo tše di tšwago go Pego ya 2016 ka ga Maemo a Ditoropokgolo tša Afrika Borwa (SOCR) yeo e lokollotšwego ka la 22 Phupu 2016 ke Netweke ya Ditoropokgolo tša Afrika Borwa. SOCR e emetše seemo sa mengwaga ye mehlano ka ga mošomo le maemo a ditoropokgolo tše kgolokgolo tša ka mo nageng ebile bea Leanotlhabollo ka go tšweletša melaetša ye bohlokwa ka ga peakanyo, tlhabollo le taolo ya ditoropokgolo go ya go moloko wo o latelago wa baetapele. Pego ye e hlatloša ditiro go dira gore ditoropokgolo tša rena di be kaone, di akaretše bohle le go ba le mafelo a tšweletšo go bao ba dulago ka go tšona.4.4. Ditsenogare tša mmušo di thoma go tšweletša dipoelo tše kaone gomme mebasepala ye e thekgilwego ka masolo a go swana le Re Boela Morago go dilo tša Motheo e thoma go bona bokaone le go laetša dika tša kaonafalo. Ke taetšo go tšwela pele ka ga kgatelopele ye e dirilwego ka go beakanya leswa peakanyo ya mafelo ye e dirilwego ke mmušo wa kgethologanyo le go kaonafatša kabo ya ditirelo. Se se tiišetša dikatlego tše ntši tšeo di fetošitšego seemo sa metsesetoropo ya rena go ba mafelo a temokrasi ao go ona badudi ka moka ba lokologilego go boledišana.Se se kwalakwatša Pego ya Mohlakišipharephare wa Dipuku tša Ditšhelete ka ga Ditšhelete tša Mebasepala yeo e laetšago gore go na le kaonafalo ye kgolo ka go Dipoelo tša Tekodišišo ya Dipuku tša Ditšhelete mo mengwageng ya ditšhelete ye e fetilego ye mehlano go thoma ka 2010/11 go fihla ka 2014/15. Pego ya Dipalopalo tša Ditšhelete tša Mebasepala tša ngwaga wa 2015 tšeo di sa tšwago go lokollwa mo nakong ye e sa tšwago go feta ke Kgoro ya Tirelo ya Dipalopalo ya Afrika Borwa (statsSA) ke taetšo ye nngwe ya gore mmušo o kgona go aba ditirelo tša motheo tša boleng go batho. Go ya ka Dinyakišišo tša mabapi le Setšhaba tša ngwaga wa 2016 tša statsSA, setšhaba seo se oketšegago sa naga ye se maemong a makaone go feta le peleng.4.5. Kabinete e tiišeditše leswa thekgo ya yona ya tokologo go tša kgašo, tokologo ya go tšweletša maikutlo le tokelo ya motho ofe goba ofe go fihlelela tshedimošo ka Afrika Borwa. Ditokelo tše, tšeo di hlagišitšwego gabotse ka gare ga Molaotheo, di tla dula di phethagatšwa le go šireletšwa ke bohle.Tema ye e kgathwago ke Lekgotlakgašo la Afrika Borwa (SABC) bjalo ka mogaši wa setšhaba e tšwela pele go ba bohlokwa go hlabolleng ga temokrasi ya rena ye nnyane. Ditherišano tša bjale ka ga diphetho tša borulaganyi bja ditaba ka SABC mabapi le diswantšho tšeo di gašwago tša dikgaruru le tshenyo ya dithoto di swanetše go swarwa ka tsela ye e kwagalago yeo e tlago thuša go maatlafatša temokrasi ya rena. Kabinete e tšwela pele go ba le boitshepo bja gore mogaši wa setšhaba o tla tšwela pele go direla dikgahlego tša batho ba Afrika Borwa ka moka.4.6. Go kaonafala ga Afrika Borwa go hlatloga ka maemo a 14 ka go Dipalopalo tša Go šoma ga Mebaraka tša Panka ya Lefase tša 2016 di re botša gore Afrika Borwa e buletše dikgwebo. Afrika Borwa e maemong a bo 20 go dinaga tše 160 tšeo di sekasekilwego ke dinyakišišo tše, gomme ya hlatlogela godimo go tloga maemong a bo 34 ka 2014. Go nolofatša ga tshepedišo ya dithoto le ditirelo go tsenya letsogo kudu ka go bokgoni bja naga ye, kudukudu bjalo ka naga yeo go ka beeletšwago ka go yona.4.7. Kabinete e amogetše pego go tšwa go Tona ya Methopo ya Diminerale, ya Mešomo le ya Ditšhelete go latela go rerišana ka fao go kwagalago le bakgathatema ka intastering ya dipanka. Dipoelo tša pego ye di tla tsebišwa ge nako e dutše e sepela.4.8. Kabinete e amogela Pego ya Dinyakišišo tša Setšhaba ya 2016 ye e dirilwego ke statsSA tšeo di laetšago kgatelopele ye re bilego le yona bjalo ka naga ka go mafapha a bohlokwa a kabo ya ditirelo, kudukudu ka go kemelo ya go phela ya batho ba rena. Dipalopalo tše ke motheo o bohlokwa wa go thuša ka peakanyo ya togamaano ya mmušo kudukudu ka go tshepedišo ye mpsha le yeo e sa tlago ya mebušoselegae ka morago ga dikgetho tša la 3 Phato. Mmušo o tla tsena gare go rarolla mathata ao a laeditšwego ka gare ga pego ka go Nepo ya 2030 ya NDP la, e lego leano la batho ka batho.4.9. Kabinete e lebogiša batho bao ba latelago:Nkosinathi Maphumulo, yo a tumilego bjalo ka Black Coffee, ge a bile moAfrika Borwa wa mathomo wa go thopa Sefoka sa maemo a godimo sa Modiragatši yo Mokaone wa Boditšhabatšhaba sa Black Entertainment Television (BET): e lego Sefoka sa Afrika.Bafana Bafana ge e thopile Phadišano ya ngwaga wa 2016 ya Sebjana sa COSAFA. Sehlopha seo se bego se bopilwe kudu ke baraloki ba mengwaga ya ka fase ga ye 23 se ralokile gabotse go bula dikgoba tša katlego ya naga ye ka diphadišanong tša boditšhabatšhaba.Di-Springboks ka phenyo ya bona go Ireland ka tekong ya boraro go thopa phadišano yeo.Bathopasefoka ba Difoka tša Bosetšhaba tša bo 18 tša Seboka sa Mahlale le Theknolotši e lego difoka tše bohlokwa kudu tša mahlale, boentšeneere, theknolotši le boithomelo (SETI) ka Afrika Borwa. Difoka tše di hlompha tema ye bohlokwa ye e kgathilwego ka go SETI ka go hlohleletša le go putsa mošomo wa bokgoni.Toropokgolo ya Tshwane yeo e hweditšego tlhompho ya boditšhabatšhaba ka go Difoka tša Letšatši la Lefase la Wi-Fi bjalo ka Toropokgolo ye e nago le Boithomelo Kudu goba ye e nago le Lenaneo la Mmušo la go Fediša Karoganyo ye e bakwago ke Tirišo ya Titšithale. Difoka tše di swaretšwe ka Khonkreseng ya Lefase ka Bophara ya Theknolotši ya go Hloka mathale ka United Kingdom. Wi-Fi ya go se Lefelwe ya Tshwane (ye e tsebjago bjalo ka TshWi-Fi) e tsentše badudi ba 1.8 milione ka Motsemošate inthaneteng ka go tsenywego go gogolo kudu ga Wi-Fi ya Mahala ya masepala ka khontinenteng ya Afrika. Go tsenywa tirišong fa ga Wi-Fi ye e bile poelo ya tirišano le Project Isizwe.4.10. Kabinete e lebiša mahloko a yona:Go dinaga tše di itemogetšego ditlhaselo tša botšhošetši tšeo di sa tšwago go hlaga, go akaretšwa tša ka Somalia, Turkey, Bangladesh le Iraq. Afrika Borwa e mmogo le badudi ba boditšhabatšhaba go kgalema mekgwa ka moka ya ditiro tša botšhošetši.Ka ga go hlokofala ga serutegi sa maemo a godimo, mongwadi le motho yo go dumelwago gore ke moetapele, Moprofesara Adam Small.Go ba lapa le bagwera ba Molekgotlaphethiši wa Kgoro ya Temo ka Limpopo Molekgotlaphethiši Joy Matshoge yo a hlokofetšego ka kotsing ya sefatanaga ka Mokopane, Limpopo.Go ba lapa la rakgwebo yo a atlegilego Don Mkhwanazi yo a ralokilego tema ye bohlokwa ka go maatlafatša bathobaso ekonoming le go eta pele phetošo ya ekonomi ka mo nageng. E bile mohlomi wa Black Management Forum.5. Bao ba thetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.5.1. Lekgotlakeletšo la Kantoro ya Bosetšhaba ya Taolo ya Thoto ya Bohlale mo lebakeng la mengwaga ye mene:a) Mohumagadi Morne Barradas;b) Ngaka Antonel Olckers;c) Morena Mkhetwa Alvin Maluleke;d) Ngaka Carol Bernice Nonkwelo;e) Moprofesara Deresh Ramjugernath;f) Mohumagadi Mary Tumelo Mashabela (o thwetšwe leswa);g) Morena Duncan Raftesath (o thwetšwe leswa);h) Morena McLean Sibanda (o thwetšwe leswa ebile ke Modulasetulo); lei) Morena Vishen Pillay.5.2. Sehlongwa sa Bosetšhaba sa Tahlo ya Ditlakala tše Kotsi tša Redieišene:a) Go šišinywa ga leina la Ngaka Wolsey Otto Barnard, go tšwa ka Kgorong ya Enetši, go šoma bjalo ka Mohlankedimogolophethiši (CEO) wa motšwaoswere, mo mengwageng ye meraro.5.3. Lekgotla la Balaodi ba Molaodi wa Bosetšhaba wa Enetši wa Afrika Borwa (NERSA):a) Morena Yusuf Adam5.4. Maloko a Lekgotla la Merero ya Setheo sa Theko ya Dintlo le Dithoto ao a tlago šoma lebaka la mengwaga ye meraro:a) Eugenia Xoliswa Kula-Ameyaw Gyarko;b) Nkosinathi Biko;c) Amanda Zolisa Cuba;d) Jill Corfield;e) Johannes (Jan) Frederick Davel;f) Thandiwe Sylvia January-McLean;g) Manare Jeoffrey Legodi;h) Phumzile Peterson Makhosana;i) Moruti David Gauta Mogomane;j) Viloshnee Naidoo;k) Yusuf Patel;l) Mmatlou Hellen Phaleng-Podile;m) Thembeka Semane;n) Frans Johannes Van der Westhuizen; leo) Christoffel Willem Weilbach.Dipotšišo:Morena Donald LiphokoMogala: 082 901 0766"
Pego ya Lekgotla la Kabinete ya 22 Phato 2016,22 Aug 2016,https://www.gov.za/speeches/statement-cabinet-lekgotla-august-2016-22-aug-2016-0000,https://www.gov.za/nso/speeches/statement-cabinet-lekgotla-august-2016-22-aug-2016-0000,"Kabinete e swere Lekgotla la yona go thoma ka la 16 go fihla ka la 19 Phato 2016 ka Sefako Makgatho Presidential Guesthouse ka Pretoria.Lekgotla la Kabinete la Phato 2016 e bile kopano ye e swerwego gare ga pakatiro ya Bolaodi bja Bohlano bja Mmušo.Lekgotla la Kabinete le tšere nako ya go lebogiša Afrika Borwa ka ga Dikgetho tša Mebušoselegae tšeo di bego di na le khutšo, tšeo di lokologilego le tšeo di lokilego tše di swerwego ka la 3Phato 2016.Lekgotla le swerwe go latela moya wa go tšwetša pele tebelelo ya tša ekonomi ye kgolwane yeo e felago e huetšwa ke maemo ao a fapafapanego a ka gare le a ka ntle, gammogo le tšhošetšo ye e dulago e le gona ka go dikelo tša rena tša sekoloto tša naga ya rena.Lekgotla le le file Kabinete sebaka sa go gopodišiša ka moka mabapi le go tsenya tirišong ga leanotiro la Mmušo ebile e ba file dithuto tše bohlokwa ka ga go tsenya tirišong fao go fapanego kudu le go go kaone ga Leanotlhabollo la Bosetšhaba (NDP), e lego leo le thekgago Tlhako ya Togamano ya Lebaka la Magareng (MTSF) la 2014-2019.Diphetho tše tiilego di ile tša tšewa ka ga maano ao a kwagalago ao a phethagatšegago ao a tlago diragatša phethagatšo ya MTSF ya 2014-2019 le Leano la Dintlha tše Senyane go ya maemong a godingwana. Maano a a nyaka gore mafapha ka moka, ao a akaretšago mmušo, setšhaba sa badudi, dikgwebo le bašomi, go šoma kudu le go šoma mmogo go netefatša gore mmogo re tšwetša pele Afrika Borwa ka tlhabollo ya setšhaba ya go ya go ile le seemo sa kgolo ya ekonomi.Maano ao a kwagalago a tsentšwe tirišong go dira gore go be le phethagatšo kudu mo ngwageng wa ditšhelete wo o latelago, ao gape a dumelelago mmušo go nyalelanya Tlhako ya yona ya Ditshenyegelo tša Lebaka la Magareng (MTEF) le go tsenya tirišong ga Leano la Dintlha tše Senyane.Lekgotla la Kabinete le ahlaahlile kudu makala a tshela a bohlokwa:1. La mathomo, tshekatsheko ya ekonomi ye kgolo ya lefaseng ka bophara le ya ka nageng e ile ya ahlaahlwa gammogo le ditšhišinyo tše dingwe ka ga tiišetšo ya ekonomi le ya ditšhelete mo ngwageng wo o latelago le go feta. Se se kgontšhitše Kabinete go bea kgolo ya yona ya ekonomi le diphetho ka ga ditšhelete ka go seemo sa ekonomi ya lefase ka bophara.1.1. Go tsoga ga ekonomi lefaseng ka bophara go sa emetšwe gore go tla maatlafala eupša gannyane go fetwa ke ka fao go bego go akantšwe ka gona mo nakong ye e fetilego, ka ge go tšwa ga Brithani go Seboka sa Yuropa (Brexit) go ama kgolo ya ekonomi lefaseng ka bophara ka fao go sa kgahlišego. Borwa bja Afrika bo laetša maemo a ekonomi e kgolo ao a sa kgahlišego ka ge diekonomi tša yona tše kgolo di tlwaela tshepedišo ya ditšweletšwa tša fase.1.2. Dikotsi tše dingwe di akaretša kgonagalo ya go ba kotsing ka tshepedišong ya dipanka ka Yuropa; seemo se sekaone sa ditšhelete ka mebarakeng ye e sa tšwelelago; dikotsi tša dipolotiki tša dinaga, dikotsi tša maemo a boso le tša maphelo.1.3. Tlhako ya lebaka la magareng e tšwetša pele dikholego tša setšhaba ka seemo sa ekonomi yeo e fokolago. Mmušo o tšwela pele go ikgafa go dinepišo tša ona tša ditšhelete tša lebaka la magareng gomme o tla tšea dikgato tša tlaleletšo go dira seo ge maemo a dumelela.1.4. Boikgabo bja ka moso bja mmušo bo tla laolwa ke diphetogo tšeo di theilwego go pušo ye e šomago gabotse, le go kgatha tema ga lefapha la phraebete.2. La bobedi, Lekgotla la Kabinete le lona le ahlaahlile ka ga go tsenya tirišong ga Leano la Dintlha tše Senyane go godiša ekonomi ya Afrika Borwa fao go tsebagaditšwego ke Mopresidente Jacob Zuma ka Polelong ya gagwe ya Maemo a Setšhaba (SoNA) ka Dibokwane 2015.2.1. Go be go lebeletšwe kudu mananeo le diprotšeke tše bohlokwa go tiiša go tsenya tirišong ga Leano la Dintlha tše Senyane ka ngwageng wa ditšhelete wo o latelago. Se se ile sa feletša ka go amogela diprotšeke tše bohlokwa tša seabe sa godimo mo ngwageng wa ditšhelete wo o latelago le go feta e lego seo se ikemišeditšego go ba le seabe se sekaone kudu go ekonomi ka go lokolla dinolofatši tše bohlokwa.2.2. Kabinete e tšere diphetho tša togamaano go kgontšha go tsenya tirišong ga seabe sa godimo sa Leanotiro la Melawana ya ka Intastering go akaretšwa:Gore Kgoro ya Dikgwebo tša Mmušo le Kgoro ya Ditšhelete ya Bosetšhaba di tla tiiša tshepedišo ya go reka difatanaga go be ka sehlongweng se tee (Transnet) go netefatša gore go ba le go šoma gabotse le go obamela dinyakwa tša go dira difatanaga go ya ka setlwaedi sa ka nageng.Go feleletša go sekaseka diputseletšo tša ditšhelete gore dikgwebo di maatlafatše maemo le go fihlelela boleng bja godingwana bja tšhelete ka nepo ya go maatlafatša kgolo ye e akaretšago bohle kudu.Dipalopalo tša mabapi le kgwebišano tšeo di dirwago ke Panka ya Resefe ya Afrika Borwa, Kgoro ya Ditšhelete ya Bosetšhaba, Tirelo ya Metšhelo ya Afrika Borwa (SARS) le Lefapha la Dipalopalo la Afrika Borwa (Stats SA) di tla tseba le go dira dikelo tša ditšhelete tšeo di sego molaong.Go tsebagatša diphetošo tša melao go tsenya tirišong 30% ye e beetšwego thoko (Molaokakanywa o moswa wa Borekedi bja Dithoto wo o ngwadilwego ke Kgoro ya Ditšhelete) ka Hlakola 2017 le go nolofatša bokgoni bja Dikgwebopotlana, Dikgwebo tše Nnyane le Dikgwebo tša Magareng (di-SMME), dikgwebo tša mohlakanelwa le dikgwebo tša makheišeneng le tša dinagamagaeng.Go tsenya tirišong ga Melawana ye meswa ya Borekedi bja Dithoto bjo bo Beilwego pele go ya mafelelong a Phato 2016 bjalo ka kgato ya lebakanyana ya go tsena gare mo go bohlokwa.2.3. Mmušo o tla tšwela pele go lebeledišiša kudu mafapha ao a thwetšego bašomi ba bantši, go akaretšwa tlhokego ya gore mekgwa ya mehutahuta ya go thekga seabe se segolo go tlhomo ya mešomo, go swana le tšhomišo ya mananeo a rena a putseletšo, gareng ga tše dingwe: diaparo, dilogwa, mekgopha le tshepedišo ya kgwebo ya dieta; go šoma ditšweletšwa tša temo le ditirelo tša tshepedišo ya kgwebo.2.4. Tsenogare ye e atlegilego ka go Ekonomi ya Lewatleng e tla beakanya diprotšeke tša go oketša boeti bja mabopong le bja lewatleng ka nepo ya go fihlelela tlhomo ya mešomo ye bohlokwa.2.5. Go rarolla mathata a mohlagase ka mo nageng, Kgoro ya Enetši e tla feleletša Leano leo le Kopantšwego ka ga Enetši le Leano leo le Kopantšwego la Methopo ya Mohlagase go ya mafelelong a 2016 go fa netefatšo ka ga go bea theko ya mohlagase le peeletšo ka bokgoni bja go tšweletša mohlagase.2.6. Komiti ya go bopša ke Ditona ka ga Peeletšo, yeo Modulasetulo wa yona e lego Mopresidente Jacob Zuma e tla kgokaganya diprotšeke tše 40 tša peeletšo tše di tlago pele go ralala mafapha a mmušo. Diprotšeke tše tše 40 di akaretša diprotšeke tša go šoma ditšweletšwa tša temo le tša dirapa tša temo, enetši le mananeokgoparara, botšweletši le diprotšeke tša ditirelo. Diprotšeke tše di kgethilwe go lebeletšwe go ba le seabe sa maemo a godimo go ekonomi seo se kgokagantšwego le Leano la Dintlha tše Senyane; gore di kgone go thomišwa mo menwgageng ye e tlago ye mebedi; le go kgona go hloma dipeeletšo tše dingwe le dikholego tša setšhabeng.2.7. Kgoro ya Bokgabo le Intasteri e tla feleletša leano la go hloma ditheknolotši tšeo di dirilwego ka nageng go ya mafelelong a 2016. Godimo ga fao, Kgoro ya Mahlale le Theknolotši le Kgoro ya Ditšhelete ya Bosetšhaba di tla dira gore go be le ditšhelete tše dingwe tša tlaleletšo tša go tšwetša pele le go oketša Sekhwama sa Boitlhamelo bja Mafapha ka go diriša Setlabelo sa Thušo ya Bokgoni bja Ekonomi.2.8. Go seketša meetse le go fokotša tahlegelo ya meetse go tšwela pele go bewa pele. Ka Lewedi 2016, ditumelelano di tla phethwa le mebasepala yeo e itemogelago ditahlegelo tša godimo tša meetse, go nolofatša go hlongwa ga badiredi, gomme go diriša mokgwa wa thušo ya mašeleng wo o kwagalago go tla phethwa.2.9. Ka go akgofiša go tsenywa tirišong ga Leano la Kgokaganyo la Afrika Borwa go kgokaganya dikolo, mafelo a tša maphelo le dikantoro tša mmušo, Molaotshepetšo wa Theknolotši ya Tshedimošo le Dikgokagano (ICT) o tla phethwa le go dumelelwa. Phapoši ya Tšweletšo ya Protepente e tla hlongwa go akgofiša go tsenya tirišong ga lenaneo le.3. La boraro, Khomišene ya Kgokaganyo ya Mananeokgoparara a Mopresidente (PICC) MANCO e file Lekgotla le pego ya maemo a godimo ka ga go tsenya tirišong ga lenaneotlhabollo la bosetšhaba la mananeokgoparara gammogo le maano ao a kwagalago a phethagatšo ya mananeokgoparara mo ngwageng wo o latelago wa ditšhelete le go feta. Mošomo wa PICC o nyalelanywa kudu le wa Leano la Dintlha tše Senyane.4. La bone, pego ye kopana ka ga kgatelopele mabapi le go tsenya tirišong ga MTSF ya 2014-2019 e hlagišitšwe, yeo e lebeletšego kudu tekodišišo ya dilo tše bohlokwa tša MTSF ya 2014-2019 go realo e le go kaonafatša go tsenya tirišong ga se mo ngwageng wa ditšhelete wo o latelago.4.1. Le ge re leboga mošomo wo o dirilwego go fihla mo lebakeng le ka go Leano la Dintlha tše Senyane, go lemogilwe gore go tsenya tirišong fao go akgofošitšwego go a hlokega go maatlafatša kgolo ya ekonomi.4.2. Leanotiro la go netefatša gore go ba le tšhomišo ye kgolo ya ditšhelete ka go tlhokomelo ya mananeokgoparara a mebasepala le go hloma taolo ya maleba ya dithoto tša ditšhelete di tla hlongwa le go tsenywa tirišong ka nepo ya go oketša bophelo le boleng bja dithoto tša rena tša mananeokgoparara.4.3. Kabinete e kwane ka gore e tla thomiša ka tshepedišo ya bosetšhaba ya go rerišana ka ga Seabe go Setšhaba magareng ga bašomi, dikgwebo le mmušo go hlohleletša kgolo ya ekonomi le go fokotša tahlegelo ya mešomo.5. La bohlano, godimo ga go nyalantšha MTEF le Leano la Dintlha tše Senyane, Kgoro ya Ditšhelete ya Bosetšhaba le Kgoro ya Dipeakanyo, Tlhokomedišišo le Tshekatsheko di hlagišitše ditšhišinyo tša tšona ka ga mošomo wo o dirilwego mo ngwageng wo o fetilego go nyalelanya ditekanyetšo tša bosetšhaba le NDP gammogo le MTSF ya 2014-2019.5.1. Mmušo o hlomile dilo tše mmalwa tša ditekanyetšo tšeo di tlago pele tša ngwaga wa ditšhelete wa 2017/18 tšeo di lebeletšego kudu go hlokomela tšhelete ye e šomišwago go mananeokgoparara, go maatlafatša thekgo ya tlhabollo ya bokgoni le go tšwetša pele maemo a makgonthe a go šomiša tšhelete go bahloki.5.2. Mošomo wa go tseba go šoma gabotse le go boloka tšhelete ka go lebaka la MTEF leo le šetšego o tla tšwela pele.6. La botshela, Lekgotla le le lona le ahlaahlile ka ga kgatelopele ye e dirilwego le dikgato tša go latela ka go beakanyeng leswa ga dikhamphani tša mmušo (di-SOC) go tloga mola go swarwago Lekgotla la Kabinete ka Dibokwane 2015. Se ke ka lebaka la tema ye bophlokwa ye e kgathago ke di-SOC ka go phetošo ya ekonomi ya setšhaba yeo e tšweleditšwego pele ka go lenaneo la Bolaodi bja Bohlano bja Mmušo.6.1. Go tsentšha tirišong lenaneo la go bušetša dilo sekeng go gatetše pele ka magato ao a fapanego. Go maatlafatša boetapele go phethagatša maano a go fetoša maemo go tšwela pele go ba bohlokwa.6.2. Eskom e bušeditšwe sekeng ka bophara ka go bobedi go kaonafatša mošomo le go šoma ga ditšhelete.6.3. Komiti ya go bopša ke Ditona e tla tšwela pele go hlokomela ditsenogare tše dingwe tše 13 tša SOC.6.4. Lekgotla le beile pele go feleletšwa ga Mokgwa wa go ba Mong wa Dišere, wo o tlago hlama tlhako ya melao ya peakanyoleswa ya SOC ka Dibatsela 2016.6.5. Mošomo gape o tla thomišwa ka go hlomeng ga Lekgotla la Kgokaganyo ya di-SOC la Mopresidente leo le tlago fa Mopresidente Zuma tsebo ka ga diphetho tša togamaano le ditsenogare tša go hloma di-SOC tšeo di ralokago tema ya phetošo ka nageng ye e kgonago yeo e hlabologago.Diphetho le dipeakanyo go tšwa ka go Lekgotla la Kabinete di tla thuša ka go tsenywa tirišong ga mananeotiro a mmušo le go fa boitshepo bja gore Afrika Borwa e go tlhabollo ya setšhaba ya go ya go ile le go seemo sa kgolo ya ekonomi.7. Tirelo ya Poloko ya Semmušo ye e Kgethegilego7.1 Kabinete e nyamišitšwe ke go hlokofala ga Tona ya peleng ya Kgoro ya Dipapadi le Boitapološo, Moruti Arnold Makhenkesi Stofile. Bjalo ka molwelatokologo wa mahlwaadibona, o kgathile tema ka dikokwaneng ka moka tša mmušo, ka mafapheng a mehutahuta a ka profenseng, a bosetšhaba le a boditšhabatšhaba.7.2 Mopresidente Jacob Zuma o begile gore Moruti Stofile o tla fiwa Tirelo ya Poloko ya Semmušo go latela Legoro la 2 la Molawana wa Poloko ya Semmušo ya Mmušo le Poloko ya Semmušo ya ka Profenseng. Ge re gopola moetapele yo mokaone yo wa naga ya rena, tirelo ya semmušo ya segopotšo sa mohu Moruti Stofile e swarwe lehono, ka iri ya 11 mesong ka Abbotsford Christian Centre ka East London. Mopresidente Zuma o laetše gore Folaga ya Bosetšhaba e fofišwe maemong a bogareng mafelong ka moka a difolaga ka Rephabliking ya Afrika Borwa ka letšatši la poloko.7.3 Mohu Moruti Stofile o tla bolokwa ka tirelong ya poloko yeo e tlago swarelwa ka Yunibesithing ya Fort Hare fao e bego e le Motšhanseliri, ka Labone la 25 Phato 2016 ka Alice, ka Profenseng ya Kapa Bohlabela. Mopresidente Zuma o tla fa polelo ya tlhobošo ka tirelong ya poloko ya mohu Moruti Stofile.Re lebiša mahloko a rena go ba lapa la gagwe le go bagwera ka nakong ye ya mahloko le ye boima.Robala ka Khutšo tate Stofile.Dipotšišo:Donald LiphokoMogala: 082 901 0766"
Pego ya Kopano ya Kabinete ya la 31 Phato 2016,2 Sep 2016,https://www.gov.za/speeches/statement-cabinet-meeting-31-august-2016-2-sep-2016-0000,https://www.gov.za/nso/speeches/statement-cabinet-meeting-31-august-2016-2-sep-2016-0000,"1. Phethagatšo ya Mananeo a Bohlokwa a Mmušo1.1. Mopresidente Jacob Zuma o etile pele baromiwa ba Mmušo wa Afrika Borwa go leba Samiting ya Tlwaelo ya Dinaga tše Di Hlabologago tša Borwa bja Afrika (SADC) ya Dihlogo tša Mebušo ya bo 36 ye e swerwego go thoma ka la 30 go fihla ka la 31 Phato 2016 ka fase ga morero wa: “Re Hloma Methopo ka Nepo ya go e Beeletša ka go Mananeokgoparara a Enetši ya Go ya go ile go fihlelela Tlhomo ya Diintasteri ye e Amago mang le mang ka SADC le go Atlega ga Selete se”.Samiti ye e lebeletše kudu go kaonafatša bobedi tlhabollo ya diintasteri le ya mananeokgoparara ka nepo ya go maatlafatša kopanyo le go tsenya tirišong kgwebišano ya ka gare ga selete ka nepo ya go phethagatša lenaneotlhabollo la SADC la go ya go ile.Mabapi le seemo sa dipolotiki le tšhireletšo ka mo seleteng se, go lebeletšwe kudu dipeakanyoleswa tša molaotheo, tša sešhaba le tša lefapha la tšhireletšo ka nageng ya Bogoši ya Lesotho, poelanyo ya setšhaba, go tsenya tirišong Leano la SADC ka ga Madagascar le ditherišano tša setšhaba mabapi le go lokišetša dikgetho ka nageng ya Democratic Republic of the Congo.Kabinete e thekga Mopresidente Jacob Zuma ge a leboga Dinagamaloko tša SADC ka ga go tshepa le go ba le kholofelo go Afrika Borwa ge ba e kgethile bjalo ka Modulasetulo wa SADC yo o latelago ka Phato 2017.1.2. Kabinete e amogela peeletšo ye e sego ya ka ya bonwa peleng ya R11 pilione ke Koporase ya Boditšhabatšhaba ya Difatanaga ya Beijing (BAIC) go hloma pholante ya go dira difatanaga ka Seleteng sa Tlhabollo ya Diintasteri sa Coega.Kgwebišano ye ke peeletšo ye kgolo kudu ya difatanaga ka Afrika mo mengwageng ye e fetilego ye 40 gomme e tiišeletša leswa naga ye bjalo ka lefelo la peeletšo la godimo go batšweletši ba lefase ba difatanaga.Se se kgontšhitšwe ke seemo sa thekgo ya molaotshepetšo, kudukudu Lenaneotlhabollo la Tšweletšo ya Difatanaga leo le gokeditšego batšweletši ba difatanaga go ralala le lefase.Peeletšo ya BAIC ke poelo ya Seboka sa Tirišano ya China le Afrika (FOCAC) seo se swerwego ka Johannesburg ka Manthole 2015, fao Mopresidente Jacob Zuma le Tonakgolo ya China Xi Jinping a saennego ditumelelano tša go feta tše 26 tšeo di nago le boleng bja R100 pilione.Protšeke ye e bea Kapa Bohlabela bjalo ka lefelo leo go lona go dirwago difatanaga tše ntši ebile e na le bokgoni bja go maatlafatša kabo ya dikarolo tša difatanaga, go hloma mešomo le tlhabollo ya ekonomi. Go emetšwe gore e tla hloma mešomo ye 2 500 thwii le mešomo ye e fetago ye 10 600 ka mokgwa o mongwe.Mo mathomong a ngwaga wo Toyota e begile gore e tla dira dimotlolo tša Toyota Hilux e mpsha le tša Fortuner bjalo ka karolo ya peeletšo ya R6.1 pilione mola BMW e tlo aga lefelo la go dira dikarolo tša difatanaga la maemo a godimo la R6 pilione.Dipeeletšo tše di thuša go tšwetša pele dilo tša rena tšeo re di beilego pele setšhabeng tša go swana le kgolo ya ekonomi, go lota mešomo ya bjale le go hloma mešomo ye mentši ka ekonoming.1.3. Kabinete e amogela go tsebagatša semmušo ga Sehlongwa sa Mathomo sa Tirišano ka ga Ditšhelete sa Basadi ba Dinagamagaeng ka tša Bokgabo le Botšweletši ka Bokgabo bja Diatla ka Tona ya Kgoro ya Tlhabollo ya Dinagamagae le Peakanyoleswa ya Naga, Gugile Nkwinti. Kgwebo ya Mohlakanelwa ya Mzansi ya Thušo ya Ditšhelete go tša Bokgabo le Botšweletši ka Bokgabo bja Diatla, yeo e ngwadišitšwego mathomong a ngwaga wo, e tla šoma bjalo ka setheo sa go panka go bašomi ba tša bokgabo ba magaeng bao e lego maloko a dikgwebo tša mohlakanelwa tšeo di hlomilego ka Kwazulu Natal, ka Kapa Bohlabela, ka Limpopo le ka Mpumalanga.Sehlongwa se se dumelela basadi ba go fihlelela Lenaneotefo la Bosetšhaba, ditirelo tša metšhene, go fa pego ka šedi le ka fao go nepagetšego e bile se tla kgontšha go gwebišana fao go rekišwago gona, go di-ATM le go dihlongweng tše dingwe tša ditšhelete tša mohlakanelwa go ralala le Afrika Borwa. Tše dingwe tša dipoelo tše bohlokwa tša thekgo ye e filwego di akaretša go hwetša disetifikeiti tša ngwadišo tše di nepagetšego, diakhaonte tša panka, disetifikeiti tša go laetša gore o lefa motšhelo gabotse le dikamano le mebaraka ye meswa ya ka nageng le mebaraka ya boditšhabatšhaba. Lesolo le ke karolo ya maitapišo a kakaretšo a go maatlafatša basadi ka dinagamagaeng ka bokgoni le tsebo ya go hlama dikgwebo tše di atlegilego.1.4. Go tsebagatšwa ga molawana wa 50/50 ka Tona ya Tlhabollo ya Dinagamagae le Peakanyoleswa ya Naga, go dirile gore polasa ya mathomo e tsene ka kgatong ya go leka kgonagalo ya Tlhako ya Melaotshepetšo ka ga go Maatlafatša Ditokelo tša Batho bao ba Šomago Naga ka go e Lema, ka KwaZulu-Natal.Polasa ya Westcliffe ya dihekthara tše 514 e na le dihekthara tše 270 tša moba, dihekthara tše 140 tša kota le dihekthara tše 10 tša setlamo sa go bjala khabetšhe ye e nošetšwago. Tumelelano ye e tla dira gore bašomi le beng ba dipolasa ba be bengmmogo ba kgwebokgolo ya temo ka masepaleng wa selegae wa uMshwathi, kgauswi le Greytown.Gareng ga tše dingwe, molawana wo o ikemišeditše go kgontšha gore bašomi ba dipolaseng ba hwetše madulo fao dipolaseng mola ka go le lenwge o nyaka go fetoša mekgwa ya go ba beng ba naga ka mo nageng le go maatlafatša bašomi go hwetša dišere ka dikgwebokgolong tša temo. Tlhako ya molawana wa 50/50 gape e ikemišeditše go kaonafatša phetošo ya ekonomi ka lefapheng la temo.1.5. Khonferentshe ya 2016 ka ga Phetošo ya Kgašo ya Dikuranta yeo monggae wa yona e bego e le Kgoro ya Dikgokagano go ahlaahla phetošo le go farologana ga kgašo ka mo nageng e file bakgathatema bao ba fapafapanego bao ba šomago ka tikologong ya tša kgašo sebaka go ahlaahla phetošo ya tša kgašo ka mo nageng, boikarabelo le dilo tše di beilwego pele tše di farologanego.Khonferentshe ye, ye e bego e lebeletše kudu kabo ya ditirelo ka go lefapha la kgašo ya dikuranta, go tloga go beng go ya go go gatiša dikuranta, go di phatlalatša, go dira dinyakišišo le papatšo, e tla hlama pampiri ya dikgopolo ye e amanago le phetošo le go beakanya leswa ga kgašo ya setlwaedi le ye mpsha ka Afrika Borwa.1.6. Afrika Borwa e keteka Kgwedi ya Boeti ka Lewedi ka fase ga morero wa: “Boeti bja Bohle” go tšwetša pele dilo tša boeti tšeo naga ye e humilego ka tšona go ka di laetša maAfrika Borwa ka moka.Kabinete e hlohleletša yo mongwe le yo mongwe go šoma mmogo go netefatša gore maphelo ao a šitišago phihlelelo a a tlošwa le gore maAfrika Borwa ka moka ba fiwa sebaka, le go bjala kgahlego ya go utolla naga ya rena ye e kgahlišago le ye botse.1.7. Re ipiletša go maAfrika Borwa go keteka ditšo tša setšhaba sa rena tše di fapafapanego ge naga ye e keteka Kgwedi ya Bohwa ka Lewedi ka fase ga morero wa: “Batho ba Bohlokwa le Bao ba Diretšego Setšhaba: Bohwa bja rena bjo bo Phelago”.MaAfrika Borwa a hlohleletšwa go ikgantšha ka bohwa bja rena bjo bophelago le go kgatha tema ka mafolofolo ka go bo tiišeletša, go bo tšwetša pele le go bo lota. Go bohlokwa gore bjalo ka setšhaba re keteke Batho ba rena ba Bohlokwa bao ba Phelago ka mafapheng ka moka a setšhaba sa rena.Moketeko wa ngwaga wo ke ngwaga wa bo 20 go tloga mola Letšatši la Bohwa le tsebagatšwa semmušo ka 1996 gomme re swanetše go šomiša letšatši le go amogela bohwa bja rena ka moka go aga go kgatelopele ye re e dirilego go tloga ka ngwaga wa 1994 go hloma Afrika Borwa ye e kopanego.1.8. Kabinete e sedimošitšwe ka ga Kgwedi ya Tirelo ya Setšhaba ya 2016 ka Lewedi ka fase ga morero wa “Ditirelo tša Setšhaba ka ga Kgolo ya Mang le mang di Bohlokwa: Re iša lenaneo la Batho Pele kgatong ye e latelago ka nepo ya go iša Pele Tirelo ya Setšhaba”.Kgwedi ya Tirelo ya Setšhaba ya ngwaga wo e swarwa gape re le gare ka pušong ya bohlano le kgwedi e tee ka morago ga dikgetho tša mebušoselegae. Lenaneo le la kgwedi ka moka ke karolo ye bohlokwa ya Leanotsošološo la Batho Pele leo le ikemišeditšego go aga leswa maitshwaro a mabotse, moya, boikgantšho le bophrofešenale bja bašomi ba mmušo ka kabong ya dithoto tša setšhaba le ditirelo.Bašomi ba Mmušo mafapheng ka moka a mmušo ba tla šomiša kgwedi ye go boledišana le go rerišana le badudi le bakgathatema ba bangwe ba setšhabeng ka ga tlhokego kabo ya ditirelo ye e šomago gabotse. Se se bopa karolo ya go maatlafatša go tsenywa tirišong ga Leanotlhabollo la Bosetšhaba (NDP) ka go tsenya letsogo go ageng ga mmušo wo o nago le bokgoni wo o šomago mošomo wa go hlabolla le wa go fetoša seemo.1.9. Beke ya Ngwaga ka Ngwaga ya Thusong Service Centres ye e tlogo swarwa go tloga ka la 19 go fihla ka la 23 Lewedi 2016 e tla swarwa ka fase ga morero wa “Thusong Service Centres – Re iša pele Tirelo ya Setšhaba: Re a Amega, Re a Kgathala, Re a Dira”. Beke ye e bolela ka ga tshedimošo ya mmušo, ditirelo le dibaka tše di hwetšagalago ka go Mafelo a Thusong Service Centre go ralala le naga. Go rulagantšwe ditiragalo go keteka beke ye le go anega ka ga diphihlelelo tša mafelo a go tloga mola a hlongwago ka 1999.1.10. Mmušo o tsebagaditše semmušo leina le leano la kgokagano tša NDP. Boitšhupo bjo bo bonagalago bja NDP bo tla kopanya le go bolela ka ga maitapišo a kgokagano ya mmušo ao a sa tšwetšwago pele ka go tsenyweng tirišong ga NDP ka boitšhupo bja leina bjo bo tsebegago.2. Diphetho tše Bohlokwa tša Kabinete2.1. Kabinete e dumeletše mokgwa wa Afrika Borwa wa kakaretšo wa go kgatha tema ga yona ka go G20 ya ngwaga wo yeo ka fase ga boetapele bja Mopresidente wa China, e amogetšego morero wa kakaretšo wa go šoma “Go fihlelela Ekonomi ya Lefase ya Boithomelo, ye e Maatlafaditšwego, ye e Amanego le ye e Akaretšago Bohle”.Nepokgolo ya G20 ke go oketša tirišano ya mafapha a mantši ka nepo ya go tsoša ekonomi ya lefase, go tliša seemo sa go se tekateke go tshepedišo ya ditšhelete ya lefaseng ka bophara, go tšwetša pele kgolo ya go ya go ile ya lebaka le letelele le go maatlafatša pušo ya tša ekonomi ya lefase ka bophara.Mopresidente Jacob Zuma o tla tsenela Samiti ya G20 ka Hangzhou, ka China, ye e tlago swarwa ka la 4 le la 5 Lewedi 2016. Go kgatha tema ga Afrika Borwa ka go G20 ke go fa tebelelopele ya togamaano ka nepo ya go hloma sebaka sa molawana wa ekonomi le wa boditšhabatšhaba yeo e tlago eta pele le go rerišana ka ga kgonagalo ya dipoelo tše kaone tša Afrika Borwa, tša Afrika le tša lefase leo le hlabologago. Samiti ya G20 e tla re, la mathomo mo historing, ya ba le palo ya godimo ye e sego ya ka ya bonwa fao dinaga tšeo di hlabologago di lego tša tsenela Samiti ye.2.2. Go lokollwa ga Dipalopalo tša Bosenyi tša Bosetšhaba tša Ngwaga ka ngwaga tša 2015/16, tšeo di hwetšwago go tshedimošo ka ga bosenyi tšeo di begwago ditešeng tša maphodisa le tšona di ile tša dumelelwa gomme di tla gatišwa ka la 2 Lewedi 2016.Go lokollwa ga dipalopalo tše go tsenya letsogo go poelo ya togamaano ya ‘Batho ka moka ka Afrika Borwa ba bolokegile ebile ba ikwa ba bolokegile’.Dipalopalo ka ga bosenyi ke dilaetšo tše bohlokwa tša go ntwa ya mmušo kgahlanong le bosenyi ka go dirišana le ditšhaba, bašomi le ba kgwebo. Dipalopalo tše di swanetše go lebelelwa ka kwešišo ya kgolo ya setšhaba le maemo a tša ekonomi.2.3. Kabinete e hweditše pego ka ga Dipoelo tša Kopano ya bo Lesomepedi ya Khonferentshe ya Maloko a Seboka sa Mokgatlo wa Dinagakopano sa go Lwantšha go Rema ga Mehlare (UNCCD COP12) yeo e swerwego ka Ankara, Turkey go thoma ka la 12 go fihla ka la 23 Diphalane 2015.Afrika Borwa e tšerwe bjalo ka ye nngwe ya baholegi ba lenaneo la thekgo ya peakanyo ya nepišo la UNCCD, leo le tlago thuša dinaga go hlama dinepišo tša bosetšhaba tša boithaopo go sepelelana le maemo a ka nageng le dikokwane tše di beilwego pele tša tlhabollo.Afrika Borwa e amogela go ama ga bohle ga Seboka se le tlhokego ya go direla dinaga ka moka tšeo di amilwego ke go rema ga mehlare, go hloka maatla ga mobu wa naga le komelelo tšeo mafelelong di tlago netefatša gore dilo tšeo di a hlokomelwa nako le nako ge di direga bobedi maemong a bosetšhaba le a lefase ka bophara. Se se tla netefatša gore go ba le kakaretšo ya bohle le go kaonafatša dikamano le tirišano magareng ga Dilete tša Leboa le tša Borwa.2.4. Kabinete e dumeletše go swara mmogo ga Khonferentshe ya bo 2 ya Lefase ka ga Go Antšha Masea Letswele ka Kgoro ya Maphelo le Netweke ya Boditšhabatšhaba ya Tiro ka ga Dijo tša Masea, go thoma ka la 11 go fihla ka la 14 Manthole 2016, ka fase ga morero wa “A re beeletšeng ka go hloma tikologo ye e kgontšhago go bomma le masea”.Se se laetša boikgafo bja Afrika Borwa bja go maatlafatša boipiletšo bja go šireletša, go tšwetša pele le go thekga go antšha masea letswele le go tšwela pele go maatlafatša lenaneo la phepo ya masea le ya bana.Se se tsenya letsogo ka go fihleleleng ga ye nngwe ya dinepo tše senyane tša maphelo tša lebaka le letelele tšeo di beilwego ka go NDP; go fokotša mahu a baimana, a masea le a bana. Dinepo tša Tlhabollo ya go ya Go ile le tšona di gatelela go kaonafatša phepo. Leanokakaretšo ka ga Phethagatšo mabapi le Phepo ya Baimana, ya Masea le ya Bana ba Bannyane, le na le e tee ya dinepišo tše tšhela tša lefaseng ka bophara tša phepo go oketša dikelo tša go antšha masea fao go akaretšago bohle mo dikgweding tša mathomo go fihla go bonyane 50% ka 2025.Go antšha lesea letswele ke ye nngwe ya peetletšo ye kaone ya boleng ka go pheleng ga bana. Ditiro tša go antšha masea letswele tšeo di hlaelelago di tsenya letsogo go mahu a masea a 800 000 ka ngwaga (13% ya mahu ka moka) gareng ga bana ba mengwaga ya ka fase ga ye mehlano ka dinageng tše di hlabologago gammogo le go ba gona kudu ga phepompe, e lego tlhohlo ye kgolo go maphelo a setšhaba ka Afrika.2.5. Kabinete e dumeletše gore Kgoro ya Maphelo e be monggae wa Khonferentshe ya bo 17 ya Dihlongwa tša Taolo ya Diokobatši, go thoma ka la 27 Dibatsela go fihla ka la 2 Manthole 2016, ka tirišano le Mokgatlo wa Maphelo wa Lefase (WHO). Se se laetša boikgafo bja mmušo go rarolla mathata a maphelo a lefaseng ka bophara ka ga go swantšha melawana le go kaonafatša polokego, go šoma gabotse le boleng bja dihlare le didirišwa tša kalafo.Seboka se sa go rerišana sa dihlongwa tša taolo ya diokobatši sa dinagamaloko tše 194 tša WHO se ikemišeditše go rerišana ka ga taolo ya dihlare le diidrišwa tša kalafo le go swantšha melaotshepetšo ya taolo.Go ba monggae wa khonferentshe ye go tla maatlafatša sehlongwa sa taolo ya dihlare sa bosetšhaba, Lekgotla la Taolo ya Dihlare, le ditshepedišo tša ditšweletšwa tša kalafo. Dipoledišano le tšona di tla tsenya letsogo go swantšha le go hlatloša melawana ya Taolo ka SADC.Gape se se dira gore Afrika Borwa e tsebje bjalo ka mokgathatema ka tlhokomedišong ya taolo ya dihlare le ya ditšweletšwa tša go amana le tšona. Naga ye e tla ba le sebaka sa go kgatha tema ka go hlameng ga melaotshepetšo ya boditšhabatšhaba ya diokobatši yeo e ka bago kgapeletšo go dinagamaloko tša WHO.2.6. Kabinete gape e sedimošitšwe ka ga kgatelopele ye e dirilwegoro ka ga go tsenywa tirišong ga Molao wa Taolo ya Tshepedišo ya Tirelo ya Setšhaba, wa Bo 11 wa 2014. Molao wo o hloma tshepedišo ye e swanago ya tshepedišo ya tirelo ya setšhaba ka Makaleng ka moka a mararo a mmušo go tšwetša pele le go hloma mekgwa le melawana yeo e laolago tshepediši ya tirelo ya setšhaba ka ge go beilwe ka go karolo ya 195 (1) ya Molaotheo.Molao o hlagiša gore go hlongwe dihlongwa tše pedi e lego: (i) Kantoro ya Melawana le go Obamela le (ii) Lekala la Thušo ya Sethekniki. Mokgwa wa phethagatšo wo o beilwego ka magoro o amogetšwe go hloma dihlongwa tše.Kgoro ya Tirelo ya Setšhaba le Taolo (DPSA) e hlamile melawana ya mathomo yeo e tsentšwego ka gare ga kuranta ya mmušo gore setšhaba se fe ditshwaotshwao ka ga yona pele la 15 Mosegamanye 2016 le dikela. Tirišano e gare e dirwa le ba Setheo sa Melawana sa Afrika Borwa le dihlongwa tše dingwe tša bosetšhaba tša go bea melawana go hlama sengwalwa sa semolao seo se tlago feletša ka go šoma le go hlongwa ga Kantoro ya Melawana le go Obamela.DPSA gape e gare ka tshepedišo ya go nyakišiša le go hlama tlhako ya ditlwaedi le melawana, go akaretšwa go akaretšwa go hlongwa ga mokgwa wa dithulaganyo tša mmušo wo o tlago dumelela go tsenya tirišong ga ditlwaedi tše di amegago.2.7. Kabinete e sedimošitšwe ka ga pego dipalopalo tša bafaladi go tloga ka Pherekgong go fihla ka Manthole 2015. Kabinete e thekgile go hlongwa ga sehlophatšhomo sa dikgoro tše ntši go ahlaahla tshepedišo ya go laola bakgopedi ba mafelelo ba tša bofaladi bao ba gannwego.Pego ye e tsenya letsogo ka go bolaodi bjo bo nago le tsebo mabapi le bofaladi go realo e le go kaonafatša taolo ya bakgopedi ba tša bofaladi le bao ba nyakago go tšhabela dinageng tše dingwe.Go ya ka tshedimošo ye e hweditšwego go Lenaneo la Bosetšhaba la Tshedimošo ka ga Bafaladi, bakgopedi ba baswa ba tša bofaladi ba 62 159 ba ngwadišitšwe, ge ba bapetšwa le ba 71 914 bao ba ngwadišitšwego ka 2014 le ba 70 010 ka 2013. Dikgopelo tša bofaladi tše di ngwadišitšwego tše 60 640 di ile tša sekasekwa le go phethwa maemong a go Kgetha Maemo a Bofaladi magareng ga Pherekgong le Manthole ka 2015. Mo go dikgopelo tše di sekasekilwego: dikgopelo tša bofaladi tše 2 499 di ile tša dumelelwa, dikgopelo tša bofaladi tše 4 093 di ile tša ganwa bjalo ka tšeo di hlokago mabaka a go kwagala gomme dikgopelo tša bofaladi tše 44 048 di ile tša ganwa bjalo ka tšeo di hlokago mabaka kudu, bjalo ka tša tlaišo le tša bofora.2.8. Kabinete e sedimošitšwe ka ga kgatelopele ye e dirilwego ke Molaokakanywa wa Bolaodi bja Taolo ya Mellwane (BMA), wa 2016 wo o dumeletšwego go romelwa Palamenteng ka la 23 Lewedi 2015. Molaokakanywa wo o rometšwe Palamenteng mathomong ka la 8 Diphalane 2015. Diabe go ekonomi ya setšhaba, tša go hloma fao go emetšwego ga Bolaodi bja Taolo ye Mellwane, di nyakile gore o romelwe gape go NEDLAC, gomme se se dirilwe ka la 13 Diphalane 2015.Go bile le ditherišano tše di tseneletšego le NEDLAC ka ga Molaokakanywa wo magareng ga Dibatsela 2015 le Mopitlo 2016. Ka la 12 Mopitlo 2016 pego ya mafelelo ya NEDLAC ka ga Molaokakanywa wa BMA, wa 2016 e dumeletšwe ke Komititaolo ya NEDLAC. Molaokakanywa wo o tiišeleditšwe ka la 18 Mopitlo 2016 ke Kantoro ya Moeletšimogolo wa Naga go tša Molao gore o tlišwe Palamenteng. Kabinete e lemogile gore Molaokakanywa wa BMA, wa 2016 o ile wa tsebagatšwa ka moragonyana ka Palamenteng ka la 25 Mopitlo 2016 gomme dingangišano tša mathomo ka ga Molaokakanywa wo di swerwe ka Palamenteng ka la 6 Phato 2016.Kabinete e dumetše gore Kgoro ya Merero ya Selegae (DHA) Le Tirelo ya Metšhelo ya Afrika Borwa (SARS) di akgofiše go phethwa ga Memorantamo wa Tšhomišano (MoU) wa mabapi le romela ga bašomi ba SARS ka go DHA go thekga masolo a bjale a taolo ya mellwane le kgokaganyo ka lefapheng la mellwane.3. Melaokakanywa3.1. Kabinete e dumeletše go tsebagatšwa semmušo ga Molaokakanywaphetošwa wa Mekgatlo ya Dithoto tša Setšhaba, wa 2016 ka Palamenteng. Molaokakanywa wo o fetoša Molao wa Mekgatlo ya Dithoto tša Setšhaba, wa 1996 (Molao wa Nomoro ya 28 wa 1996), ka go o amantšha le mošomo wa ka nageng wa peakanyoleswa ya naga ka kakaretšo.O tšwetša pele pušo ya temokrasi le tšhomišo ya go ya go ile ya naga ya setšhaba yeo e sepedišwago ke mekgatlo ya dithoto tša setšhaba legatong la ditšhaba.O maatlafatša taolo ya dihlongwa tša mmušo le go nolofatša thekgo ya mmušo go tšona. Molaokakanywa wo o nyaka go hloma Kantoro ya Mekgatlo ya Thoto ya Setšhaba yeo e etilwego pele ke Mongwadiši wa Mekgatlo wa Dithoto tša Setšhaba.Ditšhaba di tla kgontšhwa bokaone go hwetša, go ba le dithoto le go di laola ka go diriša mothopo wa setšhaba wo o šomago gabotse wo o hlomilwego go ya ka molao le taolo ya kabo le dihlongwa tša tshepedišo, tšeo di thekgwago ke mmmušo.3.2. Go tsebagatšwa ga Molaokakanywaphetošwa wa Merero ya Tshepedišo ya Molao wa 2016 ka Palamenteng go fetoša melao ye mmalwa yeo e amanago le tshepedišo ya toka ka nepo ya go rarolla merero ye e ka šongwago le ya sethekniki, go maatlafatša tshepedišo ya toka ya go hloka mathata le ona o ile wa dumelelwa.Diphetošo tše ke tša mohuta wo e lego gore go ka se be maleba go tšwetša pele Melaophetošwa ka o tee ka o tee go phethagatša diphetošo tše go ba melao ye go bolelwago ka ga yona. Diphetošo tše di farologane kudu gomme di ka amantšhwa le dinepišo tše di latelago tše bohlokwa tša NDP, e lego go netefatša gore batho ka moka ba bolokegile le gore ba ikwa ba bolokegile go ya ka tshepedišo ye kaone ya toka go tša bosenyi; tirišano ya setšhaba; go fihlelela mmušo wa tlhabollo, wo o nago le bokgoni le wa mekgwa ye mekaone wo o swarago badudi ka seriti; le kakaretšo ya bohle ka ekonoming.4. Ditiragalo tše di Tlago4.1. Mopresidente Jacob Zuma o tla eta pele baromiwa ba Afrika Borwa go leba Kopanongkgothekgothe ya bo 71 ya Mokgatlo wa Dinagakopano (UNGA 71) yeo e tlago swarwa gareng ga la 13 le la 26 Lewedi ka New York ka fase ga morero wa: ""Dinepo tša Tlhabollo ya Go ya go ile: kgato ya bohle ya go fetoša lefase la rena.""Se se fa dinagamaloko sebaka sa go lebeledišiša go šoma gabotse ga Mokgatlo wa Dinagakopano, kudukudu ka ge mokgatlo wo o sa tšwa go keteka mengwaga ye 70 go tloga mola o hlongwago. Go emetšwe gore go tla ba le dingangišano ka ga peakanyoleswa ya UN, go akaretšwa go tsošološwa ga UNGA; go kaonafatša mošomo wa Lekgotla la tša Ekonomi le Leago (ECOSOC); le go beakanya leswa ga Lekgotlatšhireletšo la UN (UNSC) go katološa boleloko bja lona ka go bobedi magoro a boleloko bja sa ruri le bjo e sego bja sa ruri.Mo gape e tla ba la mafelelo fao Ban Ki-moon a tla swarago Kgopanokgothekgothe ya UN bjalo ka Mongwaledipharephare wa yona.4.2. Tirelo ya Maphodisa ya Afrika Borwa (SAPS) e tla swara Letšatši la Segopotšo sa Bosetšhaba sa Ngwaga ka ngwaga ka la 4 Lewedi 2016, go gopola maloko ka moka a SAPS ao a lobilego maphelo a bona magareng ga la 1 Moranang 2015 go fihla ka la 31 Hlakola 2016, ge ba be ba le gare ba dira mešomo ya bona ka nepo ya go netefatša gore go ba le polokego le tšhireletšo ka Afrika Borwa.5. Maemo a Kabinete go Merero ye Bohlokwa Seemong sa Bjale5.1. Kabinete e hlagišitše go tshwenyega ga yona ka ga dithulano tše di tšwetšego tša phatlalatša magareng ga mafapha a mehutahuta ka ga taba ye e amanago le dinyakišišo tšeo di dirwago ke the Hawks ka go merero ye e amanago le SARS. Kabinete e ipiletša go batho ka moka bao ba amegago, go akaretšwa maloko a Kabinete bao ba šomago mešomong ya bona ye e fapafapanego go emela thoko le go tlogela go bolela dipolelo tša phatlalatša tšeo di lebišitšwego lehlakoreng lefe goba lefe mo tabeng ye. Kabinete e ipiletša go mafapha ka moka go dira ka fao go hlomphegago le ka fao go amogelegago le go ikgokaganya le bao ba amegago sebakeng sa go ya phatlalatša ka taba ye.5.2. Kabinete e thekga Mopresidente Zuma ge e hlagiša tshepo ka botlalo go Tona ya Ditšhelete yo, gotee le maloko a mangwe ao a fapafapanego a Kabinete, ba kgwebo, Bašomi le setšhaba sa badudi, ba dirilego mošomo wo o kgahlišago go aga boitshepo ka ekonoming ya rena gareng ga babeeletši ba ka nageng ye le ba dinaga tša ka ntle. Kabinete e ipileditše go bao ba amegago ka moka go hlompha le go dirišana le dihlongwa tša mmušo tšeo di filwego mošomo wa go phethagatša molao.5.3. Kabinete e dira ka fao e ka kgonago ka gona go šireletša ekonomi, le mošomo o bohlokwa wa tlhabollo woo dihlongwa tša mmušo di rwelego maikarabelo go ona. Ditheo tša mmušo ka moka di rwele maikarabelo a go dira mošomo wo di filwego ona ka mokgwa wo o sa šitišego mošomo wa mmušo goba wa go ama ekonomi gampe.5.4. Mopresidente Jacob Zuma o tsenetše Khonferentshe ya Botshelela ya Boditšhabatšhaba ya Tokyo ka ga Samiti ya Tlhabollo ya Afrika (TICAD VI) yeo e swerwego ka Nairobi, Kenya go thoma ka la 27 go fihla ka la 28 Phato 2016. Mo e bile la mathomo fao TICAD e ilego ya swarwa ka Afrika go tloga mola e hlongwago ka 1993.TICAD-VI e file Dihlogo tša Dinaga le Mebušo go tšwa ka Afrika sebaka se bohlokwa sa go hlokomela kgatelopele le go tsenywa tirišong ga ditumelelano tše di fetilego tša TICAD tšeo di ikemišeditšego go akgofiša kgolo le tlhabollo ya Afrika.TICAD-VI gape e swerwe ka ngwaga wa mathomo wa go tsenywa tirišong ga mananeotlhabollo a lefaseng ka bophara le a ka dileteng, e lego Lenaneo la 2030 la Tlhabollo ya go ya Go ile le Lenaneo la 2063 le Leanotlhabollo la lona la Mengwaga ya Mathomo ye Lesome. Go sepelelana ka botlalo le mananeotlhabollo a, TICAD-VI e ahlaahlile ditaba tša merero tšeo Afrika e ilego ya lebana le tšona go tloga mola go swarwago TICAD-V la mafelelo ka Yokohama, Japan ka 2013.Tšona di akaretša go hloma diintasteri, maphelo, le maemo a go se teketeke setšhabeng.Kabinete e amogela Tonakgolo thekgo ya Shinzo Abe ya gore Japan e tla beeletša palomoka ya tšhelete ya $30 pilione ka go ditšhelete tša lefapha la setšhaba le la phraebete ka Afrika mo mengwageng ye e latelago ye meraro go thekga ka kagong ya mananeokgoparara ka Afrika.Kopano ye e bile le ditherišano tša kakaretšo le tše di tseneletšego ka ga peeletšo ka go lefapha la phraebete, go dira gore diekonomi tša ka Afrika di hlome diintasteri, go hloma makala a ekonomi a go ya go ile, maphelo le thibelo kgahlanong le mauba a go swana le Ebola le Zika, ntwa kgahlanong le botšhošetši, go ruta le go maatlafatša bafsa bao ba lego bohloking go ba thibela gore ba se ke ba goketšwa go tsenela dihlopha tša majelathoko le tša botšhošetši.Dihlogo tša mebušo le mebušo e bušeleditše boikgafo bja yona bja go tšwela pele go maatlafatša tshepedišo ya TICAD ka go diriša melawana ye e di hlahlago seboka sa go hloka sephiri le seo se akaretšago bohle, go rerišana le bakgathatema ba bantši, go sepelelana le mananeo a peleng a Afrika, go gatelela tlhabollo ye e theilwego go batho, le phethagatšo ye e šomago gabotse ye e nago le mekgwa ya tatišišo ye e tsentšwego.5.5. Ditiragalo tša semorafe tšeo di pharwago Sekolo se se Phagamego sa Basetsana sa ka Pretoria ke tlhobaboroko. Kabinete e reta bogale bja baithuti ge ba beile nyanyeng ditiro tša semorafe le maitshwaro ao a sa amogelegego ka sekolong seo. Ba tloga e le balweladiphetogo ka nnete, bao ba nyakegago gore ba tloše naga ya rena go ditiro tša yona tša karoganyo tša nako ye e fetilego le go batamela go fihleleleng maikemišetšo a Afrika Borwa ye e kopanego kudu.Re ipiletša go maAfrika Borwa go hlomphana le go kopana kgahlanong le karoganyo ye e bakwago ke semorafe ka setšhabeng sa rena. Leeto la rena la temokrasi le agilwe go kgotlelelo le tlhompho.5.6. Gape re ba le dimilione tša maAfrika Borwa ge ba lebogiša Sehlopha sa Afrika Borwa sa Baraloki ba Diatleletiki ge ba šomile gabotse ka Dipapading tša Diolimphiki tša Rio tša 2016. Sehlopha se se dirile gore naga ye e ikgantšhe ka ge se thopile dimetale tše lesome ka mehuteng ya dipapadi, go akaretšwa dimetale tše pedi tša gauta. Go šoma ka thata ga Wayde Van Niekerk ge a thopile metale wa gauta ka go lebelo la dimetara tše 400 le go roba rekhote ya lefase, le lebelo leo le kgahlišago ka mosetsana wa rena yo re mo ratago Caster Semenya ka go lebelo la dimetara tše 800 le tla dula lebaka le letelele ka menaganong ya rena.5.7. Kabinete e lebogiša maAfrika Borwa le Khomišene ye e Ikemego ya Dikgetho ka ga karolo ya bona ya go netefatša gore go ba le Dikgetho tše dingwe tša Mebušoselegae tšeo di atlegilego. Nageng ka bophara, makgotla a masepala a kopane go kgetha dimeyara, dipikara le difepidigolo ka thekgo ye kgolo ya go nyaka go bona temokrasi e šoma.Kabinete e hlohleletša badudi go tšwela pele go kgatha tema ka Dikomiting tša Diwate le ka mekgwa ye mengwe yeo e akaretšago ditšhaba ka go mebušoselegae.5.8. Go tsebagatšwa ga kotlo ya R1, 5 pilione yeo e tlago lefša ke ArcelorMittal, e lego motšweletši wa tšhipi yo mogolo ka nageng, ka lebaka la ge e tsenetše ditiro tša go kwanela ditheko le kwano ye e sego molaong ka intastering ya ditšhipi ke kotlo e tee ye kgolokgolo ye e filwego khamphani e tee ke ba taolo ya diphadišano.Khamphani ye le yona e ile ya ikgafa, bjalo ka karolo ya go lefela ba taolo, go beeletša R4,6 pilione ka go tšhomišo ye mpsha ya letlotlo go tsošološa pholante tša yona le go kaonafatša seemo sa phadišano. Kwano ye ya go lefa kotlo e tšwela pele go hlagiša mokgwa wa go bea ditheko wo o tlago fediša thekišop ya khamphani ye ya ditšweletšwa tša tšhipi ya pepetla mo lebakeng la mengwaga ye mehlano.Ye ke karolo ya magato a kgalemo kgahlanong le tšhomišobošaedi ya maatla a ka mmarakeng le go kwanela ditheko fao go šitišago go šoma ga ekonomi, go tsenya ditshenyegelo tše di sa hlokegego go difeme tša fasana le go senya mešomo ya ka nageng. Mmušo o tšwela pele go ikgafa go tšwetša pele kgolo ya ekonomi ye e etilwego pele ke dipeeletšo, e sego go se gole ga ekonomi fao go bakwago ke kwano yeo e sego molaong ka ga ditheko.5.9. Re ipiletša go maAfrika Borwa ka moka go šomiša meetse gabotse le go a seketša; ka go šoma mmogo re ka kgona go ba le kabo ya meetse ye e sa tekatekego le gape go šireletša mananeokgoparara a rena a meetse a bohlokwa.Go na le maemo a komelelo ye e ganelelago ka dikarolong tše mmalwa tša ka nageng gomme bjale Gauteng le yona e a amega ka ge Lenaneo leo le Kopantšwego la Meetse a Noka ya Lekwa le le ka fase ga kgatelelo ye kgolo.Go rarolla seemo sa bjale, Kgoro ya Meetse le Kelelatšhila ka go šoma le Mokgatlo wa Dipušoselegae wa Afrika Borwa (SALGA), CoGTA le mebasepala e tla tsenya tirišong mellwane ka ga tšhomišo ya meetse ka Ekurhuleni, Johannesburg, Tshwane le ka Mogale City.Kabo ya meetse metsesetoropong e tla fokotšwa ka dipersente tše 15 gomme meetse a go nošetša a tla fokotšwa ka dipersente tše 20. Mellwane ye ga go ka fao e ka efogwago ka gona gomme e tla dula e šoma gore go be le kabo ya meetse go fihla ge seemo se se kaonafala.5.10. Dikutollo tša Dikakanyo ka ga Setšhaba tša Gare ga Ngwaga tšeo di dirilwego ke Tirelo ya Dipalopalo ya Afrika Borwa di laeditše gore setšhaba sa Afrika Borwa se gotše go fihla go batho ba dimilione tše 55.9 bao ba emetšego go phela go fihla ka mengwaga ye 62 mola e le gore mahu a masea ona a akanywa go ba ba 33.7 go masea a 1 000 ao a belegwego a phela.Kabinete e tshwentšwe ke go oketšega ga kelo ya HIV go tloga go 11.2 persente ngwageng wo o fetilego go fihla go 12.7 persente ka 2016 gomme se se fetoga go ba batho ba dimilione tše 7.03 bao ba phelago ka HIV.Kabinete e ipiletša go maAfrika Borwa ka moka go šoma le mmušo go thibela diphetetšo tše mpsha ka go dirwa diteko bonyane gatee ka ngwaga, go tsenela thobalano ye e šireletšegilego le gore banna le bašemane go obamela boipiletšo bjo gomme ba dirwe lebollo la kalafo.5.11. Kabinete e lemogile kahlolo ya Kgorotsheko ya Molaotheo ka ga Molaophetošwa wa Pušetšo ya Ditokelo go Naga, wo o tsentšwego tirišong ka 2014, go bulwa leswa tshepedišo ya ka nageng ya pušetšo ya naga.Kgorotsheko e file Palamente mengwaga ye mebedi go tsenya tirišong molao wo goba e fetiše Molao o moswa. Kahlolo ye ya kgorotsheko e ra gore ga go dikgopelo tše diswa tše di ka dirwago go fihla ge Molao o moswa wo o bulago leswa go dirwa ga dikleime o fetišwa.Khomišene ya Pušetšo ya Ditokelo go Naga e tla swara kopano ya bagaši ba ditaba go fa tlhahlo ka ga seo se tlogo dirwa ka morago ga kahlolo ye ya kgorotsheko.5.12. Afrika Borwa ke monggae wa Khonkrese ya bo 35 ya Boditšhabatšhaba ka ga Thutaswika yeo e tlogo swarwa ka Cape Town International Convention Centre go thoma ka la 27 Phato go fihla ka la 4 Lewedi 2016.Khonkrese ye e ikemišeditše go tsenya letsogo go tšwetšopele ya dinyakišišo tša motheo le tšeo di phethagatšwago ka go dithutamahlale tša thutaswika. Tiragalo ye e tla bontšha mehuta ya maswika ao a tumilego lefaseng le bohwa bja maswika mmogo le mafelo a bjona a thutaswika le ao a kgahlišago. Mathata a thutaswika ka mo lefapheng le le ona a tla hlahlobja.5.13. Kabinete e lebiša mahloko a yona go ba lapa le bagwera ba Tona ya Kabinete ya peleng le Tonakgolo ya peleng ya Profense ya Kapa Bohlabela, Moruti Arnold Makhenkesi Stofile. Moruti Stofile e bile mogale wa dipolotiki yo a kgathilego tema ka dikokwaneng ka moka ka ntwa ya go lwela tokologo ka Afrika Borwa, go thoma ka masolong a go iphihla le a go hlohleletša setšhaba ka bontši go lwantšha kgethologanyo, go fihla go lesolo la boditšhabatšhaba la kwelobohloko ya naga le go hloma semmušo makala a mmušo.Kabinete e lebiša gape mahloko a yona go ba malapa a maloko a Lebotho la Mašole a Tšhireletšo a Afrika Borwa ao a lahlegetšwego ke maphelo a ona ka kotsing ya pese ka Clarens ka Foreiseteta.Kabinete e ba le Mopresidente Jacob Zuma ge a romela mahloko go Mohlomphedi Mopresidente Sergio Mattarella, go Mmušo le go batho ba Italy go latela go roromela ga lefase fao go pšhatlagantšego bogare bja Italy, fao go feleditšego ka mahu a badudi le tshenyo ye kgolo ka ditoropong tše mmalwa. Re lakaletša gape bao ba gobetšego gore ba fole ka pela.6. Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.6.1. Kabinete e ahlaahlilwe go thwalwa ga Lekgotla la Tirelo ya Difofane ya Afrika Borwa (SAA) gomme ya dumelela go thwalwa ga batho bao ba latelago:a) Mohumagadi Duduzile Cynthia Myeni (o thwetšwe leswa bjalo ka Modulasetulo);b) Mohumagadi Mmakeaya Magoro Tryphosa Ramano (Motlatšamodulasetulo le molaodi yo e sego wa khuduthamaga);c) Mohumagadi Bajabulile Swazi Tshabalala (molaodi yo e sego wa khuduthamaga;d) Mohumagadi Thandeka Nozipho Mgoduso (molaodi yo e sego wa khuduthamaga);e) Mohumagadi Nazmeera Moola (molaodi yo e sego wa khuduthamaga);f) Morena Akhter Hoosen Moosa (molaodi yo e sego wa khuduthamaga);g) Mohumagadi Gugu Sepamla (molaodi yo e sego wa khuduthamaga);h) Morena Siphile Buthelezi (molaodi yo e sego wa khuduthamaga);i) Morena Peter Holmes Maluleka (molaodi yo e sego wa khuduthamaga);j) Morena Mzimkulu Malunga (molaodi yo e sego wa khuduthamaga);k) Ngaka Martha Mbatha (molaodi yo e sego wa khuduthamaga); lel) Morena Peter Tshisevhe (molaodi yo e sego wa khuduthamaga).Tona ya Ditšhelete e tla kopana le Lekgotla leo le sa tšwago go thwalwa go ba fa tlhahlo ka ge le yena e le mokgathatema.Dipotšišo:Donald LiphokoMogala: 082 901 0766 "
Pego ya Kopano ya Kabinete ya la 14 Lewedi 2016,15 Sep 2016,https://www.gov.za/speeches/statement-cabinet-meeting-14-september-2016-15-sep-2016-0000,https://www.gov.za/nso/speeches/statement-cabinet-meeting-14-september-2016-15-sep-2016-0000,"1. Phethagatšo ya Mananeo a Bohlokwa a Mmušo1.1. Kabinete e hlohleletšwa ke kgolo ya palomoka ya boleng bja ditšweletšwa tša naga (GDP) ya 3.3% ka kotareng ya bobedi ya 2016; ye e lokollotšwego ke Kgoro ya Dipalopalo tša Afrika Borwa (Stats SA). Koketšego ya 8.1% ka go botšweletši le ya 11.8% ka lefapheng la meepo le la makgwara go laetša kgotlelelo ya ekonomi ka mo seemong se se boima sa ekonomi. GDP e gotše ka R25 pilione go feta kotara ya mathomo ya 2016 go ya go R1 068 pilione ye e akantšwego.Re bušeletša boipiletšo bja mmušo, bja ba kgwebo le bja setšhaba sa badudi bja tiišetšo ya phethagatšo ya Leanotlhabollo la Bosetšhaba (NDP), ka go diriša Leano la Dintlha tše Senyane go realo e le go tšwela pele go lwantšhana le maemo a bjale a ekonomi le go hlohleletša kgolo ya go thekga ekonomi le go thuša go lota mešomo.Se ke taetšo ya pepeneneng ya gore ge badirišani ka moka – mmušo, ba kgwebo le bašomi – ba ka šoma mmogo re ka kgona go fihlelela kgolo ya ekonomi gomme mafelelong ra hloma mešomo ye e nyakegago kudu.1.2. Kabinete e amogetše tsebišo ya gore lekala la bobedi la dimekawate (MW) tše 800 ka protšekeng ya Seteše sa Mohlagase sa Medupi ka Limpopo le tsentšwe ka go kabokakaretšo ya mohlagase. Lekala la 5 la seteše se sa mohlagase, e lego le lengwe la a tshela ao a sa agwago bjalo ka karolo ya protšeke ya 4 800 MW, le tla thoma go šoma bjalo ka la kgwebo ka Hlakola 2018.Le ke lekala la bobedi go a tshela a seteše se sa mohlagase ao a tlago tsenywa ka molokolokong wa kabo ya mohlagase. Lekala la mathomo, goba Lekala la 6, le thomile go aba mohlagase ka go kabokakaretšo ka Hlakola 2015 gomme le thomile go šoma bjalo ka la kgwebo. Protšeke ka moka ya makala a tshela ya Medupi go emetšwe gore e tla phethwa ka 2020.Se se tsenya letsogo ka go bea sekeng kabokakaretšo gomme se se maatlafatša kabo ya mohlagase ye e tshephagalago ka Afrika Borwa. Kabinete e lebogišitše Eskom ka phihlelelo ye ya go tsenya makala a ka go kabokakaretšo ya bosetšhaba, e lego karolo ya akgofišo ya lenaneo la kago ka bophara, gomme le etilwe pele ke boetapele bjo boswa. Se se na le seabe go seemo se sekaone sa phethagatšo ya mošomo le sa seemo sa ditšhelete go Eskom.1.3. Kabinete e bušeletša boikgafo bja yona go Lenaneo la Bodiredi ka Batšweletši ba Mohlagase bao ba Ikemego, leo le le tlago hlama le go tšweletša kabelano ye bohlokwa ya kabo ya mohlagase bjalo ka karolo ye bohlokwa yeo e thušago tiro le kgolo ya ekonomi.Se se tla tsenya letsogo go go farologanya ga bobedi kabo le sebopego sa tšweletšo ya mohlagase. Godimo ga go tsebagatša bokgoni bjo boswa le go hwetša peeletšo ye mpsha ka mo intastering ye, se gape se tla swantšha phethagatšo ya mošomo le go bea ditheko.Se se thekga NDP, yeo e bontšhago tlhokego ya gore Afrika Borwa e beeletše ka go netweke ye e tiilego ya mananeokgoparara a ekonomi ao a hlametšwego go thekga maikemišetšo a naga a lebaka la magareng le a lebaka le letelele ka ga ekonomi le setšhaba.1.4. Kabinete gape e lemogile go saenwa ga Memorantamo wa Tirišano (MoU) magareng ga Setheo sa Ditimela tša Banamedi sa Afrika Borwa (Prasa) le China Communications Construction Company Limited go utolla masolo a mehutahuta a tlhabollo ya mananeokgoparara, go akaretšwa Go Agwa ga Seporo ka Moloto seo se kgokaganyago Gauteng le Mpumalanga.MoU wo o saennwe ka Sebokeng sa bo 2 sa Peeletšo ka Afrika seo se tsenetšwego ke Mopresidente Jacob Zuma ka Guangzhou, Profenseng ya Guangdong, ka China.Protšeke ye e tla šoma ka selo seo se hlohleletšago masolo a tlhabollo ya ekonomi fao seporong seo le mafelong a kgauswi le sona go rarolla mathata a polokego, go šoma gabotse, go tshephagala, go se ture le kopanyo ka kakaretšo le ditirelo tše dingwe tša dinamelwa tša bohle. Se gape se tla kaonafatša boleng bja bophelo bja batho ba lefelong leo ka go fokotša bokgole bjo ba namelago dinamela gona.1.5. Kabinete e sedimošitšwe ka ga dipego tša kgatelopele tša kotara ya mathomo, tša lebaka la nako la go thoma ka Moranang go fihla ka Phupu 2016, ka ga go tsenywa tirišong ga Dipoelo. Mmušo o bile le kgatelopele gomme se se na le seabe go maphelo a batho mola ka go le lengwe o rarolla mathata ao a amago kabo ya ditirelo.Go tsenya tirišong ga Dipoelo tša Lenaneotiro (PoA) go phethagatša maikemišetšo a NDP, e lego leano la Afrika Borwa la go re fihliša kgauswi le go fihlelela Nepo ya 2030. Se se fetogela go dinepišo tšeo di beilwego ka go Tlhako ya Leano la Lebaka la Nako ya Magareng (MTSF), e lego leanophethagatšo mmušo la mengwaga ye mehlano ya mathomo la NDP 2030, leo le akaretšago lebaka la go thoma ka 2014 go fihla ka 2019.Go bile le dikaonafatšo ka go maemo a maphelo ao a laeditšwego ka go dilaetši tše bohlokwa tša maphelo a setšhaba go swana le kemelo ya go phela yeo e katološitšwego, go fokotšega ga mahu a bana ba mengwaga ya ka fase ga ye mehlano le go fokotšega ga mahu a baimana. Go bile le kaonafalo ya kabo ya ditirelo tša motheo, go akaretšwa dikgokaganyo tša mohlagase ka go kabokakaretšo le tšeo e sego tša kabokakaretšo, meetse a thepe ka dintlong, kelelatšhila le taolo ya ditšhila tše thata. Le ge go le bjale, go sa na le ditšhalelomorago ka mafelong a mangwe. Go tloga ka 1994 go bile le kabo ya thušo ya tša leago ya go ya go ile le ye e kaonafetšego go baholegi bao ba fetago ba dimilione tše 16, gomme se ke bohlatse bja gore se se na le seabe se bohlokwa go maphelo a bahloki.Tshepetšo ya Dikgokagano le Tshedimošo ya Mmušo (GCIS) e dirišana le dikgoro gore go be le dikopanong tša go Sedimoša ba Kgašo ya Ditaba ka nepo ya go bega ka dintlha tše bohlokwa go tšwa ka dipegong tša kotara ka kotara.1.6. Kabinete e amogela Imbizo ye monggae wa yona e bego e le Tona ya Kgoro ya Peakanyo, Tekodišišo le Tshekatsheko ya Phethagatšo ya Mošomo (DPME) ka Kantorong ya Mopresidente wo gape e lego Modulasetulo wa Khomišene ya Peakanyo ya Bosetšhaba, Jeff Radebe, ka ga ditsenogare tšeo di dirilwego go akgofiša tefelo ya baabi (goba baabi ba ditirelo) ke mmušo mo lebakeng leo le beilwego la matšatši a 30.Go tloga mola go hlongwago Lekala leo le Kgethegilego ka DPME go rarolla bothata bja go se lefe baabi ba ditirelo mo lebakeng leo le beilwego la matšatši a 30, palo ya mananeotefo a maleba ao a lefilego go thoma ka Phupu 2016 e bile a 17 668 gomme ona a biditše boleng bja R340 milione.DPME le Kgoro ya Ditšhelete ya Bosetšhaba gape di lebišitše methopo ye mentši go lesolo la go rarolla mathata a go lefa baabi. Go fihla mo lebakeng le, go hlomilwe lefelo leo baabi ba ka le etelago ka dikantorong tša Kgoro ya Ditšhelete ya Bosetšhaba gore le lekodišiše mathata ao baabi ba ka bego ba na le ona.Godimo ga fao, lekala leo le kgethegilego la DPME le badirišani ba lona ba tsenya tirišong lenaneothekgo leo le nepišitšwego go dikgoro tšeo di bonwego di na le mathata ka nepo ya go kwešiša le go rarolla mathata ao a feletšago ka go se lefe baabi goba go lefa baabi morago ga nako.Ka diketelong tše, go sekasekwa tefelo ya mananeotefo ka moka a baabi ba ditirelo, go tsebja dilo tše di šitišago mathata a go lefa gomme dikgoro di thušwa ka go phethagatša magato a kaonafatšo.2. Diphetho tše bohlokwa tša Kabinete2.1. Afrika Borwa e tla ba monggae wa Kopano ya bo 17 ya Khonferentshe ya Maloko (COP17) a Seboka ka ga Kgwebišano ya Boditšhabatšhaba ka Diphoofolo le Dimela tše di lego Kotsing ya go Hwelela (CITES) ka Sandton Convention Centre go thoma ka la 24 Lewedi go fihla ka la 5 Diphalane 2016. Ka ge e na le Maloko a 181, CITES e tšwela pele go ba setlabelo se maatla kudu lefaseng sa pabalelo ya mehutahuta ya diphedi ka go laola kgwebišano ka diphoofolo le dimela tša nageng. Maloko a CITES le balekodi go emetšwe gore a tla tsenela ditherišano tše di tseneletšego le go tla ka ditharollo tšeo di tšwetšago pele mošomo wo o šetšego o dirwa ka ga kgwebišano ka diphoofolo le dimela.Afrika Borwa ke moetapele lefaseng ka lefapheng la pabalelo ya diphedi tša nageng ka go kgatha tema ka mafolofolo ka ditumelelanong tša tikologo tša dinaga tše ntši tša go swana le tša CITES, Kwano ka ga Mehuta ya Diphoofolo tše di Hudugago le Kwano ka ga Mehutahuta ya Diphedi. Tshepedišong ya ka nageng ya rena ye e swanago e nnoši ya mafelo ao a šireleditšwego e bopilwe ke 5,5% ya naga ya ka godimo ya naga ya rena, Mafelo a Bohwa Lefaseng a tshela le mafelo a polokelo a mane a lefaseng.2.2. Tona ya Kgoro ya Mananeokgoparara a Dikgokaganyo le Ditirelo tša Poso, Ngaka Siyabonga Cwele, o tla eta pele baromiwa go leba Khonkreseng ya Lefase ya bo 26 ya Diposo ya Mokgatlo wa Diposo wa Lefase ka Bophara (UPU) yeo e tlago swarwa Istanbul, Turkey go thoma ka la 20 Lewedi go fihla ka la 7 Diphalane 2016. UPU ke setheo seo se nago le bokgoni bjo bo kgethegilego sa Mokgatlo wa Dinagakopano (UN) seo se lebeletšego kudu go dira gore lefapha la diposo le sepetšwe ka mokgwa wa sebjalebjale le go farologanya ditšweletšwa tša poso ka nepo ya go dira gore tirelo ya diposo lefaseng ka bophara e šome go ya go ile le gore e fihlelele dinyakwa tša ngwagakgolo wa bo 21.Khokrese ye e bohlokwa go Afrika Borwa, ka ge Tirelo ya Diposo ya Afrika Borwa e le mokgathatema yo bohlokwa wa kabo ya ditirelo ka mmušong ebile e sepelelana le NDP, ka go rarolla mathata maemong a bosetšhaba le go tsenya tirišong ditirelo tša ditšhelete le tša mmušo go ditšhaba tša magaeng le tšeo di hlokago ditirelo.2.3. Kabinete e sedimošitšwe ka ga kgatelopele ya mabapi le ditokišetšo tša Dipapadi tša Commonwealth tša 2022 tšeo di tlogo swarelwa ka Toropokgolong ya Durban.Peeletšo ya mananeokgoparara mo Dipapading tše go emetšwe gore e tla tšwela pele go hola toropokgolo ye di tlogo swarelwa gona go ya go ile, gomme gape di tlo šomiša mananeokgoparara ao a tlogetšwego ke Dipapadi tša Sebjana sa Lefase sa Kgwele ya Maoto tša FIFA 2010. Go bea pepeneneng fa go mebaraka ya lefase ka bophara gape go tla aba dibaka tša go goketša le go maatlafatša boeti le peeletšo ya thwii ya dinaga tša ka ntle. Dipapadi tša Commonwealth tša 2022 go emetšwe gore di tla aba tšhelete ye e ka fihlago go R20 pilione ka ekonoming, gomme se sa fetogela go kgolo ya tlaleletšo ya GDP ya R11 pilione.Se se tšwela pele go bea naga ye bjalo ka lefelo la boeti go tša dipapadi ebile se fa dibaka go Sehlopha sa Baroloki sa Afrika Borwa.2.4. Kabinete e amogetše gore Mongwaledi wa Kabinete o biditšwe ke Mošireletši wa Setšhaba. Lengwalo le la pitšo le kgopela Mongwaledi wa Kabinete go fa boikano bja maloko a Kabinete le metsotso ya Kabinete, go tloga ka Dibatsela 2015 go fihla ka Moranang 2016, tša dipego tša go thwalwa ga Ditona tša motšwaoswere ge Ditona di le dinageng tša ka ntle.Kabinete e dumetše go fa Mošireletši wa Setšhaba boikano bjoo. Le ge go le bjale, ka ge Mopresidente wa Afrika Borwa a thalwa Ditona le Batlatšaditona ka fase ga karolo ya 91 le ya 98 ya Molaotheo, taba yeo ga se ya tlišwa pele ga Kabinete ka fao dipego tše ga se tša ngwalwa ka gare ga metsotso bjalo ka diphetho tša Kabinete.3. Melaokakanywa3.1. Go phatlalatšwa ga Molaokakanywaphethošwa wa Bosetšhaba wa Bjala wa 2016 o dumeletšwe gore o phatlalatšwe gore setšhaba ka bophara se dire ditshwaotshwao ka ga ona. Se se fetoša Molao wa Bosetšhaba wa Bjala, wa 2003 (Molao wa 59 wa 2003). Wona o dumeletšwe gotee le Molaotshepetšo wa Bosetšhaba wa mafelelo wa Bjala, wo o rarollago mathata ao a šitišago go šoma gabotse ga Molao wo gomme wa sepediša go thalwa ga Molaokakanywa.Molaokakanywa wo o bolela ka ga seabe sa bjala go ekonomi ya setšhaba, lebelo la go nanya la phetošo, go swantšha ga dilo tše bohlokwa tša melao le tirišano ya go dira melao ye e kaonafetšego, go fediša botšweletši le go gweba ka bjala bjo bo sego molaong le bjo bo sa dumelelwego gammogo le mathata a mabapi le bokgoni bja Taolo ka gare ga Bolaodi bja Bosetšhaba bja Bjala.Tsenogare ye gape e lebeletše kudu go fokotša ditshenyo tša ekonomi ya setšhaba le ditshenyegelo tše dingwe tša tšhomišobošaedi ya bjala, go beakanya leswa intasteri ya bjala le go maatlafatša tirišano magareng ga makala a mmušo ka moka.O sepelelana le dilo tšeo di tlago pele tša NDP tša go netefatša gore go ba le pušo ye e šomago gabotse, tšhireletšo ya setšhaba le go hloma mešomo. O tla re gareng ga tše dingwe, wa thibela kgwebišano ye e sego molaong, wa maatlafatša thuto le mananeo a temošo ka ga bjala, le go thuša ka mananeong ao a maatlafaditšwego a go sokolla bao ba fetogilego makgoba a bjala.3.2. Kabinete gape e dumeletše Molaokakanywaphethošwa wo o thadilwego wa Bosetšhaba ka ga go Kempola wa 2016 gore setšhaba ka bophara se tle se fe ditshwaotshwao ka bophara. Molaokakanywa wo o rarolla mathata ao a šitišago go šoma gabotse ga Molao wa Bosetšhaba ka ga go Kempola, wa 2004 (Molao wa 7 wa 2004).Molaokakanywa wo o ikemišeditše go netefatša gore pušo ya tirišano le mešomo ya tlhokomedišišo e a kaonafatšwa le gore bonnete bja taolo le diabe tše mpe tša go kempola di fokotšwa kudu. O tla lebelela kudu ditiro tša bjale tša go kempola gomme ga go ditiro tše diswa tša go kempola tše di tlago tsebagatšwa. Molaokakanywa wo o tla netefatša gore dihlopha tše di lego kotsing tša go swana le bana ba bannyane le batho bao ba nago le bothata bja go kempola ba a šireletšwa le gore ba kgona go fihlelela thušo go mekgatlo ya go swana le Molaodi wa Bosetšhaba wa go Kempola.O sepelelana gabotse le dilo tše di tlago pele tše di ukangwego ka goka go NDP ka nepo ya go netefatša gore go ba le pušo ya go šoma gabotse, tšhireletšo ya setšhaba, go hloma mešomo, boitapološo le boithabišo.4. Ditiragalo tše di tlago4.1. Tona ya Dikamano le Tirišano ya Boditšhabatšhaba (Dirco), Mohumagadi Maite Nkoana-Mashabane, o tla eta pele baromiwa go leba Sebokeng sa bo 17 sa Mokgatlo wa Dinaga tšeo di sa Ikamanyego le Dinaga tše Maatla (NAM) ka fase ga morero wa “Khutšo, Setee le Thekgo go Tlhabologo” seo se tlogo swarwa ka Venezuela go thoma ka la 17 go fihla ka la 18 Lewedi 2016.NAM ke mokgatlo wo mogologolo ka ntle ga UN gomme e dumelela dinaga tše di hlabologago go huetša merero ya lefase ka bophara le go netefatša gore dikgahlego tša bona di a hlokomelwa.4.2. Mopresidente Zuma o tla eta pele baromiwa go leba Kopanong ya bo 71 ya Kopanokgothekgothe ya Maloko a UN (UNGA) yeo e tlago swarwa ka Dikantorokgolong tša UN ka New York go thoma ka la 18 go fihla ka la 22 Lewedi 2016.Ka la 1 Pherekgong 2016, Dinepo tše 17 tša Tlhabollo ya Go ya go ile (di-SDG) tša Leano la 2030 la Tlhabollo ya Go ya go ile, tšeo di amogetšwego ke baetepale ba dinaga tša lefase ka Lewedi 2015 di thomile go šoma semmušo. Mo mengwageng ye e tlago ye 15, dinaga di tla hlohleletša masolo a go fediša mekgwa ka moka ya bohloki, tša lwantšha tlhokego ya tekatekano le go šoma ka phetogo ya klaemete, mola ka go le lengwe di netefatša gore ga go yo a tlogelwago morago.4.3. Motlatšamopresidente Cyril Ramaphosa o tla eta pele mokete wa Letšatši la Bohwa la Bosetšhaba ka la 24 Lewedi 2016 ka Lepatlelong la Galeshewe, Kimberley, Kapa Leboa. Letšatši le le ketekwa ka fase ga morero wa: “Re Keteka Bohwa bja Batho ba Mešomo ya Bokgabo bja Rena ka go Tiišetša Boitšhupo bja rena bja BoAfrika”.4.4. Khonferentshe ya Boditšhabatšhaba ka ga Tlhabollo ya Go ya go ile e tlo swarwa ka New York go thoma ka la 21 go fihla ka la 22 Lewedi 2016 ka fase ga morero wa: “Re Gatela Pele: Dinepo tša Tlhabollo ya Go ya go ile di a Phethagatšwa.”Maikemišetšo a khonferentshe ye ke go tseba le go abelana ditharollo tše di bonalago le tšeo di nago le bohlatse tšeo di ka thekgago di-SDG. Khonferentshe ye e kopanya bakgathatema go tšwa mmušong, dirutegi, UN, ditheo tša boditšhabatšhaba, mekgatlo ye e sego ya mmušo le mekgatlo ya setšhabeng.4.5. Kabinete e amogela tiragalo ya segopotšo sa mengwaga ye mehlano sa Selekane sa Mmušo wa go Hloka Sephiri (OGP) ka fase ga UNGA, ka New York ka la 20 Lewedi 2016.Tiragalo ye e tla ba le go gafela semmušo ga maemo a Modulasetulo yo a Etilego pele wa OGP ka Afrika Borwa. E tla tsenelwa ke Dihlogo tša Dinaga le tša Mebušo, baetapele ba setšhaba le bakgathatema ba bangwe bao ba tsentšego letsogo kudu ka katlegong ya OGP. Afrika Borwa e thomišitše ka maemo a Modulasetulo yo a Etilego pele wa Selekane se ka Sebokeng sa Mexico ka Diphalane 2015.Ka ge Dihlogo tša Dinaga le tša Mebušo di dirišane mmogo le baetapele ba setšhaba ba senyane go tsebagatša semmušo Selekane sa Mmušo wa go Hloka Sephiri ka fase ga UNGA ka 2011, selekane se se fetogago se gotše go fihla go mebušo ye 70 le diketekete tša mekgatlo ya setšhaba go ralala le lefase, le boikgafo bjo itšego bja go feta 3 000 bja go oketša tlhokego ya sephiri le boikarabelo bja mebušo le go kaonafatša go kgatha tema ga setšhaba.4.6. Tona ya Kgoro ya Mananeokgoparara a Dikgokaganyo le Ditirelo tša Poso, Ngaka Siyabonga Cwele, o tla eta pele baromiwa ba Afrika Borwa go leba kopanong ya Khomišene ya Protepente ya UN ye e tlago swarwa ka New York ka la 18 Lewedi 2016.Khomišene ye e filwe mošomo wa go lebelediša mekgwa ya go kgokaganya batho ba dipilione tše nne bao mo lebakeng le ba sego ba kgokaganywa go protepente goba go inthanete ya lebelo, ka mokgwa wa go seketša tšhelete. Kopano ya ngwaga wo e tla sekaseka le go lekodišiša mekgwa ya bjale le go tšea sephetho ka seo se tlago dirwa ka bokamoso ka nepo ya go godiša tšhomišo ya protepente gore go be le tlhabollo ya go ya go ile.4.7. Kgwedi ya Dinamelwa ka Diphalane 2016 e tla swarwa ka fase ga morero wa: “Mmogo re tšwetša pele Afrika Borwa.” Lenaneo le la kgwedi ka moka le tla bontšha diprotšeke tša mananeokgoparara a dinamelwa, la tšwetša pele tšhomišo ya dinamelwa tša bohle le go iša pele masolo a polokego ya mebileng a ka nageng.Mmušo o beeletša ka lefapheng la dinamelwa leo e lego karolo ya Leano la Dintlha tše Senyane la naga go hlohleletša tlhabollo le go hloma mešomo. Dipeeletšo tša rena ka go dinamelwa tša bohle ke karolo ya go aga le go sepetša lenaneo la dinamelwa tša bohle leo le kopantšwego go ralala le naga.Peeletšo ya naga go dinamelwa e tla thuša go godiša ekonomi le go rarolla mathata a tlhokego ya mešomo, bohloki le tlhokego ya tekatekano. Peeletšo ya rena go dinamelwa e bea naga ye bjalo ka lefelo leo le goketšago peeletšo.5. Maemo a kabinete go merero ye bohlokwa seemong sa bjale5.1. Kabinete e amogela dipoelo go tšwa go Seboka sa Baetapele ba Dinaga tša G20, seo se tsenetšwego ke Mopresidente Jacob Zuma, fao dikgahlego tša tikologo ya ka Borwa di ilego tša hlagišwa.Seboka se se swerwe ka fase ga morero wa: “Re lebile go Ekonomi ya Lefase ya Boithomelo, ye e Maatlafaditšwego, ye e Kgokaganego le tše dingwe le yeo e Akaretšago bohle” gomme sona se ahlaahlile mafapha ao a latelago ao a tlago pele: i) Go Thomiša Lekala le Leswa la Kgolo, ii) Pušo ya Lefase ka Bophara ya Ekonomi le ya Ditšhelete yeo e Šomago Gabotse Kudu le go Hloka Mathata, iii) Kgwebišano le Peeletšo ya Boditšhabatšhaba tšeo di Tseneletšego, iv) Tlhabollo ye e Akaretšago bohle le ye e Kgokaganego le tše dingwe, le v) Merero ye mengwe ye e amago Lefase go swana le Go šitwa ga Dihlare go Alafa Dimaekheroupu (AMR).Ka go thekga boitlhamelo bjalo ka sehlohleletši se segolo sa kgolo go dinaga tše dingwe le ka ekonoming ya lefase ka bophara, G20 e thekgile Leano ka ga Kgolo ya Boitlhamelo bjalo ka leano le leswa leo le akaretšago melaotshepetšo le magato ka ga le mabapi le makala a boitlhamelo, mokgwa o moswa wa diintasteri le ekonomi ya titšithale.Godimo ga fao, Leanotiro la Mokgwa o Moswa wa Diintasteri la G20 le šomiša sebaka seo mokgwa o moswa wa diintasteri o se hlagišago ka go ka intastering, kudukudu ka botšweletšing le ka ditirelong tše di amanago le bjona. Se se akaretša thekgo ya go hloma ga diintasteri ka dinageng tše di hlabologago, kudukudu tša ka Afrika le tša ka Dinageng tše di Hlabologilego Gannyane (di-LDC). Gape, go tsebagatšwa semmušo ga Lesolo la G20 ka ga go Thekga go Hloma Diintasteri ka Afrika le di-LDC go maatlafatša bokgoni bja kgolo le tlhabollo tše di akaretšago bohle ka go diriša dikgetho tša boithaopo tša melaotshepetšo.Ka go tsenya letsogo ka go ageng ga lenaneo la ditšhelete la go hloka sephiri le leo le nago le kgotlelelo go thekga kgolo le tlhabollo tša go ya go ile, tšhišinyo ya Afrika Borwa ya gore tshepedišo ya ditšhelete ye e sa amogelegego ka go bea ditheko tšeo di sego tša maleba ka kgwebišanong e swanetše go nyakišišwa ke Mokgatlo wa Kgwebišano wa Lefase, e ile ya amogelwa. Go rarolla bothata bjo go na le bokgoni bja go lokolla ditšhelete tšeo di ka šomišwago ke mebušo ya Afrika go tsenya tirišong SDG le mananeo a tšona a tlhabollo.5.2. Kabinete e bušeletša gore ke maikarabelo a maAfrika Borwa ka moka go tšea matsapa ka moka a go seketša meetse le go a šomiša ka bohlale, se se akaretša go lokiša dipompi tšeo di dutlišago meetse le go hlokomela mananeokgoparara a setšhaba ka metseng.Go theoga ga maemo a meetse ka matamong a bosetšhaba go dirile gore go tsenywe tirišong mellwane ya tšhomišo ya meetse ka diprofenseng tše mmalwa gomme mo nakong ye e sa tšwago go feta, mellwane ye e tsentšwe tirišong ka Profenseng ya Gauteng.Re swanetše go šoma mmogo go thekga metse ya rena yeo e lego bothateng ka go bega go senya le bohodu bja mananeokgoparara go ba taolo ba maleba. Mmušo o lemoga bothata bjo bo itemogelwago ke batho ba rena ka mafelong a mantši ao a amegilego gomme Sehlophatšhomo sa go bopša ke Ditona ka ga Komelelo se hlagišitše go maatlafatša ka ditsenogare tša kimollo go mafelo ao a amegilego kudu.Ditsenogare tša lebaka le letelele le le lekopana di a phethagatšwa mola e le gore go hlokomedišiša le go sekaseka masolo ka moka go tšwela pele. Kgoro ya Pušo ya Tirišano le Merero ya Setšo, ka go diriša Lefelo la Bosetšhaba la Taolo ya Masetlapelo, e tšwela pele go kgokaganya seemo sa ka mo nageng sa komelelo le tlhokego ya meetse ka go dirišana le mafapha ka moka le lefapha la phraebete.5.3. Kabinete e na le setšhaba ge se reta go šoma gabotse ga Sehlopha sa Baraloki ba Afrika Borwa seo se lego Dipapading tša Diolimphiki tša Bagolofadi tša 2016 ka Rio ka Brazil go thoma ka la 7 go fihla ka la 18 Lewedi. Baraloki ba ba diatleletiki ba dira gore setšhaba sa rena se ikgantšhe le gore se tšwele pele go aga go seriti sa rena se se kgahlišago kudu sa go šoma gabotse ka Dipapading tša Diolimphiki tša Bagolofadi. Kabinete e lebogiša sehlopha se ge se thopile dimetale tše senyane: tše tharo tša gauta, tše tharo tša silibera le tše tharo tša porontshe. Kabinete e lebogiša baraloki ba diatleletiki bao ba latelago ka ge ba thopile dimetale tša gauta: moruthi Kevin Paul, Hilton Langenhoven ka go motabogo o motelele le Charl du Toit ka lebelong la dimetara tše 100.5.4. Kabinete e amogetše go lokollwa ga dipalopalo tša bosenyi tša ngwaga wa ditšhelete wa 2015/16 ke Tirelo ya Maphodisa ya Afrika Borwa tšeo di laetšago phetogo ka kakaretšo ye e bolelago gore bosenyi ka mo nageng bo fokotšegile.Le ge e le gore kgatelopele ye e dirilwego ke SAPS ka go theoša maemo a mehuta ye mengwe ya bosenyi e a retwa, go sa na le tlhobaboroko ka go koketšego ya bosenyi bja dikgaruru, kudukudu bja polao.Go lwantšha bosenyi ke maikarabelo a yo mongwe le yo mongwe. Ka moka ga rena re swanetše go šoma le SAPS go fihlelela maikemišetšo a rena ka moka a ditšhaba tše di bolokegilego, a ditoropokgolo tše di bolokegilego le a naga ye e bolokegilego. Se se tla oketša tirišago magareng ga makala a phethagatšo ya molao ao a fapafapanego go fokotša maemo a bosenyi.5.5. Kabinete e gopotša balefamotšhelo bao ba tlišago dipampiri tša bona tša metšhelo ka letsogo goba ka poso gore letšatši la mafelelo la 23 Lewedi 2016 la go romela dipampiri tša motšhelo tša sehla sa motšhelo sa 2016 le a batamela ka beleo.Kabinete e nyaka go leboga balefamotšhelo bao ba šetšego ba rometšego dipampiri tša bona tša motšhelo. Motšhelo wo o kgoboketšwago ke Tirelo ya Metšhelo ya Afrika Borwa (SARS) o thuša mmušo go a ba ditirelo go dimilione tša maAfrika Borwa ao a di hlokago kudu.5.6. Kabinete e lemoga boima bjo bo swarwago ke bafsa ge ba leka go ithuta. Mmušo o tšwela pele go ikgafa go netefatša gore bohle ba hwetša thuto ya boleng le ya go se ture. Thušo ya mašeleng ye e hwetšwago go Setlamo sa Bosetšhaba sa Thušo ya Ditšhelete go Baithuti bjale se na le R14 582 pilione, gomme se thuša go netefatša gore baithuti bao ba šomago kudu gomme ba hlokago ba kgona go fihlelela thuto ka diyunibesithing ka moka tša setšhaba tše 26 le ka dikholetšheng tše 50 tša setšhaba tša Sethekniki tša Thuto le Tlhahlo ya Mešomo ya Diatla (TVET).Go ya ka Diphatišišokakaretšo tša ka Malapeng tša 2015 tša Tirelo ya Dipalopalo ya Afrika Borwa: ‘Dipoelo ka ga khwetšo ya thuto di tšwela pele go kaonafala gomme go na le phihlelelo ye e kaonafetšego go dinolofatši le ditirelo tša thuto. Gareng ga batho ba mengwaga ye 20 le go feta, persente ya bao ba phethilego dithuto tša Kreiti ya 12 bjalo ka thuto ya bona ya godimodimo e hlatlogile go tloga go 21,9% ka 2002 go fihla go 28,0% ka 2015. Persente ya batho ba bao ba nago le mangwalo a dithuto tša godingwana le yona e kaonafetše go tloga go 9,3% go fihla go 14,1%’. Kabinete e tšwela pele go ikgafa go phihlelelo ya thuto ya go se lefelwe go bahloki yeo e arotšwego ka magoro, yeo e sa turego.Nepo ya rena ya lebaka le letelele ya thuto ya godingwana e tla laolwa ke Khomišene ya Dinyakišišo ka ga Thušo ya Ditšhelete ka go Thuto le Tlhahlo tša Godingwana, ye mo lebakeng le e lego gare ka mošomo gomme go emetšwe gore e tla phetha mošomo wa yona ka la 30 Phupu 2017. Re ipiletša go bakgathatema ka moka go fa Khomišene ya Dinyakišišo ka ga Thušo ya Ditšhelete ka go Thuto le Tlhahlo tša Godingwana sebaka sa go fetša mošomo wa yona. Ka go šoma mmogo re ka hwetša ditharollo tšeo di ka phethagatšwago le go šomišwa go ya go ile.5.7. Kabinete e hloba boroko ke go tšwelela leswa ga ditšhupetšo tšeo di nago le dikgaruru ka dihlongweng tše dingwe tša thuto ya godingwana. Go senya ga thoto ke bosenyi bjo bo efošago šedi go merero ye bohlokwa.Methopo ye e sentšwego, go akaretšwa bokgobapuku, ka ge se se bonwe ka Yunibesithing ya KwaZulu-Natal, dipuku le mananeokgoparara ke ditiro tšeo di sa amogelegego ebile di senya tsebo yeo e kgobokeditšwego mo lebakeng le letelele. Tše ke ditiro tša bosenyi tšeo ditheo tša phethagatšo ya molao di swanetšego go šomana le tšona gabohloko.Ditiro tšeo di bea methopo yeo e šetšego e hlaelela mathateng gore e abele bahloki thuto. Kabinete e ipiletša go baetapele ba baithuti go tsenela boipiletšo bja go šireletša mananeokgparara le methopo ye bohlokwa ya yunibesithi e lego karolo ya bohwa bja bosetšhaba bja maAfrika Borwa ka moka.Mmušo o kwele mathata ao a hlagišitšwego ke baithuti, gomme ona a fiwa šedi ya rena ka botlalo. Re šoma mmogo le batho ka moka bao ba amegago go hwetša tharollo ya go ya go ile.5.8. Kabinete e swabišwa ke tahlegelo ya maphelo a bašomi ba meepong bao ba sego molaong bao ba hlokofetšego ka moopeng wa Langlaagte wo o sego seemong sa go kgahliša. Mahu a a laetša dikotsi tša meepo ye e sego molaong ka ge ditiro tše di sego molaong di bea maphelo a setšhaba kotsing.Kgoro ya Methopo ya Diminerale e šoma le ditheo tša phethagatšo ya molao go netefatša gore bao ba rafago meepong ye e sego molaong ba a golegwa le kudukudu baetapele ba ditiro tše bao ba tšwelago pele go gweba ka diminerale tše di sego molaong.Kabinete e ipiletša go bakgathatema ka moka go šoma mmogo go fediša go rafa meepong fao go sego molaong ka mo nageng. Kgoro e šoma mmogo le dikhamphani tša meepo gomme e tswaletše meepo ye e fetago ye 200 yeo e sa hlwego e šomišwa yeo batho ba bego ba rafa diminerale go yona ka ntle le molao.5.9. Kabinete e lebogiša Kgoro ya Thuto ya Motheo ge e thopile sefoka sa Boditšhabatšhaba sa Tsebo ya go Bala le go Ngwala sa Sehlongwa sa tša Thuto, Mahlale le Setšo sa Mokgatlo wa UN (UNESCO) ka Lesolo la yona la Batho ka Bontši la Tsebo ya go Bala le go Ngwala la Kha Ri Gude. Difoka tša Boditšhabatšhaba tša Tsebo ya go Bala le go Ngwala tša UNESCO di putsa bokgoni le boitlhamelo ka lefapheng la tsebo ya go bala le go ngwala.Lesolo la Batho ka Bontši la Tsebo ya go Bala le go Ngwala la Kha Ri Gude le tsebagaditšwe go fokotša kelo ya bosetšhaba ya mabapi le go se kgone go bala le go ngwala ka Afrika Borwa, gomme le hotše batho ba 4.7 milione ka go bobedi mafelong a dinagamagaeng le metsesetoropong. Le rutwa ka dipolelo tša semmušo tše 11, go akaretšwa Braille.5.10. Kabinete e lebogiša seopedi sa Afrika Borwa sa sophrano Pretty Yende yoo go tšwelela ga gagwe go fihla maemong a boditšhabatšhaba gomme a etšwa bohloking ka Piet Retief go bonwago bjalo ka tlhohleletšo go rena ka moka. Gareng ga ditiragatšo tše dingwe tša gagwe tša boopedi, go emetšwe gore o tla ba yo mongwe wa diopedi tše kgolo ka go Italian opera Lucia di Lammermoor ka Opéra Bastille ka Paris mo kgweding ye e tlago gomme ka Manthole o tla raloka tema ye kgolo ka go Roméo et Juliette ka Metropolitan Opera House ka New York.5.11. Kabinete e lebogiša Mme Esther Mahlangu, mokgabiši wa moNdebele yo a tumilego lefaseng ka bophara ebile e lego moamogedi wa Sefoka sa Bosetšhaba sa Afrika Borwa sa Ikhamanga. Mme Mahlangu le BMW ba keteka Segopotšo sa ngwaga wa bo 25 sa tirišano ya bona ye e tumilego ka Pontšhong ya tša Bokgabo ka Frieze ka London gareng ga la 5 le la 9 Diphalane 2016.5.12. Kabinete e ba le maAfrika Borwa ge ba keteka bophelo bja Mme Winnie Madikizela-Mandela ge a keteka letšatši la gagwe la matswalo la mengwaga ye 80. Ka ge a tumile bjalo ka “Mme wa Ntwa ya Tokologo”, Mme Winnie ke molwelatokologo wa mahlwaadibona le tlhohleletšo go kgotlelelo ya basadi lefaseng ka bophara.Kabinete e lebiša mahloko a yona go:5.13. Ba malapa le bagwera ba seopedi sa opera sa go belegwa ka Afrika Borwa seo se tumilego maemong a boditšhabatšhaba, Morena Johan Botha. Morena Botha o tla gopolwa ka lentšu la gagwe le bolete le le maatla leo le kwelwego ka difaleng tša tiragatšo tša mehutahuta le ka diholong lefaseng ka bophara go akaretšwa le ka Vienna State Opera fao go mo dirilego gore e be Kammersänger, e lego thaetlele yeo e fiwago diopedi tše di hlomphegago tša mmino wa opera le wa klasiki ka Austria le Jeremane.5.14. Ba malapa, bagwera le bašomimmogo ba mootledi wa ditimela tša Transnet le mothušamootledi bao ba hlokofetšego ge setimela sa dithoto sa Transnet se etšwa seporong ka setešeng sa ditimela sa Delvillewood go latela go phohlela ga naga ka bodikela bja Hillcrest ka Durban.5.15. Batho ba Tanzania go latela go roromela ga lefase ga bogolo bja 5.7 fao go bolailego batho ba mmalwa. Dikgopolo le dithapelo tša rena di na le ba malapa a bao ba hlokofetšego le go gobala.6. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.6.1. Kgoro ya Dipapadi le Boitapološo: Morena Alec Moemi bjalo ka Molaodipharephare mo lebakeng la konteraka ya bobedi ya mengwaga ye mehlano.Dipotšišo:Donald LiphokoMogala: 082 901 0766"
Pego ya Kopano ya Kabinete ya la 28 Lewedi 2016,29 Sep 2016,https://www.gov.za/speeches/statement-cabinet-meeting-28-september-2016-29-sep-2016-0000,https://www.gov.za/nso/speeches/statement-cabinet-meeting-28-september-2016-29-sep-2016-0000,"1. Phethagatšo ya Mananeo a Bohlokwa a Mmušo1.1. Bjale ka mmušo re ikgafile kudu go kaonafatša maphelo a batho ba rena, ke ka lebaka leo thuto e tšwelago pele go ba ye nngwe ya dilo tša rena tše bohlokwa tše di tlago pele. Re bontšhitše se ka go aba methopo, fao Thuto le Tlhahlo tša Godingwana e bilego ye nngwe ya baholego ba bagolo ka ditekanyetšong tša bosetšhaba tša ngwaga wo, gomme yona ya hwetša tlaleletšo ya 18% mo ngwageng wa ditšhelete wa 2016/17.Le ge go na le mathata a ekonomi re tšwela pele go aba methopo bjalo ka taetšo ya thekgo ya rena ya go katološa phihlelelo go Thuto ya Godingwana, le go thuto ka kakaretšo. Mmušo mo ngwageng wo o abile R1.9 pilione ya tlhaelelo ya R2.3 pilione ye e bakilwego ke thekgo ya mašeleng ya koketšego ya ditšhelete tša dithuto ka 2016. Tšhelete ye e fetago R4.5 pilione e abilwe leswa ka ngwageng wa ditšhelete wa 2016/17 gore e hwetšwe ke Setlamo sa Bosetšhaba sa Thušo ya Ditšhelete tša Baithuti (NSFAS) ka nepo ya go kgontšha baithuti bao ba hlokago go fihlelela thuto ya godingwana.1.2. Mmušo o tloga o tseba gabotse gore peeletšo ka go thuto ya bana ba rena e tla tsenya letsogo go phihlelelo ya godimo ya kgolo ya ekonomi, ye e nyakegago go rarolla ditlhohlo tše tharo tša tlhokego ya mešomo, bohloki le tlhokego ya tekatekano.Mmušo o kwele gomme wa fetola boipiletšo bja baithuti gomme o tla thekga tlhatlošo ya ditšhelete tša dithuto go baithuti bao ba tšwago malapeng a bašomi bao ba hlokago le ba legoro la magareng mo ngwageng wa dithuto wa 2017. Baithuti bao batswadi ba bona goba bahlokomedi ba bona ba ka kgonago go lefa thuto ya yunibesithing ba swanetše go lefa le go tšwela pele go dira bjalo, ka ge thuto e le maikarabelo a bohle e sego a mmušo fela.1.3. Tlhatlošo ye ya ditšhelete tša dithuto e hlokometše taba ya go kgona go lefa ga baithuti le batswadi ba bona, gammogo le tlhokego ya go netefatša gore dihlongwa tša thuto ya godingwana di tšwela pele go ba le mašeleng a tirelo. Pego ya lebakanyana ye e filwego ke Lekgotla la Thuto ya Godingwana e šišintše gore go be le tlhatlošo ya ditšhelete ye e sepelelanago le infoleišene go bohle mo ngwageng wa dithuto wa 2017.1.4. Mmušo o amogetše tšhišinyo ya kakanyo ya tlhahlošo ya ditšhelete tša yunibesithi le tša dikholetšhe tša Thuto le Tlhahlo ya Mošomo wa Sethekniki le wa Diatla (TVET), mola ka go le lenwge o aba thušo go sekgoba sa tlhaelelo gore baithuti bao ba hlokago le bao ba tšwago malapeng a legoro la magareng gore ba kgone go lefela ditlhatlošo tšeo.Le ge Khomišene ya Dinyakišišo ya Mopresidente ka ga Thekgo ya Ditšhelete go Thuto le Tlhahlo tša Godingwana e fetša mošomo wa yona, lenaneo la diyunibesithi tša rena le swanetše go tšwela pele go šoma, gomme le tšweletše bokgoni ka ekonoming, le go maatlafatša bafsa ba maAfrika Borwa le baithuti bao ba tšwago dinageng go tšwa lefaseng ka bophara, kudukudu ba ka Dinageng tše di Hlabologago tša ka Borwa bja Afrika (SADC).1.5. Kabinete e ipiletša go baithuti, kudukudu go baetapele ba baithuti, go tšweletša dingongorego tša bona ka maleba go ya ka Molaotheo, wo o hlahlago maAfrika Borwa ka moka. Dikgaruru tšeo di sa tšwago go hlaga di šitišitše ditšhupetšo tša baithuti ka ge naga e bone tshenyo ya diphahlo, tshenyo ya dithoto, go tšhuma ga makgobapuku le mo lebakeng le lehu la mošomi wa ka yunibesithing.1.6. Mopresidente Zuma o laetše ba Lefapha la Toka, Thibelo ya Bosenyi le Tšhireletšo (JCPS) go šoma ka bothata bjo bja go senya dihlongwa tša rena tša thuto ya godimo. Mopresidente o tlo kopana le Ditona go tšwa ka lefapheng la JCPS moragonyana lehono. Ditheo tša phethagatšo ya molao, tšeo di šomago ka molao, di tla šoma ka fao di ka kgonago ka gona go hwetša bao ba rwelego maikarabelo go ditiro tša bosenyi tšeo di bonwego.1.7. Ka go amogela tsebišo ye e dirilwego ke Kgoro ya Thuto ya Motheo ya gore dilo ka moka di lokišitšwe gore ditlhahlobo tša Bosetšhaba tša 2016 tša Setifikeiti sa Marematlou di thome, re ipiletša go bakgathatema ka moka go šoma mmogo go netefatša gore dihlongwa tša rena tša thuto ya godingwana di seemong sa go kgona go amogela baithuti ba Marematlou ba ngwaga wa 2016 ka nepo ya go netefatša gore bana ba rena ba hwetša bokamoso bjo bokaone. Bakgathatema ka moka, kudukudu batswadi le bahlokomedi ba baithuti, ba swanetše go kgatha tema ka mafolofolo ka nepo ya go hwetša ditharollo tša sa ruri go bothata bja thušo ya ditšhelete tša thuto.Ditlhahlobo tša Kreiti ya 12 di thoma go ngwalwa ka la 26 Diphalane go fihla ka la 29 Dibatsela 2016. Tona ya Thuto ya Motheo o tla tsebiša dipoelo tša ditlhahlobo tša Kreiti ya 12 tša 2016 ka la 4 Pherekgong 2017. Ka ditlhahlobong tša 2016, go na le baithuti ba 677 141 ba dinako ka moka le ba 150 183 ba dinako tše itšego, e lego palo ya baithuti bao ba fetilego bao ba ngwadilego ditlhahlobo ka ngwaga wa 2015 ka ba 9 000, se se laetša boikgafo bja mmušo bja go netefatša gore bontši bja bafsa ba rena ba phetha dithuto tša bona tša motheo gore ba kgone go kgatha tema ka ekonoming. Kabinete e lakaletša baithuti ba Marematlou ba ngwaga wa 2016 mahlatse le mahlogonolo ge ba tsena kgatong ya mafelelo ya mošomo wa bona wa go tsena sekolo.1.8. Ka ge lefase le keteka Letšatši la Lefase la Barutiši ka la 5 Diphalane 2016, Kabinete e reta barutiši ba rena ka moka ebile e ba lebogiša ka boikgafo le ka mošomo wa bona wo ba o šomago ka maatla ka go thea motheo wa baetapele ba rena ba ka moso. Boikgafo le kgotlelelo ya barutiši ba rena di hlatlošitše batho ba rena ebile di tšwela pele go iša bana ba rena bokamosong bjo bokaone.Ekonomi1.9. Kabinete e hlohleletšwa ke dipoelo tša therišano ye e tšwelago pele gareng ga mmušo le baetapele ba dikgwebo ye e etilwego pele ke Mopresidente Zuma ka go diriša Lesolo la Mopresidente la Bahlankedibagolophethiši (di-CEO) go aga boitshepo ka ekonoming, go hlohleletša leswa kgolo ya ekonomi le go efoga go theošwa go lenaneo la kelo ya dikoloto la ka nageng.Kgatelopele ye e akaretša lenaneo la go thwala bafsa ka nepo ya go tsenya bafsa ba milione o tee ka go mananeo a boithutelamešomo ao a lefago mo mengwageng ye meraro ka lefapheng la phraebete, go akaretšwa go hlongwa ga Sekhwama sa Dikgwebopotlana le Dikgwebo tša magareng ka R1,5 pilione yeo e tlago beeletšwa ka go dikgwebopotlana. Go sepelelana le Leano la Dintlha tše Senyane la mmušo, mošomo o dirilwe go sekaseka mafapha a seswai a ekonomi le go tseba Makala ao a ka dirišwago go peeletšo le kgolo ye mpsha.Ge re tšwela pele ba kgwebo ba tlo dirišana mmogo le mmušo ka go diriša diprotšeke tše di latelago: go hlongwa ga Sekhwama sa Kgodišo ya Temo; bokgoni bja go thekga papatšo ya tša boeti; go oketša palo ya baoki bao ba hlahlilwego; le go tsošološa mafelo a diintasteri ao a phuhlamago, kudukudu ka Vaal Triangle.1.10. Go bile gape le kgatelopele ka go tsenya tirišong ga Leano la Bosetšhaba la Thabollo le Boitlhamelo ka ga Ditheknolotši tša Haetrotšene le Disele tša Makhura (leo le tsebagalago ka lebitso la HySA Strategy). Kabinete e dumeletše HySA Strategy ka 2007 go hloma tsebo le go kgontšha tlhabollo ya ditšweletšwa tša boleng bja godimo tša kgwebo ka lefapheng la theknolotši ya Haetrotšene le Disele tša Makhura ka go hlwekiša methopo ya dimetale ya ka sehlopheng sa pholathinamo. Se gape se na le bokgoni bja go tšwetša pele go tšweletša dilo ka nageng ka nepo ya go maatlafatša bahlomi ba diintasteri ba bathobaso. Boitlhamelo bjo bja Afrika Borwa bo mabapi le go tsenya letsogo ka go boitlhamelo bja boditšhabatšhaba ka go diriša kgwebo ya theknolotši mola ka go le lengwe re hwetša 25% ya mmaraka wa Haetrotšene le wa Disele tša Makhura, wo o fihlago go R1.37 pilione ka 2020.1.11. Kabinete e dumeletše go tsebagatšwa ga melao ye meswa ye e laolago kamano gareng ga mongmošomo le mošomi mabapi le go dira kgwebo le Mmušo. Melao ye e ngwadilwego ka kuranteng ya mmušo e tsenya tirišong Molao wa Taolo ya Tshepeditšo ya Setšhaba, wa 2014 (Molao wa bo 11 wa 2014).1.12. Go abela semmušo ga dintlo tša mathomo tše 500 ka Protšekeng ye e Kopantšwego ya Madulo a Batho ka Savanna City, fao go bego go etilwe pele ke Tona ya Madulo a Batho, Mohumagadi Lindiwe Sisulu, ke karolo ya lesolo la mmušo la go aba dintlo tše kaone go batho bao ba hlokago le go thuša go bušetša seriti sa bona ka go netefatša gore ba ipshina ka tokelo ya go hwetša madulo a maleba le a boleng. Palomoka ya dintlo tše 200 e ile ya fiwa bagale ba mašole. Ge e fedile mo mengwageng ye e tlago ye mehlano, protšeke ye e tla be e agile dintlo tše di fetago tše 18 000, tšeo go tšona tše 500 di tlago abela bagale ba mašole.1.13. Seboka sa Pušo ya Inthanete sa Afrika (AfIGF) le Lefelo la Neelano ya Inthanete la Dinaga tše di Hlabologago tša Borwa bja Afrika di tsebagaditšwe semmušo ka katlego ke Tona ya Kgoro ya Mananeokgoparara a Dikgokaganyo le Ditirelo tša Poso, Ngaka Siyabonga Cwele le Mokhomišenare wa Mokgatlo wa Setee sa Afrika (AU) Ngaka Elham Ibrahim.AfIGF e tšweleditše maemo a ka nageng, ge e itokišetša go tsenela Kopano ya Bohlano ya AfIGF go tloga ka la 16 go fihla ka la 18 Diphalane 2016, ka Durban, KwaZulu-Natal. AfIGF e tla feletša ka ditefelo tša fasana tša go fihlelela inthanete ka mo seleteng se ka gobane sephethephethe sa inthaneteng se tla dikologa gareng ga dinaga tša Afrika.Dikgatelopele tše di tla laetša bohlokwa bjo Afrika Borwa le AU di bonago go le bohlokwa go kgatha tema ga bohlokwa ka ekonoming ya inthanete e sego fela bjalo ka badiriši. Se gape se re batametša go go hloma ekonomi ya titšithale ye e akaretšago bohle le setšhaba se se nago le tsebo, ka ge go hlagišitšwe ka go Leanotlhabollo la Bosetšhaba (NDP). Mmušo o ikgafile go netefatša gore Inthanete e fihlelelwa ke maAfrika Borwa ka moka, e lego seo se tsenyago letsogo go go hlameng ga setšhaba seo se akaretšago bohle.1.14. Pontšho ya Theknolotši ya Difofane le ya Difofane tša Mašole le Taetšo ya tša Mašole e swerwe ka katlego ke Kgoro ya Tšhireletšo, Armscor, Tirelo ya Difofane ya Afrika Borwa, Mokgatlo wa Intasteri ya Dinamelwa tša Meetseng le tša Tšhireletšo, Denel le Mokgatlo wa Phofišodifofane tša Kgwebo wa Afrika Borwa. Sefala se se dumelela diintasteri tša tšhireletšo tša ka Afrika Borwa go bapatša bokgoni bja bona go setšhaba sa boditšhabatšhaba, gomme mo ngwageng wo gape go bile le dipontšho tše mmalwa le diphabilione tša bosetšhaba tše di emetšwego ke dinaga tše di fapafapanego.2. Maemo a Kabinete go Merero ye Bohlokwa Seemong sa Bjale2.1. Kabinete e kwana ka botlalo le polelo ye e filwego ke Kantoro ya Mopresidente ka la 23 Lewedi, ka ga taba ya Mohlankedimogolo wa Tshepedišo (COO) wa wa Lekgotlakgašo la Afrika Borwa (SABC). Kabinete e hlompha kahlolo ye e dirilwego ke Kgorotsheko ya Godimo ya Boipelaetšo (SCA) yeo e tiišetšago gore go thwalwa ga Morena Hlaudi Motsoeneng bjalo ka COO ya SABC go beelwe thoko.Kabinete e ipiletša go Lekgotlataolo la SABC go hlompha lengwalo le moya wa kahlolo ya SCA. Maitekelo a go nyatša kahlolo ya SCA ka go diriša ditlhathollo tša molao tša dikakanyo di sepelelana le go nyatša melawana ya molaotheo ya semolao le go hlohla dikgorotsheko tša rena tšeo di rometšwego ke molaotheo gore di phethagatše molao. Sephetho sa go thwala leswa Morena Motsoeneng mošomong o moswa go bontšha go se hlomphe molao.Kabinete e gopoditše Lekgotla ka ga Karolo ya 165 ya Molaotheo: ye e bolelago gore taelo goba sephetho seo se tšerwego ke kgorotsheko se tlama batho ka moka le Makala a mmušo ao a angwago ke sona.Kabinete e laetše Tona ya Dikgokagano, Mohumagadi Faith Muthambi, go tšea dikgato ka pela go rarolla taba ye le Lekgotla la SABC.2.2.  Kabinete e amogela dipoelo tša go kgatha tema ga Afrika Borwa ka go Kopanokgothekgothe ya bo 71 ya Mokgatlo wa Dinagakopano (UNGA), fao go bego go etilwe pele ke Mopresidente Zuma. Kopano ye e swerwe go thoma ka la 20 go fihla ka la 26 Lewedi 2016 ka fase ga morero wa “Dinepo tša Tlhabollo ya go ya Go ile: Maitekelo a bohle a go fetoša lefase la rena”.Ka mo kopanong ye baetapele ba lefase ba amogetše Kwano ya New York yeo e laetšago thato ya sepolotiki le boikgafo bja go šireletša ditokelo tša bafaladi le batho bao ba tšwago dinageng tša ka ntle. Boikgafo bjo bo lokišeditše ditherišano tšeo di ikemišeditšego go swara khonferentshe ya boditšhabatšhaba le go amogela ga kwano ya lefase ka bophara ya mabapi le go huduga fao go bolokegilego, ga toka le ga kgafetšakgafetša ka 2018.Naga ya rena gape e bušeleditše boipiletšo bja yona bja go maatlafatša ga dihlongwa tša pušo ya lefaseng ka bophara, go akaretšwa Dinagakopano (UN), kudukudu Lekgotla la Tšhireletšo gomme ya tšwetša pele peakanyoleswa ya dihlongwa tše ka maikemišetšo a go phošolla tlhokego ya toka ya nakong ye e fetilego kgahlanong le Afrika yeo e bonagetšego ka go dibopego tše di fetilwego ke nako.Mopresidente Zuma le Mopresidente Francois Hollande, wa Fora e bile bo monggaemmogo ba Khomišene ya Maemo a Godimo ya UN ka ga Go thwala Bašomi ba tša Maphelo le Kgolo ya Ekonomi ka la 20 Lewedi 2016. Khomišene ye e hlomilwe ke Mongwaledipharephare wa UN gomme maikemišetšo a yona ke go rerišana le baetapele maemong a godimodimo go hlohleletša go hlongwa ga dibaka tše diswa tša mešomo ka lefapheng la tša maphelo lefaseng ka bophara. Pego ya Khomišene yeo e amogetšwego ke Kopanokgothekgothe, e dira ditšhišinyo go Dinagamaloko, go thoma ka dinyakwa tša tlhahlo, thuto ye e tšwelago pele le tlhokego ya go lebelela kudu go tlhokomelo ya maphelo ya motheo. Se se akaretša boikgafo bja go hlahla bašomi ba tša maphelo ba dimilione tše 40 go fihla ka ngwaga wa 2030.Go gafelwa semmušo ga maemo a boetapele bja Selekane le Mmušo sa go Hloka Sephiri (OGP) go dirilwe ke Mopresidente Zuma ka tiragalong ya segopotšo sa mengwaga ye mehlano ka fase ga UNGA. Ka nakong ya ge Afrika Borwa e le modulasetulo wa OGP re etile pele Kwano ya Mmušo ya go Hloka Sephiri ka ga go tsenywa tirišong ga Lenaneo la 2030 la Tlhabollo ya go ya Go ile, yeo e tlago dira gore dinagamaloko tša OGP di tsenye Dinepo tša Tlhabollo ya go ya Go ile ka go maanotiro a OGP a dinaga tša tšona. Afrika Borwa le yona e beile pele go hloka sephiri ga peyo ya melao, tshedimošo ya pepeneneng, le go kgathatema ga setšhaba sa badudi fao go phatlaletšego go akaretša go hloma mekgatlo ya badudi le ya dihlopha tše di lego kotsing ka gare ga OGP.3. Diphetho tše Bohlokwa tša Kabinete3.1. Kabinete e sedimošitšwe ka ga tshekatsheko ya Sekolo sa tša Mahlale sa Afrika Borwa ka ga go itokišetša ga Afrika Borwa go tša sethekniki go thekga intasteri ya gase ya go ntšhwa maswikeng, go akaretšwa ditšhišinyo ka ga ditiro tšeo di tlago tsenywa tirišong ke dikgoro tša maleba.Ka phetogelong go ditheknolotši tša khapone ya fase mola ka go le lengwe re kaonafatša tšhireletšo ya enetši, Afrika Borwa e bona gase ya go ntšhwa masikweng bjalo ka selo seo se ka tsenyago letsogo go kabo ya ka moso ya enetši.Pego, yeo e tlago lokollwa gore e fiwe setšhaba, e hlagiša merero ye mmalwa yeo e nyakago šedi ka nepo ya go dira gore naga e itokišetše ka botlalo. Yona e akaretša: go maatlafatša dihlongwa tša bolaodi, tša go aba dilaesentshe le tša tlhokomelo, ka go netefatša gore Afrika Borwa e na le bokgoni bjo bo hweditšwego; go thekga dikhamphani tša maleba go utolla dibaka tša ekonomi, go tsenya tirišong magato ao a tlago šireletša methopo ya tlhago, le go thoma ka dinyakišišo. Pego ye e tla šomišwa bjalo ka motheo wa go hloma dinyakišišo ka ga gase ya go ntšhwa maswikeng, leano la tlhabollo le la boithomelo.3.2. Go bile le kgatelopele ka go Lesolo la Temo, Peakanyoleswa ya Naga le Tlhabollo ya Dinagamagae la Operation Phakisa. Ka go diriša Operation Phakisa mmušo o nyaka go oketša kgolo, ka nepo ya go dira gore Afrika Borwa e be naga ye e bolokegilego dijong ka maemong ka moka.Go tloga ka Mopitlo 2016, go dirilwe dikopano tša go rerišana le bakgathatema mo lebakeng la nako ya dikgwedi tše nne. LAB ya mmakgonthe e direga mo lebakeng la dibeke tše hlano go tloga ka la 25 Lewedi go fihla ka la 28 Diphalane 2016. Maikemišetšomagolo ke go netefatša gore go hlangwa ditsenogare tše di nyakegago le tšeo di ka phethagatšwago go fihlelela kakaretšo e kgolo ka ekonoming ka mo lefapheng le. Lesolo la Temo, Peakanyoleswa ya Naga le nyaka go hloma mešomo ye milione o tee, le go lema dihekthara tše milione o tee go fihla ka ngwaga wa 2019, ka ge go ukangwe ka go NDP.3.3. Kabinete e dumeletše Tlhako ya Kago ya Bokgoni ya Mebasepala ya Dilete le ya Selegae go thekga Lenaneo la dirapa tša Temo.Lenaneo la dirapa tša Temo le bile motheo wa lenaneo leo le beilwego pele la mmušo la go Tsošološa Lenaneokabo la tša Temo le la Go šoma Ditšweletšwa tša Temo, e lego ye nngwe ya dilo tše di beilwego pele tša Leano la Dintlha tše Senyane. Mebasepala ya dilete ka moka ye 44 e akareditšwe ka mo lenaneong le. Se se tla bea dirapa tša Temo go šoma bjalo ka mokgwa o bohlokwa wa go phethagatša leanotlhabollo la dinagamagae leo le šišintšwego la NDP ka lebaka la bokgoni bja lona bja go thekga tšweletšo ya balemipotlana le go hlohleletša go šoma ditšweletšwa tša temo ka dinagamagaeng.3.4. Kabinete le yona e dumeletše Sethalwa seo se Kopantšwego sa Molaokakanywa sa Theknolotši ya Kgokagano le Tshedimošo (ICT), seo se tšeelago legato Dithalwa tša Molaokakanywa tša Dikgokagano ka Megala (1996) le sa Ditirelo tša Poso (1998).Molawana wo wa ICT o hlagiša ka fao mmušo o tlago netefatša gore lefapha le le phethagatša bokgoni bja lona bja go sepediša phetošo ya setšhaba le ya ekonomi ye e akaretšago mang le mang ka Afrika Borwa. Tona ya Kgoro ya Mananeokgoparara a Dikgokaganyo le Ditirelo tša Poso, Ngaka Cwele, o tla bitša kopano ya bagaši ba ditaba go sedimoša ba ditaba go hlaloša molawana wo go ya pele.3.5. Kabinete e dumeletše go tlišwa ga Kwano ya 1999 ya Seboka sa Mananeokgoparara a Dikgokaganyo sa Afrika (ATU) ka Palamenteng go tla go e dumelela go latela Karolo ya 231(2) ya Molaotheo.ATU ke setheo seo se tšwetšago pele phihlelelo ya bohle ka Afrika le go šomiša di-ICT – go swana le go aba mananeokgoparara, sepekthramo sa frekhwentshi ya radio le tšhomišego ya gohle ye e swanago – ka khonthinenteng.Go kgatha tema ga Afrika Borwa go sepelelana le NDP le maikemišetšo a molawana wa mabapi le dinaga tša ka ntle wa go bea naga ya rena maemong a makaone  lefaseng ka bophara le go maatlafatša dihlongwa tša AU ka nepo ya go phethagatša  maikemišetšo a tlhabollo a melawana ya mabapi le dinaga tša ka ntle.3.6. Kabinete e dumeletše tlhako ya dihlongwa ye e šišintšwego ya go hlongwa ga Molaodi yo Bohlokwa wa Makala ao a Fapafapanego a Bohlami bja Didirišwa tša Titšithale (DOA), ka gare ga leina leo le šišintšwego la Setheo sa MISAVA sa Sešupi sa Titšithale.Go tsenywa tirišong ga DOA go na le bokgoni bja go bea Afrika Borwa maemong ka go thekga bokgoni bja ICT ka boitokišetšong bja go kgatha tema ka go Lesolo la Bone la Diintasteri.3.7. Kabinete e dumeletše maemo ao a bušeleditšwego a Afrika Borwa go tšhišinyo ya SADC ya gore go ngwalwe memorantamo wa tirišano mabapi le go hloma Sehlongwa sa Taolo sa ka Seleteng sa Borwa Leboa (NSCMI).Ditona tša Dinamelwa tša SADC di dumelelane ka go hloma NSCMI go rarolla bothata bja go se šome gabotse le ditšhalelomorago ka Seleteng sa Borwa Leboa. Kabinete e dumeletše gape gore Tona ya Dinamelwa e be monggae wa kopano ya Ditona tša Dinamelwa tša ka Seleteng sa Borwa Leboa ka 2016/17.3.8. Kabinete e sedimošitše ka ga dirwa ga molokoloko wa ditšhelete tše diswa tša tšhipi tša go keteka le tša go phatlalatšwa setšhabeng tše di tlago emela setšo, tokologo le temokrasi, ka Tirelo ya Tlhamo ya Ditšhelete tša Tšhipi le Lekgotla la yona la Balaodi, ka tirišano le Tona ya Ditšhelete.Kabinete e dumeletše go tsebišwa le go hlangwa ga ditšhelete tše diswa tša tšhipi tša go keteka tša R10 le R5; tšhelete ye mpsha ya gauta ya dikharete tše 24 ya R5 ye e ketekago (1/2 oz.) ye e tlago tsenywa ka go Molokoloko wa Ditšhelete tša Tšhipi tša Natura mo ngwageng wa 2017; lea. Go hlwangwa ga molokolo wa ditšhelete tša tšhipi tša go keteka tšeo di latelago:Molokolo wa Ditšhelete tša Tšhipi tša Natura tša 2017;Molokolo wa Ditšhelete tša Tšhipi tša Sterling tša 2017; leMolokolo wa Ditšhelete tša Tšhipi tša Sterling sa silibera tša 2017 tša R2 le tša 2½ c ya Teke.b. Ditšhelete tša tšhipi tše di latelago tša Krugerrand tša 2017:Go phatlalatšwa leswa ga Krugerrand ya 1967 ya boleng ka 2016; leGo tsebagatšwa ga di-Krugerrand tšeo di tlago kgoboketšwa ka 2017.4. Melaokakanywa4.1. Kabinete e dumeletše go phatlalatšwa ga Molaokakanywaphethošwa wa Thušo ya Setšhaba wa 2016 gore setšhaba se fe ditshwaotshwao ka ga ona. Se se fetoša Molao wa Thušo ya Setšhaba, wa 2004 (Molao wa 13 wa 2004).Molaokakanywa wo o nyaka go hlagiša ditefelo tša tlaleletšo le/goba dikholego tše di amanago le thušo ya setšhaba. Diphetošo tše di tla kgontšha go hlongwa ga dikholego tša dipoloko go ditšhuana le go bana ka malapeng ao a etilwego pele ke bana.5. Ditiragalo tše di Tlago5.1. Kabinete e sedimošitšwe ka ga boitokišetšo bja Afrika Borwa gomme ya dumelela leano la go kgatha tema ka Sebokeng sa bo 8 sa BRICS seo se tlago, seo se etilwego pele ke Komiti ya Ditona tše di fapafapanego tša dinaga tša BRICS. Seboka sa bo 8 sa BRICS se tla swarwa ka fase ga morero wa “Re Aga Ditharollo tša go Araba, tše di Akaretšago Mang le mang le tša Bohle (BRICS)” go tloga ka la 15 go fihla ka la 16 Diphalane 2016 ka Goa, India.Kabinete e sedimošitšwe gape ka ga maemo a go tsenya tirišong ga Lefelo le Leswa la Selete sa Afrika la Pankatlhabollo. Afrika Borwa e tla tšwela pele go thekga go tsenywa tirišong ga Pankatlhabollo ye mpha ya BRICS, ye e akaretšago go swarwa ga Lefelo la Selete sa Afrika ka Johannesburg.Go hlongwa ga ditheo tša ditšhelete tša BRICS, go swana le Pankatlhabollo ye Mpsha le Thulaganyo ya Peelothoko ya Mohlakanelwa di šoma bjalo ka ditheo tša tlhohleletšo go huetša tlhomo ya diintasteri le mananeokgoparara ka Afrika Borwa le ka khonthinenteng.5.2. Kabinete e dumeletše mošomo wo o filwego Afrika Borwa wa poledišano go šoma bjalo ka methopo ya ditherišano ka Kopanong ya Maloko a Phrothokholo ya Montreal ka ga Ditšweletšwa tšeo di Senyago Llaga ya Osoune (Montreal MOP 28) ye e tlogo swarwa go tloga ka la 10 go fihla ka la 14 Diphalane 2016, ka Kigali, Rwanda. Phrothokholo ya Montreal e šomile gabotse kudu mabapi le go fediša Ditšweletšwa tšeo di Senyago Osoune. Se se sepelelana le Molaotheo wa rena wo o hlagišago gore phokotšo ya bohloki le tlhabollo ya ekonomi ya setšhaba di swanetše go tšwetšwa pele ka kwešišo ya tlhabollo ya go ya go ile.5.3. Khonferentshe ya Boraro ya UN ka ga Kago ya Dintlo le go Dula ga Batho Metsesetoropong go ya go ile (Habitat III) e tla swarwa ke UNGA go la Quito, Ecuador go thoma ka la 17 go fihla ka la 20 Diphalane 2016. E ikemišeditše go amogela Lenaneo le Leswa la Metsesetoropo; sengwalwa seo se lebeletšego gore go šongwe seo se tlago bea melawana ya sefase ka bophara ya phihlelelo ya tlhabollo ya metsesetoropo ya go ya go ile, re nagana ka boswa ka fao re agago ka gona, ka fao re laolago, le go dula ka ditoropong ka go dirišana mmogo le badirišani bao ba nago le boikgafo, le bakgathatema ba maleba, le badiri ba metsesetoropong ka magatong ka moka a mmušo gammogo le ka lefapheng la phraebete.5.4. Khonferentshe ya Boditšhabatšhaba ka ga Mananeokgoparara a Dinyakišišo (ICRI 2016) e tla swarwa ka Cape Town go thoma ka la 3 go fihla ka la 5 Diphalane 2016 ke Kgoro ya Mahlale le Theknolotši le Khomišene ya Yuropa.Khonferentshe ye e ikemišeditše go bolela ka ga mananeokgoparara a dinyakišišo a lefaseng ka bophara go rarolla mathata a magolo le bjalo ka lefelotlalo la boitlhamelo, la go bolela ka ga dinyakwa, tlhabollo le go ba gona go ya go ile ga mananeokgoparara a dinyakišišo tša lefase ka bophara le tša ka seleteng le go boledišana ka ga kgonagalo ya go ya go peakanyo ya boditšhabatšhaba.Afrika Borwa e bontšhitše bokgoni bja yona bja dinyakišišo ka ga mahlale le theknolotši, ebile e bonwa bjalo ka legae la tlhago le a mangwe a mananeokgoparara a bohlokwa kudu a dinyakišišo. Go swarwa ga ICRI 2016 go tla hlohleletša kgatelopele ya naga gore e be ekonomi ye e theilwego go tsebo ka ge go hlagišitšwe ka go NDP.5.5. Kabinete e amogela go tsebagatšwa ga motheo wa kgato ya mathomo go ya go go tima ga therensemithara ya manakana ka la 28 Diphalane 2016 ke Tona ya Dikgokagano Faith Muthambi, ka mafelong a ditoropo tše bohlokwa tša Arei ya Sekwerekhilometara (SKA) ka Kapa Leboa, ka toropong ya Carnavon ka Masepaleng wa Selegae wa Kareeberg. Malapa a go feta a 86% ka mafelong a SKA a kgokagantšwe gomme a ipshina ka ditirelo tša thelebišene ya therestirale ya thelebišene ka dintlong tša bona.Go huduga fa go sepelelana gape le NDP go hlama mananeokgoparara ao a tiilego, a go tshephagala, a go bolokega le a go se ture a ICT. Go tla kgokaganya badudi ba metsesetoropong le ba dinagamagaeng, bahumi le bahloki ka go netefatša gore badudi ba Afrika Borwa ba a gwebišana le go boledišana gabotse kudu ka go šomiša theknolotši.5.6. Mmušo o tla keteka Kgwedi ya Tlhabollo ya Setšhaba ka Diphalane ka fase ga morero wa “Mmogo re tšwetša pele Afrika Borwa go Tlhabollo ya Ekonomi ya Setšhaba” le ka Kgoro ya Tlhabollo ya Leago (DSD), o tla swara dingangišano tša naga ka bophara go kwešiša bokaone dinyakwa tše di farologanego tša setšhaba.DSD, gotee le Setheotlhabollo sa Bosetšhaba (NDA) le Setheo sa Tšhireletšo ya Setšhaba sa Afrika Borwa, di tla tsebiša setšhaba ka ga mananeo ao a fapafapanego a tšhireletšo ya setšhaba ao ba ka a hwetšago le ka fao a ka fihlelelwago ka gona. Kabinete e hlohleletša mafapha ka moka go thuša mmušo go netefatša gore dinyakwa tša bao ba lego kotsing setšhabeng sa rena di a hlokomelwa.La 1 Diphalane 2016 ke Letšatši la Boditšhabatšhaba la Batšofadi, leo le tlago ketekwa bjalo ka karolo ya beke ya mathomo ya Diphalane. Letšatši le le tla lebišwa go go tliša šedi go dikgopolo tše di sego tša loka tše di hlohlago le dikgopolo tše di sego tša nepagala ka ga batšofadi le go tšofala.5.7. Kgoro ya Bokgabo le Boitapološo le Mokgatlo wa Dipapadi tša Boditšhabatšhaba tša Bohle di tla swara tiragalo ya bo 6 ya “The Big Walk” ka la 2 Diphalane 2016 ka Fountains Valley Resort, Pretoria. Kabinete e hlohleletša maAfrika Borwa go amogela mokgwa wa bophelo o mokaone ka nepo ya go lwantšha tiragalo ya godimo ya malwetši a mekgwa ya bophelo le go nona kudu.5.8. La 19 Diphalane 2016 ke segopotšo sa bo 30 sa go phuhlama ga sefofane seo se tšerego bophelo bja Mopresidente wa peleng wa Mozambique, Samora Moises Machel le banna le basadi ba 34 ba naga ya gabo, go akaretša bafofiši le babegi ba ditaba.Batho ba Mozambique ba tsentše letsogo ka tokologong ya Afrika Borwa le ya dinaga tše dingwe ka mo karolong ye ya khontinente. Mmušo wa Repabliki ya Afrika Borwa, ka tirišano le mmušo wa Repabliki ya Mozambique, e tla swara meketeko ya segopotšo sa bo 30 lefelong leo sefofane se phuhlamilego gona ka Mbuzini, Mpumalanga ka la 17 Diphalane 2016.Se se tsenya letsogo go Kgoro ya Bokgabo le Setšo gore e hlome tsela ya bohwa bja ntwa ya tokologo le bja bongangele bja dipolotiki go sepelelana le bohwa bja tokologo ka Afrika Borwa, ka SADC le ka khontinenteng.Kabinete e Lebiša Mahloko go bao ba Latelago:5.9. Ba lapa le bagwera ba rammino wa go tuma le yo mongwe wa bao ba tšweleditšego pele mmino wa Kwaito, Mduduzi Tshabalala, yo a bego a tsebega kudu bjalo ka Mandoza. Mmino wa gagwe o fihleletše phatlalalo ye e swanago e nnoši ya ka ditšong tše di fapanego gomme o tšwela pele go ratwa ke maAfrika Borwa ka moka.5.10. Ba lapa le bagwera ba mmegi wa ditaba wa mahlwaadibona, morulaganyi le mongwadi Allister Sparks yo a hlokofetšego a na le mengwaga ye 83. Sparks o šomišitše maemo a gagwe bjalo ka morulaganyi wa Rand Daily Mail ka mengwageng ya bo 1980 go bea nyanyeng mmušo wa kgethologanyo. E be e le Moithuti wa Nieman ka Yunibesithing ya Harvard le mongwadi wa ditaba wa lebakanyana ka dikgatišong tše mmalwa tša boditšhabatšhaba, go akaretšwa le The Washington Post and The Economist.5.11. Batho ba India, ka ga go hlokofala ga Mokgethwa wa Modimo Pramukh Swami Maharaj, hlogo ya semoya ya tumelo ya Sehindu ya setšhaba sa maSwaminarayane ka India. Mokgethwa wa Modimo o tsebja kudu ka seabe se a bilego le sona go semoya le setšo sa MaIndia ka go aga ditempele, mandirs le dihlongwa tša thuto ka India le ka dinageng tše dingwe.5.12. Go ba malapa a bao ba lahlegetšwego ke maphelo a bona ka ditiragalong tša dikgaruru tšeo di diregilego ka Democratic Republic of Congo (DRC) le bao ba gobetšego le bona ba lakaletšwa gore ba fole ka pela. Kabinete e ipiletša go mekgatlo ka moka ka DRC go kgatha tema ka go Dipoledišano tša Bosetšhaba tše di Akaretšago mang le mang, tšeo di sepedišwago ke Morena Edem Kodjo legatong la AU, gomme yena o thekgwa ke dihlongwa tša ka seleteng le tša boditšhabatšhaba.5.13. Go ba lapa le bagwera ba Shimon Peres, tonakgolo ya peleng ye e tšofetšego ya Israele yo a amogeditšwego Sefoka sa Nobel gotee le moetapele yo mongwe ka ge ba tlišitše kwano ya khutšo gareng ga maIsraele le maPalestina. Morena Peres o šomile bjalo ka kokwane ye maatla go meloko ka dipolotiking tša Israele.Kabinete e Lebišitše Ditebogišo tša yona go Batho bao ba Latelago:5.14. Lekgotla la Dinyakišišo tša Mahlele le Diintasteri go theknolotši ya yona ye mpsha ya go sensa kgatišo ya menwana yeo e tlogo thuša bokaone bašomi ba phethagatšo ya molao le ba forensiki ka mešomong ya bona. Sedirišwa se sa mathomong, se thekgilwe ka ditšhelete ke Kgoro ya Mahlale le Theknolotši, e bile se ka šomišwa go sekena mafelwana le go go bontšha dikgatišo tša menwana ka ntle le go šomiša lerole la go tlhagiša dikgatišo tša menwana goba kotsi ya go ka timetša bohlatse.5.15. Ngaka Ismail Bhorat le sehlopha sa gagwe ka ga mošomo wa bona wa opareišene ya mekgwa ya sebjalebjale go lesea leo le sego la hlwa le belegwa ka Sepetleleng sa Bogareng sa Inkosi Albert Luthuli. Ye ke opareišene ya mathomo ye e dirilwego go leseana leo le sego la hlwa le belegwa ka mo nageng gomme se se beile Afrika Borwa maemong a lefase.5.16. Mamelodi Sundowns ge e fihleletše makgaolakgang a Dipapadi tša Bonkgwete bja Khonfetereišene ya Kgwele ya Maoto ya Afrika ka morago ga go fenya Zesco United. Phenyo ye ga se selo se sekaone fela go Sundowns eupša e tla hola kgwele ya maoto ya Afrika Borwa ka moka. E bea baraloki ba rena nyanyeng e lego selo seo re se hlokago le maitemogela ao ba a hlokago a go phadišana le dihlopha tše kaone ka khontinenteng ya Afrika le lefaseng.5.17. Kabinete e lebogiša Brad Binder ge a thopile ka fao go sego gwa direga peleng Phadišano ya Lefase ya Moto3. Monamedi wa sekuta wa mengwaga ye 21 e bile moAfrika Borwa wa mathomo go tloga ka 1980 go thopa sefoka sa Grand Prix ka morago ga go thopa bonkgwete bja gagwe bja mathomo bja phadišano ya Moto3.5.18. Gomme Kabinete e lebiša ditebogo tša yona go maAfrika Borwa ka moka bao ba kgathilego tema ka ditiragalong tša mehutahuta tša go keteka le go hlompha ditšo tša rena tše di fapafapanego ka Kgweding ya Bohwa. Pontšho ye e kgahlišago ya ditšo tša rena tše di fapafapanego le go abelana ka bohwa bja rena bjo bo humilego go phatlaletše le naga ya rena.Kabinete e Lakaletša Batho bao ba Latelago Mahlatse:5.19. Kabinete e lakaletša Mopišopomogolo Desmond Tutu gore a fole ka pela go opareišene ye a e dirilego.5.20. Gomme e ba le maAfrika Borwa ge ba lakaletša Mme Winnie Mandela letšatši la gagwe la matswalo ge a fetša mengwaga ye 80.6. Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.6.1. Lekgotlakeletšo la Bosetšhaba ka ga Boitlhamelo:a. Morena Mafika Mkwanazi; leb. Morena Sullivan O’Carroll.6.2. Lekgotla la Sekolo sa Mahlale sa Afrika Borwa:a. Moprofesara Eugene Cloete;b. Moprofesara Sabiha Essack;c. Moprofesara Shireen Hassim;d. Moprofesara Jonathan Jansen;e. Moprofesara Nancy Phaswana-Mafuya;f. Moprofesara Barney Pityana;g. Moprofesara Stephanie Burton (o thwetšwe leswa);h. Moprofesara Norman Duncan (o thwetšwe leswa);i. Moprofesara Johann Mouton (o thwetšwe leswa);j. Moprofesara Himla Soodyall (o thwetšwe leswa);k. Moprofesara Zeblon Vilakazi (o thwetšwe leswa);l. Moprofesara Brenda Wingfield (o thwetšwe leswa); lem. Ngaka Shadrack Moephuli (Lekgotlakeletši la Bosetšhaba ka ga Kemedi ya Boitlhamelo ebile o thwetšwe leswa).6.3. Ngaka Sarah Mosoetsa go Lekgotla la Setheo sa Dinyakišišo sa Bosetšhaba.6.4. Sehlongwa sa Bosetšhaba sa Kgašo ya Elektroniki sa Afrika Borwa (NEMISA):a. Mohumagadi Mymoena Williams bjalo ka Mohlankedimogolophethiši (CEO).b. Mohumagadi Rahimoonisha Abdool bjalo ka Mohlankedimogolo wa Ditšhelete (CFO).6.5. Balaodi bao ba sego ba Khuduthamaga go NEMISA NPC SOC Limited:a. Moprofesara Walter Theophilus Claassen (Modulasetulo);b. Morena Thami ka Plaatjie (o thwetšwe leswa e bile ke Motlatšamodulosetulo);c. Moprofesara Manoj Maharaj;d. Mohumagadi Sarienne Rana Kersh;e. Mohumagadi Nelisiwe Gloria Mkhaliphi;f. Morena Phuthi Nehemia Phukubje;g. Mohumagadi Alina Thandiwe Mfulo; leh. Morena Moraka Lucas Mello (o thwetšwe leswa).6.6. Zolani Kgosie Matthews bjalo ka leloko leo le sego la khuduthamaga go Lekgotla la Tirelo ya Poso ya Afrika Borwa.6.7. Morena Mahomed Iftekhar Chowan bjalo ka CFO ya Setheo sa Tirelo le Phihlelelo ya Bohle sa Afrika Borwa (Usaasa).6.8. Lekgotla la Afrika Borwa la Merero ya Lefaufau:a. Mohumagadi Pontsho Maruping (Modulasetulo);b. Mohumagadi Nomfuneko Irene Majaja (Motlatšamodulasetulo);c. Moatbokheite Lulekwa Makapela;d. Morena Themba Beatus Tenza;e. Morena Linden Sydney Petzer;f. Moapasatara Peter Goosen;g. Morena Humbulani Aaron Mudau;h. Ngaka Sandile Bethuel Malinga;i. Morena William Simon Makwinja;j. Mohumagadi Nosiphiwo Monica Sonjani;k. Morena Lloyd McPatie; lel. Morena LeeanNgakaan Annamalai.6.9. Moatbokheite Rory Wayne Voller bjalo ka Mokhomišenara go Khomišene ya Dithoto tša Khamphani le tša Bohlale.6.10. Morena Jayaseelan Manickum Nair go Lekgotla la Mokgatlo wa Inšorentshe ya Kotsi ye e Kgethegilego, SOE, bjalo ka molaodi yo e sego wa khuduthamaga.6.11. Go šišinywa ga leina la Mohumagadi Patience Bongiwe Kunene bjalo ka Moadiphethiši, yo a emetšego Afrika Borwa, Angola le Nigeria, ka Lekgotleng la Balaodi ba Sehlopha sa Panka ya Lefase (Panka ya Lefase).6.12. Molaodi wa Polokego ya Diporo tša Ditimela:a. Go thwalwa leswa ga Morena Nkululeko Andrew Stephen Poya bjalo ka CEO.Maloko ao a sego a Khuduthamaga go Lekgotla la Polokego ya Diporo tša Ditimela:b. Ngaka Nomusa Zethu Qunta (Modulasetulo);c. Morena Boy Johannes Nobunga (Motlatšamodulasetulo);d. Morena Zacharia Mosothoane (mošišinywa wa Mokgatlo wa Dinamelwa le wa Bašomi ba Dilogwa wa Afrika Borwa);e. Morena Christiaan Johan de Vos (mošišinywa wa Fetereišene ya Mekgatlo ya Afrika Borwa);f. Meijatšenerale Monashi Motlhala (Kgoro ya Maphodisa, ka lebaka la maemo a gagwe a mošomo);g. Morena Ngwako Makaepea (Kgoro ya Dinamela ka lebaka la maemo a mošomo wa gagwe);h. Mohumagadi Hilda Thamaga Thopola;i. Meijatšenerale Willem Adriaan Venter (leloko leo le sego la khuduthamaga leo le ikemego;j. Mohumagadi Khulekelwe Mbonambi (o thwetšwe leswa);k. Mohumagadi Ntombizine Mbiza (o thwetšwe leswa);l. Morena Andre Harrison (o thwetšwe leswa); lem. Morena Tibor Szane (o thwetšwe leswa le wa Kgoro ya Bašomi ka lebaka la mošomo wa gagwe).6.13. Go thwalwa leswa ga Morena Japh Ronnie Chuwe bjalo ka CEO (Moretšistra) ya Setheo sa Melato ya Dinamelwa tša Mebileng.6.14. Morena Skhumbuzo Dennis Macozoma bjalo ka CEO wa South African Roads Agency SOC Limited.6.15. Morena Sisa Neil Ntshona bjalo ka CEO ya Tirelo ya Boeti ya Afrika Borwa.6.16. Morena Dhesigen Pydiah Naidoo o thwetšwe leswa bjalo ka CEO ya Khomišene ya Dinyakišišo ka ga Meetse.6.17. Khomišene ya Lesotho Highlands Water:a. Morena Bhekizwe Simon Nkosi bjalo ka Moemedimogolo wa Repabliki ya Afrika Borwa; leb. Morena Vusi Nhlapo bjalo ka Moemedi wa saruri.6.18. Lekgotla la Setheo sa Thušo ya Dikgwebopotlana ka Mašeleng:a. Mohumagadi Charmaine Groves;b. Mohumagadi Happy Ralinala;c. Morena Kholofelo Molewa;d. Mohumagadi Nomcebo Dlamini;e. Morena Nazir Ahmed Osman;f. Mohumagadi Nonkululeko Dlamini;g. Morena Phakamile Mainganya;h. Mohumagadi Kate Moloto;i. Mohumagadi Hlonela Lupuwana (o thwetšwe leswa); lej. Morena Lawrence Mavundla (o thwetšwe leswa).6.19. Mohumagadi Cladie Thamo Hloniphile Mzobe bjalo ka CEO ya NDA.Dipotšišo:Donald LiphokoMogala: 082 901 0766 "
Pego ya Kopano ya Kabinete ya la 19 Diphalane 2016,20 Oct 2016,https://www.gov.za/speeches/statement-cabinet-meeting-19-october-2016-20-oct-2016-0000,https://www.gov.za/nso/speeches/statement-cabinet-meeting-19-october-2016-20-oct-2016-0000,"1. Phethagatšo ya Mananeo a Bohlokwa a Mmušo1.1. Kabinete e lakaletša baithuti ka moka tše dibotse ge ba thoma ka ditlhahlobo tša bona tša mafelelo a ngwaga. Baithuti ba Mphato wa 2016 ba hlohleletšwa go dula ba nepišitše ge ba thoma Ditlhahlobo tša Lengwalo la Marematlou tša 2016 tšeo di thomago semmušo ka la 24 Diphalane 2016 gomme tša fela ka la 29 Dibatsela 2016.1.2. Kabinete e rata go bušeletša boipiletšo bja yona gore naga e thekge maitapišo ka moka go boloka mananeo a thuto. Maitapišo a ao a etilego pele ke mmušo ka Sehlopha sa Mošomo sa Ditona ba šoma le baithuti, batswadi, diyunibesithi le batšeakarolo ke taetšo ya boikgafo bja mohlakanelwa bja go hwetša ditharollo tša go bušetša sekeng lekala la rena la thuto ya godimo.Kabinete e abelana dikgopolo tšeo di tšweleditšwego ke baithuti malebana le ditlhohlo tšeo ba lebanego le tšona ka ditefelo tša godimo tša dithuto, madulo, dipuku tša kgakollo, dinamelwa le maemo a go phela ao a bitšago tšhelete ye ntši.Ge ngwaga wo wa dithuto o ka lahlega, diyunibesithi le dikholetšhe di sa humana tharollo ngwaga wo, baithuti ba e ke bago milione ba marematlou ba ka se amogelwe thutong ya godimo ka 2017. Ditlamorago tša go se thabiše ke gore baithuti ka moka go tloga ka ba ngwaga wa mathomo go fihla ka ba ngwaga wa mafelelo ba tla amega gomme le ekonomi ya rena e tla amega ka ge go ka se be dialoga tše difsa tša bokgoni tše di tsenago mmarakeng wa mešomo.Se sengwe gape ke gore, bao ba tla bego ba alogile bjalo ka dingaka, boraentšenere, boraditšhupamatlotlo, barutiši le diprofešene tša mehutahuta ba ka se kgone go tsena ka ekonoming.Kabinete e thekga ka botlalo ditokelo tša go hwetša thuto tše di lego ka go Sengwalwa sa Tokollogo le Molaotheo, e bile e le sa bohlokwa ka go Leanotlhabollo la Bosetšhaba (NDP). Re thekga gape le tokelo ya go fihlelela thuto ya godimo, kudu go bahloki.Sengwalwa sa Tokollogo se re “thuto ya godimo le tlhahlo ya ditheniki di tla bulelwa batho ka moka ka mokgwa wa thekgo ya mmušo le thekgo ya ditšhelete tša thuto tše di fiwago go ya ka bokgoni.”Molaotheo o bolela gape gore “Yo mongwe le yo mongwe o na le tokelo ya go tšwetša thuto pele yeo mmušo ka mekgwa ya go kwagala o swanetšego go e dira gore e be gona gape e fihlelege ka tšwelopele.”Go bona kholo ya bogolo bja ditlhohlo mo thutong ya godimo, Mopresidente Jacob Zuma o okeditše sebopego sa Sehlopha sa Mošomo sa Ditona go akaretšwa Tona ya Dikgokagano, ya Madulo a Batho, ya Matlotlo le ya Tlhabollo ya Leago.Mmušo o amogetše ditšhišinyo tše mmalwa tšeo di tsebagaditšwego ke maloko le le batšeakarolo ba go fapana. Tshepetšo ya bothekniki e mo lenaneong go ba lekola gomme ge e feditšwe, go tla fiwa dikgetho tša go šogana le ditlhohlo tše re lebanego le tšona.Mmušo o tla tšea gape dikgato tša go dira gore go be le methopo go baithuti ka moka bao ba nago le maswanedi a go hwetša thušo go tšwa go Setlamo sa Bosetšhaba sa Thušo ya Ditšhelete tša Baithuti (NSFAS) go oketšwa go akaretša ditefo ka moka tša go ithuta yunibesithi le dikholetšheng tša Thuto le Tlhahlo ya Mošomo wa Sethekniki le wa Diatla (TVET) mo nakong ye telele. Mmušo o tla dira gape mekgwa ya go šogana le ditlhohlo tše di lebanego le baithuti “ba magareng” bao ba se nago maswanedi ka fase ga melao ya gonabjale ya NSFAS eupša ba sa kgone go lefela ditshenyagelo ka moka tša dithuto ntle le thušo ye e itšego. Tše ka moka di tla lebelelwa ka lebelo le tekanyo tšeo di laolwago ke lebelo la kgolo mo ngwadišong le methopo ye e lego gona.Khomišene ya Mopresidente ya Dinyakišišo ka go Thuto ya Godimo le Tlhahlo e tšwela pele ka mošomo wa yona gomme e tla thuša mmušo go tla ka tharollo ya nako ye telele ya phihlelelo ya thuto ya godimo kudu go bahloki.Tona ya Matlotlo o tla aba Polelo ya Pholisi ya Tekanyetšo ya Lebaka la Magareng (MTBP) ka la 26 Diphalane 2016 yeo e tla bontšhago tlhako ya ekonomi ka bophara mo kotareng ya gare.Mo ngwageng wa ditshelete wa 2016/17, mmušo o abile palomoka ya go makatša ya methopo ya thuto ya godimo, moo go bonwego Kgoro ya Thuto ya Godimo le Tlhahlo e amogela kabo ya tekanetšo ya R49.2 bilione.Kabinete e tshepa gore ke fela ka peeletšo ya rena mo thutong bjalo ka naga moo re tla bago le tšwelopele ya mohola go šogana le ditlhohlo tše di menagantšwego gararo tša tlhokego ya mešomo, bohloki le go se lekalekane. Mmušo o arabetše boipiletšong bja baithuti gomme o tla thekga tefo ya go fihla go 8%, gomme e tlo lefela koketšo ya ditefo ka thušo ya go thiba sekgoba legatong la baithuti ba go hloka ka moka, bao ba šomago goba “ba magareng”, seo se ra gore baithuti bao malapa a bona a amogelago letseno la R600 000 ka ngwaga. Se se ra gore baithuti ka moka bao ba nago le maswanedi a go amaogela NSFAS le “ba magareng” ba ka se okeletšwe ditefo, ka ge mmušo o tla lefa phesente yeo go oketšwago ka yona. Thekgo ye e tla ba palomoka ye e ka bago R2.5 bilione, yeo e akaretšago 70% ya baithutelatikrii ka moka.Batšeakarolo ka moka ba swanetše go hlola maemo ao a senago dintwa go kgontšha lenaneo la thuto go tšwela pele ntle le go senya nako.Go kgonthiša temogo ya tšwelopele ya tokelo ya go tšwetša thuto pele, mmušo o tla dira mmapatsela, o šoma le batšeakarolo ba maleba, mo phetogong ya diyunibesithi le dikholetšhe tša TVET go hlola dibaka, phihlelelo, thekgo ya ditšhelete le thekgo ya baithuti le diinstitušene. Batšeakarolo ba mmalwa go akaretša ba bangwe, baithuti, dipanka le kgwebo ba file ditšhišinyo tša go fapana ka gore go ka thekgwa bjang thuto ya godimo kudu go bahloki. Ka moo, Sehlopha sa Mošomo sa Ditona se tla bitša batšeakarolo ka moka gotee go dira mmapatsela wo o tla kgorago tsela ya tharollo.Kabinete e thabišitšwe ke go boela dithutong mo diyunibesithing tše dintši, gomme e hlohleletša baithuti ka moka go boela dithutong. Ye ke nako ye bohlokwa ya lenaneo la thuto moo ditlhahlobo di lego kgauswi. Mmušo o tshepa gore dingongorego tša baithuti di ka ahlaahlwa ka dipoledišano mola dithuto di tšwela pele.Kabinete e dula e tshwenyegile ka ditšhupetšo tša dikgaruru mo dikhamphaseng tša diyunibesithi tše dingwe go phatlala le naga. Le ge go dira ditšhupetšo go šireleditšwe ka Molaotheong, dikgaruru, tšhošetšo le tshenyo ya thuto di ka se kwelwe bohloko.Batšeakarolo ka moka ba swanetše go dira se sengwe le se sengwe mo maatleng a bona gomme ba tšeye dikgato dife goba dife tšeo di hlokegago go boloka lenaneo la thuto ka ge ditlamorago tše re lebanego le tšona di tla ba tše mpe go ekonomi, baithuti le baithuti ba marematlou. Thuto ke maikarabelo a mang le mang, a re šomeng mmogo go bušetša dilo sekeng mo thutong ya godimo go šireletša bokamoso bja bana ba rena le bokamoso bja naga ya rena.1.3. Kabinete e amogela peeletšo ya R3 bilione ka Marriot International yeo e tla bonago sehopha sa dihotele se segolo lefaseng ka moka se fetša dihotele tše difsa tše hlano. Tsebišo e laetša boitshepo bja babeeletši mo nageng le dikgonagalo tše dibotse tša ka moso tša ekonomi ya selegae.1.4. Afrika Borwa e tsebagaditšwe bjalo ka naga ye kaone go feta ka moka mo taolong ya dikoloto le tšweletšo ya taolo ya dikoloto ka dinageng tša borwa bja Sahara ka Afrika ka Kuranta ya Mebaraka ye e sa Golago, modirišani wa Dikopano tša IMF/tša Ngwaga le Ngwaga tša Panka ya Lefase. Sefoka se tlile ka morago ga ge Panka ya Lefase e amogela bokgoni bja naga ka phetogo/peakanyo ya dikoloto. Dithorišo tše ke bohlatse bja katlego yeo naga e tšwelago pele go ipshina ka yona mo mebarakeng ya ditšhelete tša lefase le mokgwa tirišo wa ka moo ekonomi e laolwago ka gona.1.5. Ketelo ya Semmušo ka Kenya e lego ya mathomo go tšewa ke hlogo ya mmušo wa Afrika Borwa, Mopresidente Jacob Zuma, go tloga mola go bago le temokrasi, e akareditše kemedi ya kgwebo go Foramo ya Kgwebo ya Kenya-Afrika Borwa, yeo e utollotšego dibaka tša peeletšo le kgwebo. Dimemorantamo tša Kwešišano tše di latelago di saennwe: tirišano ya maphodisa, pabalelo ya diphapanontši le taolo le Tsela ya Dinamelwa tša Boemakepe bja Lamu go la Borwa bja Sudan-Ethiopia.1.6. Karolo ya Bobedi ya Khomišene ya Setšhabapedi gare ga Afrika Borwa le Repabliki ya Namibia e gateletše boikgafo bja rena ka mohlwaela wa go sekaseka ditaba tša mahlakoremabedi, dilete le tša boditšhabatšhaba. Memorantamo wa Tšhomišano (MoU) ka Thuto ya Godimo o phethilwe, go akaretšwa le go saenwa Dipeano tša Tsebo tša Komiti ya Mohlakanelwa ya Ditsebi ka ga Mellwane ya Noka ya Orange.1.7. Ketelo ya mošomo ya motlatšamopresidente Cyril Ramaphosa go la Vietnam le Singapore e šomišitšwe go utolla mafelo a kamoso a kgwebo le peeletšo, le go goka Dikgwebo tša Mmušo tša Singapore go thuša Afrika Borwa ka Ditirišano tša Setšhaba le tša Praebete, go sepelelana le Leano la Dintlha tše Senyane la Afrika Borwa. Boikgafo le bjona bo khumanwe gore Singapore e thuše Afrika Borwa ka hlabollo ya mabokgoni le go oketša palo ya dithuto tša tlhahlo go baithuti ba Afrika Borwa tšeo di abjago ka fase ga Lenaneo la Tirišano la Singapore.1.8. Mopresidente Jacob Zuma o boletše Khonferenseng ya Mošomo wa Dihlogo ya Afrika Borwa ye e filego sefala sa dihlogo tša rena ka moka  tša mošomo go abelana dikgopolo ka ditaba le dilo tše bohlokwa tše di ba kgontšhago gabotse go emela naga ya rena. Bjalo ka baemedi ba rena moše wa maatla ba na le maikarabelo a go aga segwera le tirišano tše di tla re thušago go fihlelela maikemišetšo a rena go tšwa go NDP, yeo ya kgolo ye e akaretšwago, mešomo le maphelo a makaone a batho ba rena.1.9. Ge a arabela dinyakwa tša setšhaba le tša kgwebo, Tona ya Meetse le Tlhwekišo Nomvula Mokonyane o tla ribolla lekwate go aga Karolo ya Pele ya Protšeke ya Meetse ya Vaal Gamagara ya R18 bilione, Labohlano, 21 Diphalane 2016. Ge go phethwa Karolo ya Pele, baholegi ba tla akaretša dipolase tša leruo tše 14, meepo ye 12, diphaka tša sola, le ditšhaba tša Kathu, Olifantshoek, le Hotazel, ba holega setšhaba sa badudi ba 23 499.1.10. Thakgolo ya karolo ya mathomo ya mpshafatšo ya R49-milione ya Diphaka tša Intasteri ya Isithebe ka Mandeni, KwaZulu-Natal, e dira karolo ya Mpshafatšo ya Lenaneo la Diphaka la Diintasteri la Kgoro ya Kgwebo le Intasteri, gomme e beilwe pele go mpshafatšwa.Maikemišetšo ke go tsošološa diphaka tša diintasteri tša mmušo o phatlalala le naga go godiša diintasteri le go oketša go kgatha tema mo go hloleng mešemo le kgolo ya ekonomi ya naga. Diintasteri tše di šomago go tšwa go Isithebe di kgatha tema ye bohlokwa mo ekonoming ya lefelo le go hloma mešomo ya go feta 20 000. Nakong ya lenaneo la mpshafatšo dikgwebopotlana, dikgwebo tša magareng, le dikgwebo tše kgolo (di-SMME) di thwaletšwe protšeke ya boleng bja R6.3 milione gomme batho ba 162 ba thwetšwe.1.11. Tsebišo, ya gore Afrika Borwa e tla holega kwanong ye mpsha ya kgwebo le Kopano ya Yuropa (EU), e tla bona phihlelelo ye e kaonafaditšego go ditšweletšwa tša Afrika Borwa tše di nago le phihlelelo ya mmaraka wo o itšego ka EU. Tumelelano ya Tirišano ya Ekonomi (EPA) ka fase ga tlhako ya SADC-EU-EPA e ema legato melawana ya kgwebo ya tumelelano ya gonabjale ya mohlakanelwa gareng ga Afrika Borwa le EU, ye e bitšwago Tumelelano ya Kgwebo, Tlhabollo le Tirišano (TDCA). EPA e fa phihlelelo ya mmaraka wo mofsa wa swikiri le ethanol gammogo le phihlelelo ye e kaonafaditšwego ya mmaraka wa beine, matšoba, ditšwamaswing le ditšweletšwa tša dienywa.1.12. Khomišene ya Pabalelo ya Tuna ya Bluefin ya Borwa e okeditše Palomoka ya Go swarwa mo Go dumeletšego mo Afrika Borwa go kabo ya Tuna ya Bluefin ya Borwa go tloga go ditone tše 150 go ya go ditone tše 450 mo dihleng tša go rea dihlapi tša 2018-2020. Se se bohlokwa go tše di tlago pele mo go hloleng mešomo ka ge e tla fa mešomo ya go ya go ile mo lekaleng la boreahlapi le go tlišetša naga letseno la diyantle tše dintši tše di nyakegago.1.13. Go thwalwa ga bareki ba ba atlegilego ke Kgoro ya Enetši ka Lenaneo la Motšweletši wa Mohlagase wa Go ikema wa mathomo wo o theilwego Malahleng (IPP) ke karolo ye bohlokwa ya lenaneo la mmušo go šireletša kabo ya mohlagase wa naga. Bareki ba babedi ba ba atlegilego ba tla oketša 863.3MW mo kriting ya mohlagase mo mengwageng ye mehlano ye e tlago.Thwalo e goketša peeletšo ya go feta R40 bilione ye e tla šomišwago go rarolla mananeokgoparara mo lekaleng la mohlagase, go hlohleletša go reka tša gae le go hlola mešomo ye 6 613 nakong ya kago  le  ye 13 524 ka tirišo.Mola thulagayo ya go agwa ga mohlagase ka Afrika Borwa go tleaganywa le tlhabollo ya dithoto tša dibešwa tša fosile, naga e ikgafetše go phetogelo go ekonomi ya khapone ya fase, ba beile pele dipeobakeng tša mohlagase wa go hlweka. Ka Mohlagase wo o Mpshafatšwago, 6 376 MW ya mohlagase di hweditšwe go Batšweletši ba Mohlagase ba Go ikema ba 102 mo dihlopheng tše tshela tša go aba. Mo go tše, 2 200 MW ya maatla a tšweletšo ya mohlagase go tšwa go diprotšeke tše 44 tša IPP di kgokagantšwe go kriti ya setšhaba.1.14. Bjalo ka ge Kgwedi ya Dinamelwa e hlaloša diprotšeke tša mananeokgoparara a dinamelwa a motheo a mmalwa gomme mananeo a dirilwe go kgokaganya batho le mafelo, seo se hlola mešomo ye mefsa gomme se fetoša ka moo maAfrika Borwa a tšeago maeto.Ka tsela yeo Kabinete e lemoga peeletšo ya R24 milione ya Kgoro ya Ditsela le Dinamelwa ya Gauteng go lokiša tsela ya D904, yeo e tsebegago ka tsela ya kgale ya Evaton. Go lokišwa ga tsela ye e lego gona gonabjale go tla thuša go nako ya go tšea maeto ye e kaonafaditšwego, gomme gwa kgonthiša polokego ya tsela go boradifatanaga, borapaesekela le basepela ka maoto.1.15. Go swarwa ka katlego ga Foramo ya Taolo ya Inthanete ya Afrika ya Bohlano ka Durban go lemogilwe ge kopano e phetha maemo a kontinente, ao a thekgago phihlelelo ya maikemišetšo a Agenda ya 2063, pele ga Foramo ya Taolo ya Ithanete ye e tlo swarwago Mexico ka Manthole 2016. Afrika Borwa e saenne Tumelelano ya Tirelo ya Mekgatlo ye Mentši le Motheo wa DONA.1.16. Tsenogare ke mmušo go lwantšha bomenetša, maitshwaromabe le gore diintasteri di tšeye maikarabelo e tlišitše tumelelano le dikhamphani tše šupa tše di beilwego lenaneong la dithulaganyo, tšeo di tlo oketša lebelo la phetogo ka intasteri. Tumelelano e na le dikarolo tše mmalwa, go akaretša: Go kgatha tema ga Matlotlo a diprotšeke tša tlhabollo; Maikgafo a phetogo mo karolong; Tlhako ya go rarolla dikleimi ka dikarolo tša setšhaba; le Maikgafo a Phetogo ke Bahlankedibagolophethiši (di-CEO).Metheo ye megolo ya mmušo e akaretša kotlo ya R1,4 bilione ye e gapeletšwago ke taolo ya phadišano yeo e tla lefšago ke dikhamphani ka Sekhwameng sa Ditseno tša Setšhaba. R1,5 bilione ye nngwe e tla abelwa sekhwama go thekga mananeo a leago a thekgo a lebantše ditšhaba tše di bego di sa hlokomelwe pele.Maikgafo a mmušo a tla tsebišwa ke ye nngwe le ye nngwe ya dikhamphani tše šupa, ye e ka tšeago mokgwa wa “mmotlolo wa tekatekano”, moo bonnyane 40% ya dišere ka khamphaning di tla rekišetšwa bathobaso ba Afrika Borwa; goba ‘mmotlolo wa badirišani’ moo khamphani e tla šomago le dikhamphani tša badirišani tša kago tša bathobaso tše e ka bago tše tharo go di thuša go tšweletša letseno la go lekana 25% ya letseno la yona. Boikgafo bjo bo amogetšwe ka tlaleletšo ya R9 bilione ya letseno la ngwaga le ngwaga ka nako ya paka ya tumelelano.Boikgafo bja nnete bo tla saenwa ke CEO ye nngwe le ye nngwe ye e ikgafago go dikgato tša mohlwaela wa bophara go kgonthiša gore ga go na ditiro tša go se amogelege le tša bomenetša ka khamphaning, mo kgwebong le baphadišani, mmušo goba badirelwa ba Makala a praebete.Tumelelano ya tefo e laetša gore ditshepetšo tše dingwe tša molao di swanetše go fetšwa mo dibekeng tše mmalwa tše di latelago gomme tše di a šongwa le go hlokomelwa gomme tsebišo e tla dirwa mafelelong a tshepetšo ye.1.17. MaAfrika Borwa a hlohleletšwa go amana le tshedimošo ye e abelanwago ka dikabo tša Pego ya Ngwaga le Ngwaga ya 2015/16 go Palamente. Tshedimošo e bontšha ka fao go šomišwago Lenaneotiro la Mmušo (PoA), gammogo le tšwelopele ya go Tlhako ya Leano la Lebaka la Nako ya Magareng (MTSF) le tirišo ya NDP.1.18. Kabinete e hlohleletša gape maAfrika Borwa go abelana dikgopolo tša bona ka ekonomi le ditaba tše dingwe tšeo ba ratago mmušo o di gatelela MTBP, go abja ke Tona ya Matlotlo Pravin Gordhan ka la 26 Diphalane 2016. Dikgopolo di ka romelwa ka Facebook: Treasury South Africa, Twitter @TreasuryRSA, kabo ya molomo le wepsaete ya Matlotlo a Setšhaba.2. Diphetho tše Bohlokwa tša Kabinete2.1. Kabinete e dumeletše melao ya Pego ya Mpshafatšo ya Senopsisi ya Thulaganyo ya Taolo ya Dinamelwa tša Afrika Borwa ya 2050 (NATMAP) yeo e sepelelanago le NDP gape e na le dintlha tša mekgwa ye e latelago ya dinamelwa: thulagayo ya nako ye telele le go bea pele, go nepiša go polokego, go tshepagala le go kgona go lefelwa ga dinamelwa; go lebelela e sego fela dinamelwa bjalo ka ge tšhomišo bošaedi le go se šome gabotse e le ka lebaka la go se šomiše lefase gabotse le go se dire maano ka tshwanelo; go godiša go fetoga ga maitshwaro ka go fetoša kgopolo dinamelweng tša bohle; le mokgwa wa thulaganyo wo o akaretšago leago le tlhabollo.2.2. Kabinete e dumeletše go tlišwa ga Melawana ya Boditšhabatšhaba ya Mananeokgoparara a Dikgokagano (di-ITR), Dubai 2012, Palamenteng go fiwa tumelelo.Di-ITR di thoma tumelelano ya boditšhabatšhaba, gomme di dira karolo ya Melawana ya Mokgahlo wa Kopano ya Mananeokgoparara a Dikgokagano tša Boditšhabatšhaba, kudu kgodišo ya kgolo ya ekonomi le kakaretšo ye kgolo ka tlhabollo ya mararankodi a kgokagano le dineteweke tša mananeokgoparara a dikgokaganyo le ditefelo tša fase.2.3. Kabinete e dumeletše go tlišwa ga Molao wa Mafelelo wa Khonferense ya Kgokagano ya Radio ya Lefase (WRC-15), Palameteng gore o dumelelwe, go ya ka karolo ya 231 (2) ya Molaotheo.Ditaba tša motheo tše di amogetšwego mo go WRC-15 di akaretša tirišo ya mararankodi a kgokagano a lefase, tirišo ya kgašo ya lefase, ditirelo tša dikgokagano tša sathalaete, ditirelo tša difofane, mawatle le mananeo a ekonomi ya lewatle, kimollo ya masetlapelo le ditirelo tša tšhoganetšo, gammogo le mananeo a kamoso go thekga phetogo ya ekonomi. Dipoelo tša WRC-15 di fa gape tiišetšo go tirelo ya kgašo ka go šireletša mohlwaela wa Thelebišene ya Lefase ya Titšitale (DTT).2.4. Kabinete e dumeletše go tlišwa ga Melao ya Mafelelo ya ITU Khonferenseng ya Pleniphotentiar ya Guadalajara 2010, Palamenteng gore o dumelelwe go ya ka Karolo ya 231(2) wa Molaotheo.Khonferense ya Plenipotentiary ke mokgahlo wa bohlokwa wa go dira dipholisi wa ITU, e lego mokgahlo wa bokgoni wa Dinagakopano (UN) wo o nago le maikarabelo a go laola mokgwa wa lefase wa dikgokagano tša elektroniki.Mošomo wa ITU o amana le NDP, ka ge o nepiša go tlhabollo ya Lenaneokgoparara la Setšhaba, ka lekaleng la ICT.2.5. Kabinete e boditšwe ka tšwelopele ye e dirilwego mo go hlongweng le go dirweng ga Phapoši ya Ntwa ya Mararankodi a Kgokagano. Kopano ya Lekgotla la Kabinete ya Phato 2016 e rarollotše ka gore Phapoši ya Ntwa ya Mararankodi a Kgokagano e swanetše go dirwa go akgofiša tirišo ya Kgokagano ya Afrika Borwa, pholisi ya mararankodi a kgokagano a setšhaba.Bjalo ka karolo ya Dipeano tša Tsebo tša phapoši ya ntwa, ditaba tše bohlokwa tše mmalwa di ile tša utollwa tšeo di nago le khuetšo mo tirišong ya katlego ya go kgona, ya lebelo, ya go tshepega le inthanete ye e bolokegilego. Tše di akaretša; go šogana le tšeo di šaletšego morago ka go aba mohlwaela wa tše di nyakegago kudu; kgokagano ya mararankodi a kgokagano, tirišo le thekgo ya mašeleng; le go šogana le dibopego tša mebaraka tše di sa šomego gabotse; go akgofiša phetogelo go kgašo ya titšitale; tlhabollo ya mokgwa wa pušo ya elektroniki; peakanyoleswa ya Dilo tša Mmušo; le go matlafatša Taolo le go šogana le pedifatšo ka taolong ya lekala la ICT.2.6. Kabinete e amogetše gore Tumelelano ya Paris ka Phetogo ya Klaemete e tlišwe Palamenteng gore e dumelelwe. Tumelelano ya Paris ke sedirišwa se se lego molaong se se tla tlhahlago tshepetšo ya tiro ya lefase ka ga phetogo ya klaemete. E kopanya ditšhaba ka moka go lebaka la go swana la go šomišana go tšhošetšo ya phetogo ya klaemete, ka taba ya tlhbollo ya go swarelela le maitapišo a go fediša bohloki. E dira maikemišetšo a go swara koketšo ka palogare ya themperetšha ya ka fase ga kgato ya ka fase ga 2.Tumelelo ya Paris e tla tsenywa tirišong ka la 4 Dibatsela 2016, matšatši a 30 ka morago ga tšatšikgwedi yeo Mekgatlo ye 55 ya Tumelelo di ikarabelago go palomoka ya tokollo ya gase ya ntlotalamorogo ya lefase ya 55% di beile didirišwa tša yona go dumelelwa. Tumelelo ya Afrika Borwa ya Tumelelo ya Paris e romela sešupo se se botse sa boikgafo bja rena bjo bo tšwelago pele go šogana le tlhohlo ya phetogo ya klaemete.  2.7. Kabinete e dumeletše Kakanywa ya Pholisi ya Setšhaba ka Ditirelo tša Koketšo le Keletšo le Thulaganyo ya yona ya tirišano. Maikemišetšo a pholisi ke go dira tlhako ya taolo go kaonafatša bokgoni, tšweletšo, tekatekano, tikologo le tshwarelelo ya ekonomi ya Makala a temo, dithokgwa le boreahlapi. Se se tla kgonthiša gore dikarolo ka moka ka mohlwaeleng wa temo, dithokgwa le boreahlapi (go tloga go motšweletši go ya go Modiri) ba kgona go utolla dibaka tše di phagamego tša dikgwebo tša bona le leruo.2.8. Kabinete e dumeletše kakanywa ya mafelelo ya MTSF ya Dipoelo tša bo 2 tša 2014-19 “Bophelo bjo Botelele bja go phela gabotse go maAfrika Borwa Ka moka”. Se se šoma bjalo ka kago ya go diriša Kgaolo ya bo 10 ya NDP ya 2030.MTSF ya 2014-19 e kaonafaditšwe go kopaya bohlatse bja kgauswayana bja tiro ya nnete ya makala a maphelo kgahlanong le dilebanywa ka go MTSF ya 2014-19; kamogelo ya Dinepo tša Tlhabollo ya Go ya go ile (di-SDG) tša 2030 ka Afrika Borwa, le go fokotša ditaetšo tša tshepetšo.2.9. Go latela tumelelo ya Kabinete, Tona ka Kgoro ya Peakanyo, Tekodišišo le Tshekatsheko ya Phethagatšo ya Mošomo Jeff Radebe o tla lokolla dikutollo tša Sedirišwa sa Kelo ya Taolo ya Tiro (MPAT) ya 2015. Pego e fana ka tshedimošo ye e kopantšwego ya dikelo tša MPAT le ditshekatsheko tša dithuto tše di sekwasekwago go tloga ka 2011 go fihla ka 2015.MPAT e dirišwa go thuša kaoafatšo go ditirišo tša taolo ka dikgorong tša mmušo. Se se kgatha tema go NDP yeo e bolelago gore gare ga gonabjale le 2030 Afrika Borwa e hloka go hloma mmušo wo o ago le bokgoni, wo o šomago ka bokgoni bja makgonthe gape o arabela dinyakawa tša badudi.Dipoelo tša 2015 di bontšha gore MPAT e atlegile ka go sepediša dikaonafatšo tša koketšo ka ditirišo tša taolo; le ge go le bjalo, di fapana go seleganya dikgoro tša bosetšhaba le diprofense. Go na le methopo ya bokgoni malebana le ditirišo tša taolo mo mmušong eupša tirišo ya taolo ya bolaodi ya go fokola e dula e le tlhohlo gape e kgatha tema mo go palelweng ga taolo.Kabinete e thekga mokgwa wa kopano le wa botlalo go thekga dikaonafatšo, e lego wo o tla etwago pele ke ka Kgoro ya Peakanyo, Tekodišišo le Tshekatsheko ya Phethagatšo ya Mošomo.3. Melaokakanywa3.1. Kabinete e dumeletše gore Molawana wa Go thibela le Go emiša Melato ya Lehloyo le Polelo ya Lehloyo o phatlalatšwe gore setšhaba se o sekaseke. Molawana o diretšwe go hlola melato ya bosenyi bja lehloyo le polelo ya lehloyo le go bea ditsela tša go thibela le go emiša melato ye. Maikemišetšo ke go šogana le ditiragalo tše di golago tša semorafe gape le go šogana le mehuta ye mengwe ya maitshwaro a bosenyi bjo bo hlohleletšwago ke lehufa goba go se kgotlelelane, ka tsela ya bosenyi bja lehloyo le polelo ya lehloyo, tše di diregilego nakong ya go feta ya kgauswanyana.Se se nyalana le NDP yeo e gatelelago tlhokego ya masolo a go swarelela kgahlanong le semorafe, kgatelelo ya basadi le banna, letlhoo la batho ba ratanago e le ba bong bjo bo swanago, letlhoo la batho ba merafe ye mengwe le gore batho ka moka ba le go ikwa ba bolokegile.4. Ditiragalo tše di Tlago4.1. Kgwedi ya Temošo ya Kankere ya Letswele ka Diphalane, e emela maitapišo a tlhoomelo ya maphelo ya setšhaba le praebete go godiša temošo ya bolwetši. Temogo ya ka pela ya maaemo e ka dira gore kalafo e šome gabotse. Basadi ka moka le banna ba swanetše go dira tekolo ya nako le nako ka bobona gomme ba lekolwe gape ka dinolofatši tša tlhokomelo ya maphelo tša kgauswi le bona.4.2. Kgoro ya Maphelo e tla swara Khonkrese ya Maokelo a Lefase ya Federeišene ya Maokelo a Boditšhabatšhaba (IHF) ka fase ga morero wa “Go šogana le Ditlhohlo tša Molwetši -Polokego le Tlhokomelo ya Gare”, ka Durban go tloga ka la 31 Diphalane go fihla ka la 3 Dibatsela 2016. Khonkrese e fa foramo ya lefase ya moswananoši ye e kgokganyago diphetošetšo tša dikarolo tše dintši tša tsebo, bokgoni le maitemogelo mo taolong ya karoo ya maphelo le kabo ya ditirelo.5. Maemo a kabinete go Merero ye Bohlokwa Seemong sa bjale5.1. Kabinete e kgonthišitše thekgo ya yona go Tona ya Matlotlo, Pravin Gordhan woo ka fase ga Karolo 35 ya Molaotheo a se nago molato go fihla a bonwa molato ke kgorotsheko ya molao. Kabinete e sa na le tshepo go mokgwa wa toka wa bosenyi wa naga le ditshepetšo tša toka le nnete tše di hlalošitšwego nakong ya temokrasi ya rena. Ditshepetšo di swaetšwe go dumelelwa go diragala.5.2. Dipoelo go tšwa Samiting ya BRICS ya bo 8, ye e bego e swerwe ka la 15 go fihla ka la 16 Diphalane ka fase ga morero “Go aga Ditharollo tša Tirišano, Kakaretšo le Go arabela (BRICS)” kua Goa, India, di lemogile baetapele ba BRICS ba swere dipoledišano tša kopano gape tša tirišano ka ga go tiišetša tirišano ya ka gare ya BRICS gomme ya tšweletša ditaba tša lefase go swana le diphapano tša boditšhabatšhaba, twantšho kgahlanong le botšhošetši, le kaonafatšo ya mokgwa wa taolo ya lefase, kudu go dira gore go be le temokrasi ya UN le Diinstitušene tša Bretton Woods.Kamogelo ya Boipolelo bja Goa le Thulaganyo ya Tiro, di gateletše motheo wa go tia wo BRICS e o dirilego go ya dipeano tša go dira mekgwa ya diinstitušene ya tirišano ye e sa šikinyegego. Kgonagalo ya go dira Mokgahlo wa Go ikema wa Kelo wa BRICS go lebeletšwe ditheo tša go tlwaetša mebaraka, gore go tiišwe taolo ya lefase ya thutaboagi, le yona e amogetšwe. Nakong ya ketelo go la Goa, Khamphani ya Dihlare ya Cipla le balaodi ba Tlhabollo ya Intasteri ya Dube di saenne tumelelano ya go thoma senolofatši sa payolotšiki. Peeletšo ye ya R1.3 bilione e tla dira go bjala ga mathomo mo kontinenteng ya Afrika, ya tšweletšo ya seokobatši sa go ba kgahlanong le kankere ye e theilwego tshepetšo ya payo-theknolotši.5.3. Kabinete e iša tlhompho go batho ba Mozambique ka tlemagano ya bona le go ke ntšha sehlabelo mo ntweng ya rena tokologo. Motlatšamopresidente Cyril Ramaphosa le Tona ya Bokgabo le Setšo, Nathi Mthethwa, ba tsenetše tirelo ya segopotšo sa ngwaga wa bo 30  wa mohu Samora Machel, Tate yo a hlotšego le Mopresidente wa Mozambique, yo a hlokafetšego ka fase ga mabaka a go belaetša ka Mbuzini. Go hlompha segopotšo sa baetapele ba Afrika  ba go swana le Samora Machel, Julius Nyerere, Oliver Tambo le Nelson Mandela, re gopola gore boetapela go bona bo be bo bolela ka ditirelo tša bikgafo go Afrika go phagamiša dikgahlego tša batho ba Afrika.Re aga mo historig ya tlwaelo ya rena gomme re ipshina ka botseta bj ago tiya le dikamano tša ekonomi go kaonafatša kgolo ya ekonomi, go hlola mešomo le go fokotša go lekalekane. Go hlola Tsela ya Tlhabollo ya Maputo, ye e kgokaganyago boemakepe bja Maputo le bogare bja diintasteri ya naga ya rena, ke karolo ye bohlokwa ya maitapišo a rena a go godiša kgwebo le peeletšo le go godiša tsenelano ya dilete.   5.4. Kabinete e lakaletša Mmoleledi Busisiwe Joyce Mkhwebane mahlatse le mahlogonolo mo go thwalweng ga gagwe bjalo ka Mošireletši wa Setšhaba wa Repabliki ya Afrika Borwa mo pakeng ya mengwaga ye šupa go tloga ka la 15 Diphalane. Kabinete e tshepha gore Mmoleledi Mkhwebane o tla šomela naga gabotse gomme o tla tšwela pele go dira kgahlegong ya maAfrika Borwa ka moka.5.5. Kabinete e leboga Mmoleledi Thuli Madonsela go šomela naga le go dira gore kantorong ya Mošireletši wa Setšhaba e gopolwe ke badudi.5.6. Kabinete e na le bobegaditaba bja Afrika Borwa mo segopotšong sa matswalo a bjona a Letšatši la Tokologo ya Bobegaditaba leo le tsebegago ka “Laboraro le Leso” gomme e tumiša intasteri ya bobegaditaba ka tema ye ba e kgathilego go temokrasi ya naga. KA la 19 Diphalane 1977, mmušo wa kgethologanyo o laetše The World le Weekend World go emiša ka phatlalatšo gomme wa swara batho ka bontši le go iletša babegaditaba.Molaotheo wa rena wa temokrasi o šireletša tokollogo ye e lwetšwego ka bothata ya bobegaditaba ye e lemogwago bjalo ka ge e raloka karolo ye bohlokwa go godišeng tlemagano ya setšhaba le tekatekano go batho ka moka.Ge re tšweletša tšwelopele ye Afrika Borwa e e dirilego ka go hlola tokologo ya bobegaditaba, Kabinete e lebogiša SANEF mo matswalong a bo 20 ye e tla ketekwago bekeng ye e tlago.  5.7. Kabinete bontšha kopano go naga ya Nigeria le malapa a basetsana bao ba sa thopilwego, go latela ditaba tša gore ba 21 ba basetsana ba sekolo ba 2019 bao ba thopilwego ke mašole a Boko Haram ba lokolotšwe. Kabinete e ipiletša go ditšhaba tša boditšhabatšhaba go mpshafatša maitapišo a bona go thuša balaodi ba Nigeria go boloka go lokollwa ga basetsana; kudu dinaga ka moka tša Afrika le Kopano ya Afrika go fa thekgo go thuša go hwetša bana ba ba timetšego.5.8. Kabinete e kopane le Mopresidete Jacob Zuma go iša matshidiso go Mmušo le batho ba Repabliki ya Haita le dinaga tše dingwe ka Caibbean go latela tshenyo ya Hurricae Matthew ye e fetilego ka maphelo a batho ba makgolokgolo gomme ya seya mananeokgoparara.5.9. Kabinete e kopane le Mopresidete Jacob Zuma go iša matshidiso go Mmušo le batho ba Mmušo wa Thailand go latela lehu la Kgošikgolo Bhumibol Adulyadej.5.10. Kabinete e romela gape matshidiso go lapa le bagwera ba molwelatokologo Mewa Ramagobin. Ke yena mothomi wa Komiti ya Afrika Borwa ya tokollo ya Bagolegwa ba Dipolotiki, gape o be a le gare ga bathekgi ba mathomo ba lesolo la Lokollang Mandela. Mewa Ramgobin e be e le Mopresidente wa pele wa Khonkrese ya Maindia a Natal le Modulasetulo wa Trasete ya Madulo ya Phoenox, ye e thomilego ke Mahatma Gandhi ka 1904.5.11. Kabinete e lemogile gore Mopresidente Jacob Zuma o amogetše go itokolla mošomong ga Morena Krish Naidoo le Morena Vusi Mavuso bjalo ka maloko a Boto ya Tirišano ya Kgašo ya Afrika Borwa (SABC)Komiti ya Potfolio ya Dikgokgano e thomile dikgato tša go thoma dinyakišišo ka Boto ya SABC, malebana le go lokelwa ke go ba ka kantorong, go ya ka karolo ya 15A ya Molao wa Kgašo wa 1999.Kabinete e lebogišitše ba ba latelago:5.12. Motseta wa Afrika Borwa go la Vienna Tebogo Seokolo ka thwalo ya gagwe bjalo ka Modulasetulo wa Boto ya Taolo ya Mokgatlo wa Enetši ya Athomo ya Boditšhabatšhaba (IAEA). Boto ya Taolo ke mokgahlo wo mogolo wa go dira dipholisi tša IAEA.   5.13. Parks Tau ka kgetho ya gagwe bjalo ka Mopresidente wa mokgahlo wa Ditoropokgolo tša Kopano le Pušoselegae (UCLG), mokgahlo wo mogolo wa Pušoslegae ya Lefase, ka la 15 Diphalane 2016, kua Colombia.  5.14. Antonio Guterres, ka kgetho ya gagwe mo maemong a Mongwaledi-Kakaretšo wa UN go tloga ka la 1 Pherokgong 2017 go fihla ka la 31 Manthole 2021. O tla le maitemogelo a mantši ka ge a šomile bjalo ka Tonakgolo ya Portugal go tloga ka 1995 go fihla ka 2002 le bjalo ka Moenetši wa Godimo wa Bafaladi go tloga ka la Phupu 2005 go fihla ka Manthole 2015.5.15. Babegaditaba ba Afrika Borwa, bao ba lemogilwego mp Difokeng tša Babegaditaba ba Afrika ba CNN MultiChoice Ancillar Mangena wa Forbes Africa o thopile Sefoka sa Mmegaditaba wo Monnyane wa Maggie Eales Wales. Jay Caboz, go tšwa gape go Forbes Africa, o thopile Sefoka sa Mananeokgoparara le Enetši, mola Sefoka sa Kgwebo sa Ekonomi se thopilwe mmogo ke  Diana Neille, Richard Poplak, Shaun Swingler le Sumeya Gasa ba Daily Maverick Chronicle. Mia Malan wa Mail & Guardian o thopile Sefoka sa Legoro la Features, mola motšeadiswantšho wa Sunday Times James Oatway a thopile Sefoka sa  Motšeadiswatšho tša Mohammed Amin.5.16. Mamelodi Sundowns go thopeng sefoka ka dino tše 3-0 kgahlanong le sehlopha sa Egepeta, Zamalek, leotong la mathomo la Makgaolakganng ya Liki Bonkgwete bja Afrika. Kabinete e ipiletša go maAfrika Borwa go kopana go thekga Sundowns go tliša gae naledi.6. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.6.1. Morena Siphamandla Kenneth Mthethwa bjalo ka Mohlankedimogolo wa Matlotlo (CFO) wa Sentech.6.2. Boto ya Ditaamane tša Afrika Borwa le Taolo ya Dimetale tše Bohlokwa:a) Ngaka Sipho David Manese (Modulasetulo)b) Mohumagadi Ntombifuthi Monedi-Nokoc) Mohumagadi Mpho Mosingd) Mohumagadi Mamodupi Mohlala-Mulaudzie) Morena Bernard Sternf) Mohumagadi Maletlatsa Monica Ledingwaneg) Morena Mochele Nogeh) Morena Tembani Ngqezai) Mojenerala-Pharephare Peter Jacob Arendse (Tirelo ya Maphodisa a Afrika Borwa (SAPS))j) Morena Bothwell Deka (Matlotlo a Setšhaba)k) Morena Tsumbedzo Charles Nevhutanda (Panka ya Resefe ya Afrika Borwa)l) Morena Senna Mokoena (Mokgahlo wa Setšhaba wa Bašomi ba Meepo)m) Morena Leon Peter Grobler (Mokgahlo wa Kopano wa Afrika Borwa)n) Morena Kagiso John Menoe (Kgoro ya Methopo ya Diminerale)o) Mohumagadi Mmapoulo Lindah Nkhumise (Moswarela Molaodiphethiši)Maloko a mangwe:p) Brikatiri Ntombizodwa Hazel Mokoena (SAPS)q) Morena Raymond James Paola (Panka ya Resefe ya Afrika Borwa)6.3. Maloko a e Sego a Malokophethiši a Boto ya Sekhwama sa Dikotsi tša Tseleng (RAF):a) Ngaka Ntuthuko M Bhengu (Modulasetulo gomme o thwetšwe leswa);b) Morena Dawood Coovadia (Motlatšamodulasetulo gomme o thwetšwe leswa);c) Mohumagadi Mala Somaru (o emela Kgoro ya Dinamelwa);d) Morena Patrick Masobe (o thwetšwe leswa);e) Morena Refilwe Mokoena (o thwetšwe leswa);f) Ngaka Lungelwa Linda (o thwetšwe leswa);g) Morena Ahmed Pandor (o thwetšwe leswa);h) Ngaka Terrence Omdutt Kommal;i) Ngaka Maria Claudina Du Toit;j) Morena Khotso Monko Mothobi; lek) Mohumagadi Lusanda Unathi Zisiwe Rataemane.6.4. Leftenete-pharephare (Mohumagadi) Yolisa Matakata bjalo ka Motlatšahlogo wa Setšhaba ka Kantorong ya Molaodimogolo ya Dinyakišišo tša Bosenyi bja Tšhoganetšo.6.5. Dihlogo tša Setšhaba ka Dikantorong tša Molaodimogolo Wa Mahlale a Bosenyi bja Tšhoganetšo:a) Gauteng: Mojenerala-pharephare (Morena) Prince Nkitsing Mokotedib) Kapa Bodikela: Mojenerala-pharephare (Mohumagadi) Nombuso Portia Khozac) Kapa Bodikela: Mojenerala-pharephare (Morena) Meshack Nyameko Nogwanyad) Leboa Bodikela: Mojenerala-Pharephare (Mohumagadi) Linda Mbanae) Kapa Leboa: Mojenerala-Pharephare (Morena) Kholekile Derick Galawef) Limpopo: Mojenerala-Pharephare (Mohumagadi) Thobeka Hepercia Jozi;g) Mpumalanga: Mojenerala-Pharephare (Mohumagadi) Ntombizodwa Hazel Mokoena;h) KwaZulu Natal: Mojenerala-Pharephare (Morena) Isaiah Jabulani Zikhali;i) Freistata: Mojenerala-Pharephare (Mohumagadi) Liziwe Evelyn NtshingaDipotšišo:Donald LiphokoMogala: 082 901 0766"
Pego ya kopano ya Kabinete ya la 1 le 2 Dibatsela 2016 ,3 Nov 2016,https://www.gov.za/speeches/statement-cabinet-meeting-1-and-2-november-2016-3-nov-2016-0000,https://www.gov.za/nso/speeches/statement-cabinet-meeting-1-and-2-november-2016-3-nov-2016-0000,"1. Phethagatšo ya Mananeo a Bohlokwa a Mmušo1.1. Kabinete e lebogiša Tona ya Matlotlo Pravin Gordhan le sehlopha sa gagwe ka go Matlotlo a Setšhaba ka go aba tekanetšo ye e gopodišišitšwego gabotse gape ye e lekanetšego. Polelo ya Pholisi ya Tekanyetšo ya Lebaka la Magareng (MTBPS) e fa mekgatlo ya setšhaba, mekgatlo ya bašomi le ya kgwebo go šoma mmogo le mmušo go fihlelela maikemišetšo a naga ya rena.Kabinete e thekga dipeakanyo tše di tsebišitšwego ka go MTBPS go hlahla ekonomi mo dinakong tše tša mathata a ekonomi, go fihlelela kgolo ya ekonomi ya ka kakaretšo le go šomiša methopo ya mmušo ka swanelo.1.2. Kabinete e leboga batšhelamotšhelo ba go feta 4, 5 milione bao ba išitšego difomo tša bona tša motšhelo mo Sehleng sa Motšhelo sa 2016 le go gopotša bao išigo ba tšhele motšhelo go iša difomo tša motšhelo ka ge nako ya go tswalela ya 25 Dibatsela 2016 e batamela ka pela.Batšhelamotšhelo ba go tshepega ba thuša go kaonafatša maphelo a dimilione tša maAfrika Borwa ka go dirišana le mmušo ge o hloma ditirelo tše di hlokegago kudu le thekgo ya leago mo ditšhabeng.Kabinete e ipiletša go maAfrika Borwa go ema le maiteko a rena a go godiša ekonomi ka go hlola mešomo ye mefsa, le ka go itlwaetša go boloka. Ge re šoma mmogo re ka kgonthiša gore re kaonafatša kgolo ya ekonomi.Kabinete e thekga boipiletšo bja go dira dinyakišišo tša ka pela gape tša mohola ka ga mabarebare a maemo a go swarwa bokgoba mo dikantorong tša Tirelo ya Metšhelo ya Afrika Borwa (SARS). Ditiragalo tša go swana le tše di na le khuetšo ye mpe go tshepo ya setšhaba mo taolong ya phethagatšo ya molao gomme go swanetšwe go šogana le yona ka bjako.1.3. Go thekga thuto ya godimo ka ditšhelete e dula e le selo se se tlago pele mmušong gomme R17 bilione ya tlaleletšo ye e filwego diyunibesithi mo mengwageng ye meraro ye e latelago e tla thuša go kaonafatša bothata mo go baithuti bao ba hlokago thušo ya ditšhelete le baithuti ba magareng. Thekgo ye ya ditšhelete e tla kgonthiša gore baithuti ba bantši ba kgona go fihlelela thuti ya godimo ka ge R9.2 bilione ya thekgo ye ya ditšhelete e tla fiwa Setlamo sa Bosetšhaba sa Thušo ya Ditšhelete tša Baithuti (NSFAS).Thekgo ye ya ditšhelete e a amogelwa, le ge go le bjalo seo se tlago pele bjale ke gore go thomišwe ka dithuto. Kabinete e ipiletša go maAfrika Borwa go thekga dikgato ka moka tša go boloka lenaneo la thuto la 2016. Bjale ke nako ya go emiša ka ditšhupetšo ka moka, go boela ka diphapošing le go fetša ngwaga wa dithuto ntle le go senya nako.Mmušo o dumela gore dipoledišano tša go šogana le dinyakwa tša baithuti di ka diragala mola lenaneo la thuto le dutše le tšwela pele. Re kgonthiša tokelo ya go dira ditšhupetšo eupša se se swanetše go dirwa ka gare ga mellwane ya molao le ka mokgwa woo e lego gore ga o gatake ditokelo tša ba bangwe.Dikaonafatšo tša mmušo ka go dira gore thuto ya godimo e fihlelelwe di tšwa ka pegong ya 2015 ya Kgoro ya Dipalopalo ya Afrika Borwa (Stats SA) ka ga Dipalopalo tša Diinstitušene tša Thuto ya Godimo. E bontšha gore boingwadišo bja baithuti mo Thutong ya Godimo bo gotše ka 32.5% go tloga ka 2006 go fihla ka 2015. Gape, dithušo tša ditšhelete ka mmušo wa setšhaba mo Thutong ya Godimo di gotše ka 144% mo mengwageng ye lesome go tloga ka 2006 go fihla ka 2015.Dithušo tša ditšhelete tša mmušo le ditefo tša thuto ke tšona letseno le legolo la diyunibesithi la go lefa ditefelo tša bašomi, mo dithušo tša ditšhelete tša mmušo tše di balelwago go 43% ya letseno la diyunibesithi la go lefa ditefelo tša bašomi ge ditefo tša dithuto tšona di balelwa go go 34%. Dikutollo tše di laetša boikgafo bja mmušo go thuto gomme di kgonthiša boipiletšo bja rena bja gore bao ba ka kgonago go lefa ba lefe, e bile di utolla gore ditefo tša dithuto di dula e le karolo ye bohlokwa ya thušo ya ditšhelete ka kakaretšo.Sehlopha sa Mošomo sa Ditona se se thwetšwego ke Tona ya Thuto ya Godimo, Blade Nzimande, go hlabolla thekgo le mmotlolo wa thekgo ya ditšhelete go baithuti ba Go hloka le “Ba magareng” se dirile gape tšwelopele.Leano le le bitšwago Lenaneo la Thušo ya Ditšhelete tša Baithuti la Ikusasa (ISFAP), le swaragane le tshepetšo ya go boledišana, moo go bonwego dikgopolo tša go fapana di kopanywa, gomme go hwetšwa tumelelano go bakgathatema ba bohlokwa ka moka ya sebopego sa pušo ya nakong ye e tlago sa ISFAP. ISFAP e dira ditigelo tša go fapana tšeo di lebelelwago gona bjale gore di phethagatšwe. Mmotlolo le ditigelo tše di šišintšwego tše di lego ka pegong, di tla ya kgole e sego fela ka go šogana le mathata a go thekga ka ditšhelete ao a lebanego le baithuti ba Go hloka le “Ba magareng”, eupša gape le go šogana gare ga tše dingwe, le ditlhohlo tšeo Afrika Borwa e lebanego le tšona, go akaretša;Go fokotša palo ya godimo ya baithuti ba go hloka bao ba tlogelago sekolo mo thuto ya godimo le tlhahlo le bao malapa a bona a nago le batho ba ba šomago,Go kaonafatša go thwalega ga baithuti bao ba thekgilwego ka ditšhelete,Go kaonafatša molahlakore wa mabokgoni a naga,Go kaonafatša tirišano gare ga mmušo, lekala la praebete le diinstitutšene tša thuto ya godimo ka go thekga baithuti ba go hloka le “ba gare”.Leano la ISFAP le fa baithuti ba go hloka le “ba gare” thušo ya ditšhelete go lefa ditshenyagelo ka moka tša dithuto. Mola le digela thuto ye e thekgwago go felelela go bahloki ka tsela ya dipasari le dithušo tša tšhelete, e šišinya gape go fokotša ka katlego dipasari le dithušo tša ditšhelete go “ba gare” ge letseno la ka gae le oketšega gomme disenario di ka dithalwathalwa tša ka moo se se ka fihlelelwago ka go beakanya matlotlo go tšwa go bobedi Makala a mmušo le a praebete.1.4. Thakgolo ya Inkhupeitara ya Tlhabollo ya Kgwebo ya Boeti, ka Pilanesburg mo Leboa Bodikela ka Tona ya Boeti Derek Hanekom, o tla hlola sedirišwa sa kakaretšo ya ekonomi ka kgwebo ya boeti ya go kgonagala. Se se kaonafatša go kgatha tema ga lekala la boeti mo go godišeng ekonomi ye e feletšego.Inkhupeitara ya teko e tla lebanya 50 dikgwebopotlana, dikgwebo tša magareng, le dikgwebo tše kgolo (di-SMME) mo Seleteng sa Bojanala gomme e tla ba thekga mengwaga ye meraro gore e swarelele. Inkhupeitara ya Tlhabollo ya Kgwebo ya Boeti, e fa thekgo ya kgwebo go dikgwebo tša boeti.1.5. Thakgolo ya Senthara ya Enetši ye e Kopantšwego ya Ngwaabe ka la 4 Dibatsela ka Kgoro ya Enetši, ka tirišano le badirišani ba ba beakantšwego ke karolo ya lenaneo go hloma Disenthara tša Enetši tše di Kopantšwego mafelong a bohloki. Lebenkele le la ditirelo tše ntši tša go fapana tša mohlagase le fa phihlelelo ya methopo ya mohlagase ye e bolokegilego gape ya go rekega go malapa a go hloka. Go tlaleletša, e fa tshedimošo ka ga tšhomišo ya methopo ya enetši ye e bolokegilego, ya mohola gape ya tshwarelelo ya tikologo. E godiša gape lekala la SMME gomme ya godiša dibaka tša mešomo ka dikgwebo tše di amanago le enetši.1.6. Khonferense le Pontšho tša Windaba ye e tla bago gona ka la 2 go fihla ka la 4 Dibatsela 2016 mo Senthareng ya Dikopano ya Ditšhabatšhaba ya Kapa ka fase ga morero wa “Go ya go dimpshafatšo tša 100%” e thuša gape dimpshafatšo tša mmušo tša maano a enetši. E kopanya mmogo bakgathatema bao ba amegago mo mohlwaeleng wa mohola wa mohlagase wa moya mo kontinenteng ya Afrika le kudu ka Afrika Borwa. Go tlaleletša, Kopano ya bo 11 ya Ngwaga le Ngwaga ya Bokgoni bja Enetši ya Afrika go tloga ka la 8 go fihla ka la 9 Dibatsela 2016 mo Emperors Palace go la Johannesburg e tla nepiša go mehuta ya dikarolo tše di amanago le enetši. Dikarolo tše di tla akaretšwago di akaretša boentšenere bja enetši, kaonafatšo ya bokgoni, dinolofatši le taolo ya kago, mpshafatšo le enetši ye nngwe, tšweletšommogo, tšweletšo ya mohlagase, ditirelo tša enetši le tshwarelelo.1.7. Lehono, Mopresidente Jacob Zuma e tla ba modulasetulommogo le Mopresidente Robert Mugabe mo Kopanong ya Tlhomišo ya Khomišene ya Ditšhabapedi ya Zimbabwe le Afrika Borwa. Maikemišetšo a magolo ke go tiišetša dikamano tša mahlakore a mabedi le tirišano gare ga dinaga tše pedi le go tiiša le go godiša bokgoni bjo bo lego gona bja dikgokgano tše di tiilego mo dikarolong tša kgwebo, peeletšo, meepo, meetse, enetši, hlabollo ya mananeokgoparara, dinamelwa, le Dikgokagano tša Tshedimošo ya Theknolotši (ICT), gare ga tše dingwe.Go fihla lehono, dinaga tše pedi di saenne Memorantamo wa Tšhomišano (MoU) le Ditumelelano tša go feta 38, tšeo di akaretšago mehuta ye megolo ya dikarolo, yeo e akaretšago gare ga tše dingwe, kgwebišano le dipeeletšo, ditaba tša thušo ya botshabelo le ya bofaladi, tšhireletšo ya mabotho, temo, tikologo, enetši, maphelo, gammogo le bokgabo le setšo.1.8. Go swarwa ka katlego ga Tiragalo ya Botseta ya Ngwaga le Ngwaga ke Kgoro ya Dikamano tša Boditšhabatšhaba le Proudly South Africa mo Union Buildings ka la 29 Diphalane 2016 ka Pretoria e šoma bjalo ka sefala se bohlokwa go ruta setšhaba ka kakaretšo ka diplomasi le maikemišetšo a Afrika Borwa ka dipholisi tša ka ntle. Tiragalo ye e kopanya dikantoro tša botseta, dikhomišene tša godimo le mekgatlo ya ditšhabatšhaba ye e dumeletšwego ka Afrika Borwa go bontšha le go godiša setšo sa diplomasi ka ditlhagišokakanyo tša go swana le bokgabo, mmino le dijo go tšwa lefaseng ka bophara. Dihlopha tša botseta tša go feta 60 le dikgwebo tše mmalwa tša praebete di bontšhitše ditšweletšwa le dibaka tša tšona ngwaga wo.2. Dipheto tše Bohlokwa tša Kabinete2.1. Kabinete ya Go ikgetha ya la 1 Dibatsela 2016, e amogetše pego ya tšwelopele ka mošomo wa Komiti ya Ditona ya Ka gare ga Kaonafatšo ya Dikhamphani tša Mmušo (SOC) yeo e bego e etilwe pele ke Motlatšamopresidente, Cyril Ramaphosa.Se se tšwa go phethagatšo ya ditigelo tše di dumeletšwego ke Kabinete go tšwa go Khomišene ya Tshekatsheko ya Mopresidenete ya 2010 ya di-SOC. Kabinete e boeletša mokgwa wa magato wa go phethagatša ditigelo tše.Kabinete e gatelela gore Makala ka moka a mmušo a swanetše go ba le bokgoni, a swarelele ditšheleteng.Sehlopha sa diphetho se tšerwe go latela maikemišetšo a pholisi ye bohlokwa a go matlafatša di-SOC go di kgontšha go fihlelela maikemišetšo a tšona a tlhabollo.Kabinete e dumeletše tlhako ya Go kgatha tema ga Lekala la Praebete mo go tlišeng mananeokgoparara e lego yeo e tla hlahlago tirišano gare ga di-SOC le lekala la praebete.Kabinete e amogetše hlahli ya moputso le maemo a dikgoketšo a balaodibagolo ba di-SOE.  Kabinete e dumeletše katološo ye kgolo ya hlahli ya go thwala diboto le bahlankediphethiši, yeo, Kgoro ya Taolo le Tirelo ya Mmušo e tla thomago tshepetšo ya go boledišana le diprofense le mebasepala, pele ga tumelelo ya Kabinete.Kakanyo ya mathomo ya pholisi ya bengdišere ba mmušo ye mpsha e digetšwe gore go tšwelwe pele go boledišanwe ka yona. Se se tla fihla magomong mo go godišeng molao wo o amago SOC.Kgoro ya Matlotlo a Setšhaba e dirile tšhišinyo ya go laetša le go akanya tshenyagelo ya ditaolelo tša tlhabollo ya dikgwebo tša mmušo, tsebišo ya mokgwa wo e tla thuša go mpshafatša mešongwana ya kgwebo le ye e sego ya kgwebo ya di-SOC.Tše di kaonafatša maemo a di-SOC go kgatha tema mo phethagatšong ya Leanotlhabollo la Bosetšhaba (NDP): go aga mananeokgoparara, go godiša ekonomi, go katološa intasteri, go thuša go hlabolla mabokgoni a bohlokwa kudu, go hlola mešomo le go phagamiša maikemišetšo a mangwe a phetogo.2.2. Kabinete e dumeletše gore Leano la Kopanyo ya Enetši (IEP) le phatlalatšwe gore setšhaba se boledišane ka lona go fa bengdišere le mekgatlo ye e nago le kgahlego go lona megopolo ya bona. IEP e tiišeditšwe ka go Molao wa Enetši ya Setšhaba, 2008 (Molao wa bo 34 wa 2008). O nyaka go hlahla dipeeletšo tša mananeokgoparara a enetši le hlabollo ya dipholisi ye e tla huetšago maemo a enetši ka Afrika Borwa.Peakanyo ya enetši ye e kopantšwego e a nyakega go kgonthiša gore dinyakego tša tirelo ya enetši tša gonabjale le tša nako ye e tlago di fihlelelwe gabotse ka mokgwa wa go hola tša leago, mola di laola ditshenyagelo tša ekonomi, di thuša dilo tše bohlokwa tša setšhaba go swana le kimollo ya bohloki le go hlola mešomo le go fokotša dikhuetšo tša go se loke mo tikologong.IEP e fa maikemišetšo a nako ye telele a ka moo Afrika Borwa e ka šomišago mohlagase gabotse bjalo ka mokgwa wa go se bitše tšhelete ye ntši, woo ka tlhago o nyakago tšhutišo ya ka moo mehuta ya methopo ya enetši e šomišwago.2.3. Kabinete e lebedišišitše lefsa sephetho sa yona sa 10 Phupu 2015 sa go kgetha Koporasi ya Enetši ya Nyuklea ya Afrika Borwa bjalo ka Mmaditsela wa phethagatšo ya Lenaneo la Kago ye Mpsha ya Nyuklea. Sepheto se, ka nako yeo, se kgontšhitše Eskom go nepiša diprotšekeng tša Medupi, Kusile le Ingula le ditlhlohlo tša mohlagase tšeo naga e bego e lebane le tšona.Kabinete e kethile Eskom go ba Mošomimong le Moreki wa Mohlagase wa Dimela wa Nyuklea go ya ka Pholisi ya Enetši ya Nyuklea ya 2008. Eskom e na le mengwaga ye 30 ya tshepetšo ya go bolokega ya Mohlagase wa Dimela wa Nyuklea wa Koeberg, yeo e lego gape Mohlagase wa Dimela wa Nyuklea wa Afrika, gomme e dutše e hlabolla Tekanyetšo ya Khuetšo ya Tikologo le Dipego tša Polokego ya Lefelo la nyuklea tša kgonagalo ya mohlagase wa dimela wa nyuklea go tloga ka 2007.Kabinete e dumeletše gape go rweša Koporasi ya Enetši ya Nyuklea ya Afrika Borwa maikarabelo a go ba bjalo ka Mošomi le Morekiši wa Leboo la Dibešwa tša Nyuklea le Sedirišwa sa Meholantši.Kgoro ya Enetši e tla tšwela pele go šoma ka taolelo ya yona bjalo ka kgoro ya go dira dipholisi le kgokaganyo ya Lenaneo la Kago ya Nyuklea.2.4. Kabinete e boditšwe ka tšwelopele mabapi le tsebišo malebana le Leano la Methopo ye e Kopantšwego (IRP) gomme ya dumelela gore go kgokaganwe le setšhaba ka ditaba tša motheo le dikakanyo.Go tloga ka IRP 2010-30 go bile le ditšwelopele tše dintši tše di amago lekala la enetši. Tshepetšo ya mpshafatšo ya IRP e lekanetša maikemišetšo a mantši go kgonthiša tšhireletšo ya kabo go fokotša ditshenyagelo tša mohlagase, go godiša go hlolwa ga mešomo le go dira tša gae, go fokotša dikhuetšo tše mpe tša tikologo, go fokotša tšhomišo ya meetse le go oketša methopo ya kabo.Maikemišetšo a mathomo ao e lego kgoboketšo ya dikakanyo tšeo di tlo šomišwago ka go IRP e feditšwe, go sa letetšwe dipoledišano le setšhaba. Maikemišetšo a bobedi ke tšwelopele ya ditaba tša motheo yeo e sa bitšego tšhelete ye ntši e feditšwe. Leswao la boraro leo e lego tshekatsheko ya senario e thomile. Gomme maikemišetšo a bone, ke phetošo ya pholisi.2.5. Kabinete e amogetše tsebišo ka tšwelopele ka maemo a ditherišano mo Mokgatlong wa Kgwebo wa Lefase gomme ya dumelelana ka tlhokego ya nepišo ya tlhabollo moo lenaneo la mošomo wa ka morago ga Nairobi le peakanyong ya Khonferense ya Ditona ya bo 11 ya World Trade Organisation (MC11) (WTO) yeo e tlo swarwago ka Argentina ka Manthole 2017.Se se sepelelana le maikemišetšo a NDP a go dira dikarabo tša dipholisi tša maleba ka tikologong ya lefase ya mafolofolo.2.6. Kabinete e tsebišitšwe ka ditharollo tše di tšerwego ke Khansele ya Kgokaganyo ya Mopresidente mo kopanong ye e swerwego ka la 11 Hlakola 2016. Se ke sehlopha sa molao go ya ka Molao wa Tlhako ya Dikamano tša Mebušotirišano, 2005 (Molao wa bo 13 wa 2005), yeo e kopantšhago dikarolo tše tharo tša mmušo mo ditabeng tša go swana le tše bohlokwa tša naga ka pono ya go matlafatša tirišano ya taolo ya tirišano.Ditaba tše go boledišanwego ka tšona di akaretša: Phethagatšo ya Lenaneo la Go boela morago go Tša motheo, pego ya tšwelopele ka ga go hlongwa ga mebasepala ye go kwanego ka yona pele ye mefsa; go ikarebela ga mmušo go komelolo le tlhaelelo ya meetse; le tekolo ya Melawana ya Bofaladi ya Afrika Borwa, 2014.2.7. Kabinete e dumeletše phatlalatšo ya kakanywa ya Sengwalwa sa Kabinete sa Ditirelo tša Mollo, ditshwayotshwayo tša setšhaba. E akaretša ditšhišinyo tša dipholisi tša motheo le dikgetho tšeo di dirago motheo wa molao wa ditirelo tša mollo tše di lekotšwego tše di tla emago legatong la Molao wa Ditirelo tša Sehlopha sa Mollo, 1987 (Molao wa bo 99 wa 1987).Se se sepelelana le Go boela Morago go Mokgwa wa Motheo, ka go bea senyakwa sa ditirelo tša mollo go swaragana le ditšhaba nako le nako ba thuša go šoma mmogo go fokotša dikotsi tša mollo le go kgonthiša mekgwa ya go araba ye e lekanego le mekgwa ya go arabela mollo le ditiragalo tše dingwe tše di amanago le wona ka lebelo gape gabotse.Sengwalwa sa Kabinete se fetola gape ditirelo tša mollo go tšwa dikarabelong tša tlwaetšo tša ditirelo tša mollo go ya go mokgwa wa phokotšo ya kotsi ya mollo. Se se kgatha tema go taolo ya masetlapelo ye e kopantšwego ye botse le ditirelo tša mollo, ka go bea tšhireletšo le thibelo tša mollo, kudu phokotšo ya kotsi ya mollo mo ditšhabeng, mo senthareng ya kabo ya ditirelo tša mollo yeo e tlo go kgatha tema ye bohlokwa go hlomeng ditšhaba tše di bolokegilego bjalo ka ge go hlalošitšwe ka go NDP.3. Melokakanywa3.1. Kabinete e dumeletše go tsebišo ya Molaokakanywa wo o Mpshafaditšwego wa Sekhwama sa Dikotsi tša Tseleng, 2016 ka Palamenteng. Molaokakanywa o mpshafatša Molao wa Sekhwama sa Dikotsi tša Tseleng, 1996 (Molao wa bo 56 wa 1996) wo o fago tefo ya kholego ya tahlegelo goba tshenyagelo ye e hlotšwego ke bošaedi bja go otlela sefatanaga.Molaokakanywa o sepelelana le NDP le Poelo ya 13 ye e fago kakaretšo le karabelo ya tšhireletšo ya leago ka go kgonthiša go iša ditirelo le tsenogare ya ka pela ya kalafo go thuša go fola le go boela mošomong, le kakaretšo ya go se be le phošo go fokotša bothata bja ditšhelete go bao ba šitetšwego.4. Ditiragalo tše di tlago4.1. Malokophethiši a dikarolong tše tharo tša mmušo ba tla hlakana le maAfrika Borwa nageng ka moka nakong ya Beke ya Nepišo ya Imbizo ya Setšhaba gare ga la 7 le la 11 Dibatsela 2016, ka fase ga moreo, “Mmogo re tšwetša pele Afrika Borwa: “Bokamoso bja rena – dira gore bo re šomele)”. Kabinete e hlohletša maAfrika Borwa ka moka go kgatha tema ka mafolofolo mo ditiragalong tše le go swaragana le dihlogo tša polotiki, ka ge badudi bao ba nago le tshedimošo gape ba mafolofolo ba le bohlokwa go abeng ditirelo ka Pono ya 2030, ya NDP. Lenaneo la Beke ya Nepišo ya Imbizo le tla ba gona go www.gov.za.4.2. Afrika Borwa e dira leswao la Kgwedi ya Temošo ya Ditokelo tša Bagolofadi ya Setšhaba ka fase ga morero: “Batho bao ba phelgao ka bogolofadi- bakgathatema ba go lekana go aga bokamoso bjo bo swarelelago” go tloga ka la 3 Dibatsela gomme gwa fetšwa ka Letšatši la Boditshabatšhaba la Batho bao ba Phelago ka Bogolofadi, ka la 3 Manthole 2016.Lenaneo le le telele le la kgwedi ka moka le tla šomišwa go beakanya ditšhaba le badiradipheto go tšea maikarabelo go kgonthiša gore batho boa ba phelago ka bogolofadi ba na le phihlelelo ya go kwagala. Mananeo a tla dira godiša gape temošo ka ga go kgatha tema ga batho bao ba phelago ka bogolofadi ka go aga ditšhaba tša go swarelela gape tša go swaragana. Tshedimošo ka ga ditokelo tša batho bao ba phelago ka bogolofadi e tla dirwa gore e fihlelelwe go thekga matlafatšo ya bona.Kabinete e ipiletša go maAfrika Borwa ka moka go kaonafatša ditokelo le boleng bja batho bao ba phelago ka bogolofadi go ya ka boikgafo bja rena ka go NDP go oketša phihlelelo ya ditirelo, kudu ka boleng bja thuto le thwalo ya batho bao ba phelago ka bogolofadi.4.3. Kabinete e ipiletša go maAfrika Borwa ka moka go thekga lesolo la Matšatši a 16 la Twantšho ya Dikgaruru Kgahlanong le Basadi le Bana. Afrika Borwa e dumeletše lesolo ka 1998 bjalo ka mokgwa wa tsenogare go hlola setšhaba se se se nago dikgaruru.Matšatši a 16 ke lesolo la Boditšhabatšhaba le le bago gona ngwaga wo mongwe le wo mongwe go tloga ka la 25 Dibatsela go fihlla ka la 10 Manthole. Maikemišetšo a lesolo ke go godiša temošo gare ga maAfrika Borwa ka ga khuetšo ye mpe ya dikgaruru kgahlanong le basadi le bana. E ipiletša gape bathong ka moka go ema ka maoto ba be kgahlanong le dikgaruru go basadi le bana.4.4. Kabinete e dumeletše taolelo ya ditherišano go šoma bjalo ka motheo wa poledišano mo Kopanong ya Khonferense ya Mekgatlo ya Tumelelano yaTlhako ya UN ka ga phetogo ya klaemete (COP22), le Kopano ya bo 12 ya Khonferense ya Mekgatlo ye e šomago bjalo ka Kopano ya Mekgatlo mo Kyoto Protocol (CMP12), ye e tlogo swarwa ka la 7 go fihla ka la 18 Dibatsela kua Bab Ighli, Marrakech, Morocco.Maemo a ditherišano a sepelelana le NDP yeo e godišago tshwarelelo ya tikologo gammogo le Molaotheo, yeo e bolelago gore tikologo e swanetšwe go bolokelwa meloko ye e tlago.5. Maemo a kabinete go Merero ye Bohlokwa Seemong sa bjale5.1. Sephetho sa Bolaodi bja Bosekiši bja Setšhaba (NPA) sa go phumula ditatofatšo tša bomenetša kgahlanong le Tona ya Matlotlo Pravin Gordhan e fedišitše taba ye gomme ya dumelela naga go lebiša mešomo ya yona go godiša ekonomi ya naga, go aga tshepo ya babeeletši le go thibela go išwa maemong a fase ga kelo ya sekoloto sa ditšhabatšhaba.5.2. Kabinete e tsebišitšwe ka khuetšo ya komelelo go baabi ba meetse ka Afrika Borwa go nepilwe kudu Gauteng yeo e abelwago meetse go tšwa mokgweng wa Noka ya Vaal ye e Kopantšwego.Afrika Borwa e amogetše pula ya fase go feta ka moka go tloga ka 1905 (mengwaga ye 114) ka dithemperetšha tša godimo tše go itemogetšwego tšona ka Diphalane le Dibatsela tša 2015. Se se bile le khuetšo ye mpe kudu go kabo ya rena ya meetse ka palogare ya tekanetšo ya matamo a fokotšega go fihla go 48.4% go bapetša le nako yona ye ngwaga wa go feta ge tekanetšo e be e le 66.6%. Re sa le mo maemog a gare kudu gomme kgonagalo ya gore re ka katološa paka ya go boela maemo a makaone ke ye nnyane. Go ka tšea bonnyane mengwaga ye mebedi go iša go ye meraro go boela maemong a makaone. Ka moo re sa na le leeto le le telele go beola maemo a makaone.Malebana le Mokgwa wa Noka ya Vaal ye e Kopantšwego ya go ba le matamo a 14 ao a abelago Gauteng meetse, gonabjale mokgwa wo o go 49.1% ge o bapetšwa le 67.9% mo Nakong ye ngwaga wa go feta. Mokgwa wo o abela gape diteišene tša mohlagase wa malahla tša Eskom meetse a mantši, Sasol, bašomiši ba nošetšo le meepo le diintasteri ka Bohlabela bja Mpumalanga, Leboa Bodikela, Freistata le Kapa Borwa, ka moo o thekga tekano ya 45% ya ekonomi ya naga le 35% ya batho. 80% ya meetse go tšwa mokgweng wa Vaal o šomišwa ka bašomiši ba ka gae. Ye ke beke ya boraro mola mokgwa wo o le ka fase ga 50% nakong ya komelelo ye. Letamo la Vaal gonabjale le go 26.4%, letamo la Katse le go 38.4%. Letamo la Sterkfontein le go 91.3% gomme letamo la Grootdraai le go 66.3%. Dikiletšo tša 15% go šomišwa metsesetoropong go nošetša di dirilwe bjalo ka ge go phatlaladitšwe ka kuranteng ya Mmušo ka la 12 Phato. Dikiletšo tše di a gapeletša.Sehlopha sa Mošomo sa Thekniki se hlamilwe go lekola phethagatšo ya dikiletšo. Rand Water ke moabimogolo wa meetse a go lekana ka Gauteng gomme selebanywa ke go fokotša kabo go tšwa Rand Water ka dilitara tše 687 milione ka letšatši. Mebasepala ka moka ka mo kabong ba filwe selabanywa se se itšego se ba swanetšego go se fihlelela mabapi le go fokotša tšhomišo ya bona ya meetse. Mokgwa wa peleng e bile wa bohlokwa kudu ka go fokotša kabo ya meetse, go thoma ka 5% go fihlela go 15% ka go tima dibelefe tše kgolo tša meetse. Go tloga ka la 3 Diphalane re fetogetše go dikiletšo tše di theilwego go bontši bja tšhomišo ya meetse.Go bohlokwa gore bašomiši ka moka ba meetse ba obamele dikiletšo go kgonthiša gore re ka katološa kabo ya meetse a rena ao a lego gona. Profense ya Gauteng e dirile Senthara ya Tshepetšo ye e Kopanego (JOC) go lekola le go kgonthiša kwano. Mebasepala ka moka e hlahlilwe go thoma disenthara tša tshepetšo ka bjako le go kgonthiša gore kgoagano le bašomiši e a kaonafala.Letamo la Vaal le go 25% gomme se se tlo fihlelelwa ka go fitišetša meetse go tšwa letamong la Sterkfontein. Se se bohlokwa ka šireletša bonnete bja tšhomišo ya Eskom, Rand Water le Sasol. Ditokollo di tla thoma ka la 7 Dibatsela gomme tša tšwela pele bonnyane bja matšatši a 54 go fihla ka la 30 Manthole. Tokollo ya bonnyane ye e beakantšwego nakong ye ke khubiki metara ya meetse ke 190 milione yeo e tlo fokotša letamo la Sterkfontein ka tekanyo ya 7%. Go lokolla ka dikgaokgao go fokotša kotsi ye nngwe le ye nngwe ya ditshenyegelo tše di ka tlhagelago badudi ba kgauswi le letamo la Sterkfontein le go fokotša tshenyo ya mariba a dinoka ao a omilego ka ge e bile nako ye telele pula e sa ne.Kabinete e ipiletša go maAfrika Borwa go šomiša meetse gabotse gomme ba a babalele. Bašomiši ba meetse ka moka ba swanetše go obamela dikiletšo tša meetse moo di phethagatšwago, gomme ba tšwele pele go boloka meetse, ba šoma le mebasepala. Mmušo o dira ka moo o ka kgonago go fokotša kaonafatša maemong a gonabjale gomme o šoma le batšeakarolo ka moka mo mafelong ao a amilwego ke komelelo.5.3. Modulasetulo wa Khomišene ya Kopano ya Afrika, Ngaka Nkosazana Dlamini Zuma o swere poledišano gare ga Barulganyi ba Afrika le Bahlankedi ba Bobegaditaba go tšwa go maloko a Mebušo ka moka ye 54 ya Kopano ya Afrika, ka fase ga morero wa “Go oketša Taodišo ya Afrika le Maatla go Tšweletša Lenaneo la 2063”. Lenaneo la 2063 le ipiletša go dikarolo ka moka tša setšhaba sa Afrika le maAfrika ao a lego dinageng tše dingwe go šoma mmogo go aga Afrika ye e humilego gape ye e kopanego ye e theilwego go maitshwaro ao a abelanwago le maikemišetšo a go swana.Bakgathatema bao ba tšweleditšwego go maswao a Kopano ya Afrika mo mengwageng ye mene ya go feta, ba hweditše kwešišo ya Lenaneo la 2063 le ka moo bobegaditaba bja Afrika ba ka bago pele ka go tumiša le go eta pele. Mohola wa go bega ka nnete go bopa kanegelo ya Afrika le go thekga bong bja bobegaditaba gare ga maAfrika le wona go boletšwe ka wona.5.4. Kabinete e kopane ka segopotšo sa bophelo le dinako tša OR Tambo bjalo ka taetšo ya tlhompho le tebogo ka tema ye a e kgathilego ka go sepediša Lenaneo la Afrika Borwa la go huma la go se be la semorafe, la go se be la go gatelela basadi ke banna le la temokrasi. Kgoro ya Bokgabo le Setšo e šetše e thomile ka peakanyo Meketeko ya 2017 ya Matswalo a OR Tambo.Kabinete e lebogiša ba ba latelago:5.5. Mamelodi Sundowns bao e lego dinkgwete tša kgwele ya maoto ka morago ga go thopa Liki ya Dinkgwete tša Kgwele ya Maoto ya Tlemagano ya Afrika. Kabinete e leboga bathekgi ka moka le maAfrika Borwa ka moka ka go thekga sehlopha, e lego seo se dirilego gore Afrika Borwa e ikgantšhe ka sona. Sundowns e latetše sehlopha se sengwe sa Afrika Borwa, Orlando Pirates, seo se thopilego bonkgwete bja sehlopha sa godimo sa Afrika ka 1995 go thopela naga naledi ya mathomo ya phadišano ye.5.6. Bathopasefoka ba bo 14 ba Senthara ya Ngwaga le Ngwaga ya Tšweletšopele ya Lekala la Setšhaba la Difoka tša Tšweletšopele ya Lekala la Setšhaba bao ba tla tšwelago pele go phadišanela Sefoka sa Ngwaga sa Moetapele wa Lekala la Setšhaba se se nyakwago. Difoka di godiša le go hlohleletša mekgwa ye mebotse ka tšweletšopele ye ya lekala la setšhaba le go keteka dikatlego tša batho le dihlopha dikarolong ka moka tša mmušo. E šoma bjalo ka sedirišwa sa go katološa tšweletšopele le go hlohleletša ba bangwe go tšweletšapele go kaonafatša kabo ya ditirelo.Kabinete e iša matshidiso go ba ba latelago:5.7. Go balapa le bagwera ba Motlatšatona wa maloba wa Kgoro ya Tlhabollo ya Leago, Mohumagadi Bongi Maria Ntuli yoo e bego e le mohlankedi wa batho le molwela basadi wa go ikgafa.5.8. Go balapa le bagwera ba mmegaditaba wa go tšea diswantšho Morena Juda Ngwenya woo diswantšho tša gagwe tša leswao di thekgilego histori gomme tša re gapeletša go ba le dipoledišano ka ga go phela gabotse ga naga ya rena le kontinente.5.9. o balapa le bagwera ba Abram Thuri Phago yo a hlokofetšego ge ditimela tše pedi di thulana mo seporo se kgaoganago gona kgauswi le Tembisa ka Johannesburg gomme le go lakaletša bao ba gobetšego pholo ya ka pela. Kgoro ya dinamelwa e tla ba e šoma le Etšentshi ya Ditimela tša Banamedi ya Afrika Borwa (Prasa) le Taolo ya Tšhireletšo ya Diporo go akgofiša Boto ya Dinyakišišo go dinyakišišo tše di tletšego go utolla modu wa go hlolwa ga dikotsi go thibela go ipoeletša ga dikotsi tšeo tše šoro.5.10. Go balapa ba moithuti wa Yunibesithi ya Theknolotši ya Tshwane Lesego Benjamin Phehla yo a hlokofetšego ka lebaka la kotsi ka Soshanguve.5.11. Go batho ba Cameroon go latela kotsi ye šoro ya setimela gare ga Yaoundé le Douala yeo e tlogetšego batho ba 79 ba hlokofetše. Kabinete e lakaletša makgolo ao a gobetšego pholo ya ka pela.6. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.6.1. Katološo ya kontraka ya Mošomo ya Ngaka Sam Mkhudu Gulube bjalo ka Mongwaledi wa Tšhireletšo.6.2. Morena ZU Dangor bjalo ka Molaodimogolopharephare wa Kgoro ya Tlhabollo ya Leago.6.3. Morena Robert D Nkuna maemong a Molaodimogolopharephare wa Kgoro ya Mananeokgoparara a Dikgokaganyo le Ditirelo tša Poso.6.4. Ngaka Thulani Dlamini bjalo ka Mohlankedimogolophethiši wa Khansele ya Saense le Dinyakišišo tša Intasteri.6.5. Mokgatlo wa Phatlalatšo ya Bokgabo, Setšo le Histori ya Setšhaba, Tlhago le Bohwa bja Thutaboagi wa Boto ya Khomišene ya Lothari ya Setšhaba:a) Mohumagadi Marjorie MM Letoaba (Modulsetulo);b) Morena Thendo Resnic Ramagoma (Motlatšamodulasetulo);c) Morena Thanduxolo Lungile; led) Morena Sershan Theeyaagaraj Naidoo.6.6. Boto ya Baswaredi ya Trasete ya Tlhabollo ya Go ikemela:a) Moprofesa Somadoda Fikeni (Modulasetulo);b) Mohumagadi Nomvula Rakolote (Motlatšamodulasetulo);c) Morena Theo Charl Adam;d) Morena Siyaduma Biniza;e) Mohumagadi Phelisa Nkomo;f) Mohumagadi Andani Amandaline Makhado;g) Mohumagadi Octavia Matshidiso Matloa;h) Morena Tlhotse Enoch Motswaledi;i) Morena Rashid Amod Sadeck Patel;j) Ngaka Lulama Zitha;k) Morena Zakhele Alex Tummy Zitha; lel) Ngaka Gcwalisile Cynthia Zulu-Kabanyane.Dipotšišo:Donald LiphokoMogala: 082 901 0766"
Pego ya kopano ya Kabinete ya la 16 Dibatsela 2016,17 Nov 2016,https://www.gov.za/speeches/statement-cabinet-meeting-16-november-2016-17-nov-2016-0000,https://www.gov.za/nso/speeches/statement-cabinet-meeting-16-november-2016-17-nov-2016-0000,"1. Phethagatšo ya Mananeo a Bohlokwa a Mmušo1.1. Dipego tša tšwelopele ya dipoelo tša kotara di abetšwe Kabinete mo pakeng ya la 1 Mosegamanye go fihla ka la 30 Lewedi 2016. Dipego tše di lekola phethagatšo ya Lenaneotiro la Mmušo (PoA) go sepelelana dinyakwa tša Tlhako ya Leano la Lebaka la Nako ya Magareng (MTSF) le Leanotlhabollo la Bosetšhaba (NDP).1.2. Dihlopha tša Ditona tše di Maswanedi, ka kgokagano le Tshepetšo ya Dikgokagano le Tshedimošo ya Mmušo (GCIS), di tla swara dikopano tša sehlopha sa bobegaditaba go aba maikemišetšo a dikgoro ao a fihleletšwego pakeng yeo, moragwana kgwedi ye.Tše dingwe tša dintlhakgolo go tšwa go Dipego tša Tšwelopele ya Dipoelo tša Kotara mo pakeng ya bjale ye e sekasekwago:Ekonomi1.3. Kgoro ya Tlhabollo ya Dikgwebopotlana e thekgile dikgwebo tše 149 mo kotareng ya bjale ye e sekasekwago. Go tlaleletša, dikgwebotirišano tše 104 di thekgilwe ka kgokagano le Sekema sa Tlhohleletšo ya Dikgwebotirišano (CSI). Ditsenogare tše di bula bokgoni bja dikgwebopotlana, tša magareng, le tše kgolo (di-SMME), dikgwebotirišano, dikgwebo tša metsesetoropong le tša magaeng.1.4. Mo lekaleng la temo – dikgwebo tša temo tše difsa tše 172 le dikgwebo tšeo e sego tša temo tše 23 di thekgilwe ka kgokagano le mananeo a mehutahuta. Di-SMME tša tlaleletšo tše 337 tše di lego gona di utollotšwe gomme di tla thekgwa ka tlhahlo le phihlelelo ya mmaraka. Dikgwebotirišano tše 240 di thekgilwe ka kgokagano le CSI.1.5. Mošomo wa Komiti ya Ditona tša Ka gare ka ga Dipeeletšo e thoma go tšweletša dipoelo. Nakong ya kotare ye e sekasekwago, Invest SA e thušitše ka tsela ya go beeletša ya bokaalo bjo e ka bago R18.2 milione kudu ka gase ya tekano ya bogolo bja go laola diprotšeke.Twantšho ya bosenyi le bomenetšaGo lwantšha bosenyi le bomenetša e dula e le selo sa pele sa mmušo. Re tiisetša go lokolla ditšhaba tša rena go basenyi gomme re tla tšwela pele go šomela gore go be le Afrika Borwa ye e bolokegilego moo badudi ka moka ba bolokegilego gape ba kwago ba bolokegile.1.6. Tirišano gare ga ditšhaba le mmušo e a nyakega go lwantšha bosenyi le bomenetša. Diteišene tša maphodisa tše 98.9% di begilwe goba di na le Diforamo tša Maphodisa a Setšhaba tšeo di šomago gabotse tšeo di kgathago tema go tikologo ye e bolokegilego gape e šireletšegilego go badudi ba yona.1.7. Go bile le tšwelopele ye e dirilwego go lwantšha bomenetša. Batho ba 58 ba rometšwe kgolegong go amana le go fokotša bomenetša gare ga bahlankedi ba mmušo mo pakeng ya go bega. Batho ba bahlano ba rometšwe kgolegong ka baka la bomenetša goba bosenyi bjo bo amanago le bomenetša moo bokaalo bjo bo lebanego le molato goba melato bo fetago R5 milione gomme boleng bja ditaelo tše di emišitšwego tše di hweditšwego ke R185 milone.NagaDitaolo tša lefa di kgatlampana go buša seriti sa bao ba hlakilego nakong ya kgethologanyo. Go bile le tšwelopele ye kgolo go buša seriti sa bao ba hlakilego nakong ya kgethologanyo.1.8. Dihektare tše 54 400 tša naga ye e beilwego gabotse e hweditšwe gomme ya abelwa gomme dihektare tše 51 188 di abetšwe go batšweletši ba bannyane. Dihektare tše 6 530 tša naga ye e hweditšwego di abetšwe badudi ba dipolaseng le badudi bao ba dulago mešomong.1.9. Go dikgopelo tša naga tše 112 tše di phethagaditšwego tše 57 e be e le tša dinagamagae gomme di hola batho ba 2 553 mo malapeng a 467.1.10. Kgauswanyana, Khomišene ya Dikgopelo tša Naga ye Kgolo yo a dumelelago Kgato ya 2 ya tefo ya kgopelo ya Setšhaba sa Masinenge le kgopelo ya Lapa la Mtshali ka tefo ya tefopušetšo ya ditšhelete.Palomoka ya boleng bja tefo ya Masinege ke R7, 100, 608.00 milione go hola malapa a 64 bao ba kgothišitšwego bjalo ka batšwasehlabelo bao ba tšeetšwego naga. Khomišene ya Pušetšo ya Ditokelo tša Naga e, pakeng ya la 1 Moranang 2016 go fihla ka la 31 Diphalane 2016 e lefile go fihla go diranta tše bilione ka tefopušetšo ya bakgopedi ba naga bao ba tšeetšwego ditokelo tša bona nageng.1.11. Dikutollo tša pego ya kgauswanyana tša Institute ya Dikamano tša Merafe: “Bophelo ka Afrika Borwa: Mabaka a go ba le Tshepo” di bontšha gore bophelo ka Afrika Borwa bo kaone lehono ge bo bapetšwa le mengwaga ye 20 ya go feta.Ka 2015 Palomoka ya Boleng bja Ditšweletšwa tša Naga Mo Ngwageng (GDP) ya nnete ka capita e be e le 33% godimo go feta ka 1994; kgolo ya letseno le le šomišwago gatee ka capita e oketšegile go tloga go R23, 686 ka 1994 go fihla go R33, 660 ka 2015 (koketšego ya 42%), palomoka ya batho bao ba nago le mešomo e oketšegile gabedi go tloga go 7.9 milione ka 1994 go fihla go 15.6 milione ka 2015; phihlelelo ya dintlo tša semmušo e oketšegile ka 131.3 % go tloga ka 1994 go fihla ka 2016; bokaalo bja dingwadišo tša yunibesithi bo oketšegile ka 281.4 % go tloga go 211, 756 ka 1985 go fihla go 807, 663 ka 2014; palo ya diphetetšo tša HIV e fokotšegile go tloga go 646, 806 ka 1999 go fihla go 321, 497 ka 2015; go bile le koketšego ya 62.5% go ditsebi tša tlhokomelo ya maphelo mo lekaleng la mmušo magareng ga 2000 go fihla ka 2015; gomme dipalo tša dipolawo di fokotšegile ka 49.3% go tloga ka 1994.Se se bontšha gore le ge go na le ditlhohlo, bophelo bja maAfrika Borwa bo kaonafetše mo dipakeng tše pedi tše di fetilego. Kabinete e hlohleletša makala ka moka a setšhaba go tšwela pele go aga go godiša naga ya rena go tloga mola temokrasi e thomago. Go na le tše dibotse tša naga go feta tše dimpe.Phethagatšo ya Lenaneotiro la Mmušo:1.12. Beke ya bohlano ya Mmušo ya Nepišo ya Imbizo ya Setšhaba yeo e bego e swerwe go tloga ka la 7 go fihla ka la 13 Dibatsela 2016 ka fase ga morero wa “Mmogo re tšwetša pele Afrika Borwa: Bokamoso bja rena – Dira gore bo re šomele” e kgontšhitše maAfrika Borwa go boledišana ka mafolofolo le mmušo. Paka ye ya dipoledišano tše di tseneletšego e kgatha tema gape go badudi bao ba nago le tshedimošo gape ba le mafolofolo; karolo ye bohlokwa ya go aba Pono ya 2030 ya NDP.Mopresidente Jacob Zuma o thomile beke nakong ya Imbizo ya Marhulana Primary School ka Tembisa, Gauteng moo go abilwego laporotori ye e tlabetšwego ka botlalo ka didirišwa.1.13. Go bulwa ga tsela le leporogo la Swartkopfontein gare ga Afrika Borwa le Botswana e bula kgaolo ye mpsha go kgokaganya mollwane wa Afrika Borwa mo Swartkopfontein go ya go mollwane wa Botswana mo Ramotswa. Mananeokgoparara a tsela le leporogo tše di mpshafaditšwego, ka peeletšo ya R78.5 milione e tšweleditše mešomo ya go ya go ile ye 51 yeo e dirilwego ka paka ya kontraka ya dikgwedi tše 23, ka bašomi ba ba thwetšwego dinageng ka bobedi.1.14. Mpshafatšo ya Lenaneo la Diphaka tša Diintasteri, ka fase ga Tona ya Kgwebo le Intasteri, Rob Davies e hlola mešomo mo metsesetoropo le ditšhaba tša metsemagaeng le go dikologa. Lenaneo le phethagaditšwe go arabela boipiletšo bja Mopresidente Jacob Zuma go šoma go lebeletšwe bokaalo bjo bo tletšego bja tlhabollo ya diintasteri le kgolo ye e akareditšwego gare ga tše dingwe. Kgoro ya Kgwebo le Intasteri go fihla gonabjale e beeleditše R22.5 milione mo lenaneong la mpshafatšo ya Phaka ya Diintasteri ya Komani. Pakeng ya kgato ya 1 ya mpshafatšo, di-SMME tše šupa di thwetšwe bjalo ka dikontraka tše dinnyane tša boleng bja R5,3 milione. Bašomi ba 71 ba selegae ba thwetšwe, moo 63% e bego e le bafsa.Lenaneo la Diintasteri tša Bathobaso, ka maikemišetšo a go oketša batšeakarolo mo lekaleng la tšweletšo, go fihla lehono le thekgile Diintasteri tša Bathobaso tše 22 gomme mešomo ye 1 500 e hlotšwe. Go tsentšwe R1.5 bilione go thekga boradiintasteri.1.15. Beke ya Kgwebo ye e Lokologilego ya Lefase (GEW) e thakgotšwe ka Johannesburg Labohlano la go feta ke Motlatšamopresidente, Cyril Ramaphosa, a thekgwa ke Tona Lindiwe Zulu. E diragala go tloga ka la 14 go fihla ka la 20 Dibatsela 2016, gomme ke kopano ye kgolo go feta ka moka ya baetapele le borakgwebo bao ba thakgolago tša go thoma ka go tliša dikgopolo bophelong, ba tšweletša kgolo ya ekonomi gomme ba hlohleletša tlhabollo ya ekonomi ya leago. Kabinete e leboga kgwebo le badirišane ka go tliša GEW mo Afrika Borwa, e lego Mmušo wa Profense wa Gauteng, Toropokgolo ya Johannesburg, Hollard Microsoft, IDC, SABS, SAB, SE Africa, Global Entrepreneurship Network le Kauffman Foundation. Go tla ba le ditiragalo tša badirišani ba go feta 80 pakeng ye. GEW ke ketapele mo Mokgatlong wa Kgwebo ye e Lokologilego ya Lefase (GEC) yeo e tla swarwago la mathomo mo kontinenteng ya Afrika ka Johannesburg nakong ya Hlakola 2017, moo baemedi ba go feta 5 000 go tšwa dinageng tše 160 ba letetšwego go e tsenela.1.16. Tona Nomvula Mokonyane ka la 14 Dibatsela o thakgotše Lefelo la go Hlatswa Meetse a Ditšhila la Drakenstein gomme a le abela Mmasepala wa Drakenstein ka Kapa Bodikela. Boleng bja protšeke e ka ba R171 000 000 gomme e hotše taolo ya selegae le setšhaba ka go fa maitemogelo le tlhahlo ka tša kago; thwalo ya batho ba selegae; le go hwetša dimateriale go tšwa go baabi ba selegae le batšweletši.Kabo ya tirelo ya meetse a motheo e kgatha tema go boleng bja meetse a Noka ya Berg gomme e koafatša khuetšo ye mpe ya boleng bjo bo fokolago bja meetse a go nwešetša.1.17. Meetse le tlhwekišo di godimo mo tlhabollong ye e swarelelago. Kgoro ya Meetse le Tlhwekišo e thomile Lesolo la Tlhwekišo leo le tlo felago le Letšatši la Dintlwana tša Boithomelo la Lefase ka la 19 Dibatsela 2016, leo le šomišwago go hlola temošo, go ruta le go diriša maitapišo go kgonthiša gore yo mongwe le yo mongwe o na le phihlelelo ya ditirelo tše dikaone tša tlhwekišo.Afrika Borwa e ikgafetše go akgofiša kabo ya ditirelo tša meetse le tlhwekišo, gomme ka moo ba buša seriti sa kudu sa batho ba pele ba tšwago ditšhabeng tšeo di bego di sa hlokomelwe. Maikemišetšo a Lenanae la Go fediša Dikgamelo ke go šogana le go fediša dintlwana tša boithomelo tša dikgamelo bjalo ka mokgwa wa tlhwekišo mo diprofeseng tše nne, e lego Kapa Bohlabela, Freistata, Leboa Bodikela le Kapa Leboa. Palomoka ya dikgamelo tše 25 091 di fedišitšwe go fihla lehono gomme palomoka ya dikgamelo tše 27 147 di šaletšwe ke go fetšwa.1.18. Go aloga ga bafsa go lenaneo la mengwaga ye mene la Lebotho la Bosetšhaba la Ditirelo tša Bafsa ba Dinagamagae (NARYSEC) ka la 17 Dibatsela 2016 le tlaleletša lenaneo le leano la mmušo la tlholo ya mešomo. Lenaneo, leo le thakgotšwego ka 2010, ke tlhabollo ya mabokgoni a bafsa le lenaneo la thwalo leo le thušago go fetoša bafsa ba metsemagae go ba banyaki ba mešomo go ba kgontšha go ba bahlodi ba mešomo.1.19. Lenaneo la Katološo ya Mešomo ya Setšhaba (EPWP) le “thoma go tloga ka la 15 go fihla ka la 17 Dibatsela 2016 ka fase ga morero wo o rego “Bona, Ekwa gomme o Itemogele Mananeo a Thwalo a Setšhaba”, mo Senthareng ya Dikhonferense ya St George ka Gauteng. EPWP ke motheo wa leano la mmušo, leo le kgathago tema go mešomo ye mekaone le letseno leo le swarelelago thuto, maphelo, tlhabollo ya metsemagae, tšhireletšo ya dijo le kaonafatšo ya naga, go akaretša twantšho ya bosenyi le bomenetša.Samiti e nepiša dikarolo tša tirišo tša lenaneo ka go aba dibaka tša go abelana maitemogelo le ditirišo tše dikaone. Se se kaonafatša maitapišo a mmušo a go aba dibaka tša thwalo le go hwetša mabokgoni ka tlhahlo yeo e tsošološago ditšhaba tše di hlokago.Dibaka tša mešomo tša go feta 7 milione di hlotšwe ka EPWP go tloga ka 2004 go fihla ka 2016. Se se bontšha phethagatšo ya katlego ya lenaneo ka dikarolo ka moka tša mmušo, mebasepala le dihlopha tša badudi. Kgato ya 3 ya EPWP e mo ngwageng wa yona wa boraro wa phethagatšo – gomme e bone mathomo a ditheo tša lefase ka bophara tšeo di laolago phethagatšo ya lenaneo gomme mošomo wa lona wo mogolo ke go godiša go tšea karolo ga ditšhaba moo diprotšeke tša EPWP di phethagatšwago. Se se dira gore go se be le diphiri ge go thwalwa.1.20. Phetogelo ya go tloga go kgašo ya analoko go ya go ya titšitale ye e atlegilego go badudi ba mafelo a Arei ya Sekwerekhilometara ka Kapa Leboa, e ra gore badudi ba gare ga ba mathomo go itemogela mohlwaela wo o tletšego wa dikholego tša modumo wo o kaonafaditšwego le boleng bja diswantšho tša thelebišene ya titšitale.Tsebišo ka Tona Muthambi ya go fetša tshepetšo ya go fetogela go kgašo ya mokgwa wa titšitale ka Manthole 2018 ka mokgweng wa go lebanya diprofense o thomile, ka se sebaka o šetše o thomile ka Kapa Leboa le ka Limpopo. Go ingwadiša go buletšwe go la Freistata, Mpumalanga le Limpopo. Go ingwadiša go tla bulelwa gape le ka Leboa Bodikela, Kapa Bohlabela, KwaZulu-Natal, Kapa Bodikela le Gauteng moragonyana.1.21. Go timiwa ga analoko go bopa karolo ya tshepetšo ya naga ya Phetogelo ya Kgašo ya Titšitale ka mo nageng. Malapa a go hloka bao ba nago le maswanedi a thekgo ya mmušo ba hlohleletšwa go ingwadišetša di-STB tše di sa lefelwego mo makaleng a Dikantoro tša Poso tša gabo bona.1.22. Kabinete e tsebišitšwe gape ka leano la go epolla mašaledi a bagale ba dipolotiki bao ba išitšwego thapong nakong ya mmušo wa kgatelelo. Go be go na le bonnyane bagolegwa ba dipolotiki ba 130 bao ba išitšwego thapong ka melato ya go amana le dipolotiki gare ga 1960 le 1990, ka morago ga moo kotlo ya lehu ya šutišwa. Bagale ba ba tla bolokwa gabotse mafelong ao ba tšwago go wona.Tshepetšo ye e latela thakgolo ya setšhaba ya Protšeke ya Kepollo ya Gallows ka la 23 Hlakola 2016 mo Senthareng ya Tshokollo ya Kgosi Mampuru ll, go thoma ka go epolla mašaledi a bagale ba dipolotiki ba 83 mo pakeng ya dikgwedi tše tshela pele ga mafelelo a 2016/17.1.23. Kabinete e amogetše phetho ya katlego ya Kopano ya boraro ya Khomišene ya Ditšhabapedi gare ga Botswana le Afrika Borwa yeo e etilwego pele ke Mopresidente Jacob Zuma le modirišani wa gagwe Mopresidente Seretse Ian Khama go tšwela pele go godiša tirišano ya ekonomi gare ga dinaga tše tše pedi.Go akgofiša mošomo Protšekeng ya Phetišetšo ya Meetse ya Lesotho Highlands, phethagatšo ya Dinaga tše di Hlabologago tša Borwa bja Afrika (SADC) ya Mokgwa wa Tlhabollo ya Diintasteri le Leano la Tlhabollo la Mokgwa wa Tharollo ya Dilete go hlola mohlwaela wa tšhomišo le maatla a go dira, tirišano go laoleng mellwane mo go lwantšheng bosenyi bja go tshela mellwane go swana le bja go utswa manaka a ditšhukudu le ditlou, ke ye mengwe ya merero ye e utollotšwego.Afrika Borwa e kgonthiša gape thekgo ya yona go nkgetheng wa SADC mo posong ya Modulasetulo wa Khomišene ya Kopano ya Afrika (AU), Mohlomphegi Ngaka Pelonomi Venson-Moitoi, Tona ya Merero ya Boditšhabatšhaba le Tirišano wa Repabliki ya Botswana.1.24. Mopresidente Jacob Zuma o phethile Leeto la Mošomo la katlego ka Addis Ababa, ka Repabliking ya Ethiopia ya Temokrasi ya Feterale moo a tsenetšego Komiti ya Legato la Godimo ya AU ka kopanong ya Libya go sekaseka le go boledišana ka khutšo le tšhireletšo ka Libya. Komiti e boledišane le go dumelelana ka dilo tše mmalwa tšeo di tla thušago go hwetša ditharollo tša go ya go ile go ditlhohlo tše di lebanego le batho ba Libya. Bjalo ka maloko a AU re rata go bona khutšo le  boitsetsepelo ka Libya gomme komiti e dumelelane gore bjalo ka Afrika re rata go huetša ka bophara mekgatlo ka moka ye e amegago ka Libya go hwetša tharollo ya Afrika go mathata ao a lebanego le naga.Mopresidete Zuma o kgathile tema gape mo Samiting ya Go ikgetha ya Bobedi ya Dinaga tše di Ithaopago tša Maatla a Afrika go Arabela Ka bjako go Dikhuduego (ACIRC). Maikemišetšo a Samiti e be e le go boledišana ka maemo a Maatla a ACIRC go latela taolo ya Mešomo ya Maemo a Taolo (CPX) le a UTULIVU AFRICA a l le ll le kgonthišo ya mabokgoni a tshepedišo go tloga ka Mopitlo 2014 go fihla ka Moranang 2015. Dinaga tše di ithaopago go ACIRC, tšeo di akaretšago Afrika Borwa, di tšere sephetho sa go eta pele go tliša tharollo ya ditlhohlo tša Afrika ntle le tsenogare ya mašole a ka ntle.2. Ditiragalo tše di tlago2.1. Matšatši a 16 a Twantšho ya Dikgaruru Kgahlanong le Basadi le Bana a diragala ngwaga le ngwaga go tloga ka la 25 Dibatsela (Letšatši la Boditšhabatšhaba la Phedišo ya Dikgaruru kgahlanong le Basadi) go fihla ka la 10 Manthole (Letšatši la Boditšhabatšhaba la Ditokelo tša Batho). Matšatši a mangwe a motheo a digopotšo pakeng ye a akaretša Letšatši la Lefase la Aids ka la 1 Manthole le Letšatši la Boditšhabatšhaba la Batho bao ba phelago ka Bogolofadi ka la 3 Manthole.Morero wa 2016 wa Matšatši a Twantšho ke “Le nna mpale: Mmogo re tšwetša pele Afrika Borwa ye e se nago le dikgaruru” gomme e swareletše mokgweng wa ngwaga wo motelele ka go šoma ntle le go kgaotša le ditšhaba.Mopresidente Jacob Zuma o tla thakgola Dipoledišano tša Setšhaba ka la 25 Dibatsela tšeo di tla bonago Mebasepala ya Dilete e swara dipoledišano mo ngwageng ka moka. Dipoledišano di tla akaretša tlhabollo ya mabokgoni le matlafatšo mo ditšhabeng, kudu go basadi, gammogo le kaonafatša ya kabo ya ditirelo go lebeletšwe phihlelelo ya toka le ditirelo tša thobamatswalo le maphelo. MaAfrika Borwa ka moka a na le mošomo wa go ba bakgathatema ba mafolofolo go lwantšha dikgaruru kgahlanong le basadi le tlhorišo ya bana.2.2. Tona ya Kgoro ya Dikamano le Tšhomišano ya Boditšhabatšhaba Maite Nkoana-Mashabane le Tona ya Methopo ya Tlhago le Tikologo ya Tirišano ya Russia, Morena Sergery Donkoy, ba tla ba badulasetulommogo mo Kopanong ya Komiti ya Boditšhabatšhaba ye e Kopanego ka ga Tirišano ya Kgwebo le Ekonomi (ITEC) ya bo 14 gare ga Afrika Borwa le Russia ka Labohlano 18 Dibatsela 2016 ka Pretoria.Go emetšwe gore kopano ye e tla dumelelana ka maano a a itšego a tirišo go akgofiša phethagatšo ya maikgafo ao a lego gona le makala ka moka a ITEC, go akaretša kgwebo, peeletšo le go panka; methopo ya diminerale; enetši; temo, dikgwa le boreahlapi; dinamelwa; saense, theknolotši le sekgoba sa lefaufaung; methopo ya meetse; le thuto le toka.2.3. Motlatšamopresidente Cyril Ramaphosa o tla eta pele sehlopha sa ditona tše di kgethilwego le batšeakarolo bao e sego ba mmušo ka la 19 Dibatsela 2016 go Ekspo ya Tlhabollo ya Mešomo ya Bafsa Lebaleng la Dipapadi la Nkowankowa ka Mmasepaleng wa Selegae wo Mogolo wa Tzaneen, Limpopo.Ekspo e tla fa tlhahlo ya mošomo le tshedimošo ka ga dibaka tša thuto ya tlaleletšo le tlhahlo go baithuti ba Dikreiti tša 10 go ya go tša 12, go bafsa bao ba sa šomego, le go bafsa bao ba tlogetšego sekolo se se phagamego. Ekspo ya Tlhabollo ya Mešomo ya Bafsa ke karolo ya mošomo wa mmušo go hlabolla bafsa, kudu go kgatha tema ga bona go ekonomi, gore ba tšeye lefelo la bona la maleba mo setšhabeng sa rena.2.4. Go latela Dikgetho tša Mebušo ya Selegae, go kgatha tema ga setšhaba mo go laoleng ditšhaba go dula go le bohlokwa go huetša pekanyo ya mebasepala, ka tsela yeo e šoganago gabotse le dinyakwa tša badudi.Molao wa 1998, wa Dibopego tša Mebasepala ya Mebušo Selegae, o nyaka gare ga mebasepala ye mengwe, go kaonafatša mekgwa ya go kgokagana le ditšhaba le peakanyo ya ditšhaba go diragatša mešomo ya bona le go šomiša maatla a yona. Dibopego tše di tsebega bjalo ka Dikomiti tša Diwate, gomme di aba kgokaganyo ye bohlokwa gare ga Dikhansela tša Diwate, setšhaba le mebasepala.Mo dikgweding tše di latelago Dikomiti tša Diwate di tla kgethwa go šomela ditšhaba gomme badudi ba swanetše go iponagatša go kgatha tema dikgethong tše le go ba le seabe dibopegong tše.Kabinete e amogela dikgetho tša tlaleletšo tša diwate tša mmasepala tša katlego le khutšo tšeo di swerwego kgauswayana mo diprofenseng tše tshela. Afrika Borwa e laeditše gape boikgafo bja yona go kgotlelelano ya dipolotiki seo elego sešupo sa kgolo ya temokrasi ya molaotheo wa rena.2.5. Moletlo wa Difoka tša SA Sport wa 2016 o tla swarwa ka la 27 Dibatsela 2016 mo Thetheng ya Sand du Plessis, Mangaung, Foreisetata. Megala ya go kgetha ya Kgetho ya Batho ya Naledi ya Dipapadi ya Ngwaga le modirišani wa kgašo SABC Sport di butšwe gomme di tla tswalelwa ka la 27 Dibatsela 2016 ka 21:00. Kabinete e tumiša bao ba Kgethilwego go Kgetho ya Batho ya Naledi ya Dipapadi ya Ngwaga.3. Maemo a kabinete go Merero ye Bohlokwa Seemong sa bjale3.1. Khuetšo ya Phetogo ya Klaemete e kwelwe ka maemo a mabe a boso ka tsela ya dipula tša go fetogafetoga, maemo a komelelo, phišo ya go tsenelela le merwallo. Merwallo ka Gauteng le Mpumalanga e fetile ka maphelo a batho, go šutišwa ga ditšhaba kudu mo mešašaneng le go senywa ga mananeokgoprara go swana le ditsela, maporogo le thoto.Kabinete e iša matshidiso go malapa le bagwera ba bao ba lobilego maphelo ka lebaka la merwallo gomme e lakaletša bao ba gobetšego pholo ya ka pela. Ditumelo le dithapelo tša setšhaba di na le bao baratiwa ba bona ba sa timeletšego. Dihlopha tša Taolo ya Masetlapelo tša naga di dula di itukišeditše masetlapelo go phatlala le naga, kudu mafelong ao go sa letetšwego dipula tše dintši. Batho ka moka ba swanetše go hlompha le go arabela ditemošo tša boso bjo bobe.Mopresidente Jacob Zuma a felegeditšwe ke Tonakgolo ya Gauteng David Makhura le Tona ya Kgoro ya Tirišano ya Makala a Pušo le Merero ya Setšo (Cogta) Des van Rooyen ba lekotše lefelo gomme ba etela magae ao a bilego le merwallo mo mešašaneg ya Stjwetla kgauswi le Noka ya Juksei. Mopresidente Zuma o nepišitše go tsenogare ya tirišano ya mebušo yeo e etilwego pele ke Tona van Rooyen go laola Noka ya Jukskei le go thekga mariba a yona go fokotša khuetšo ya yona go dira merwallo mo ditšhabeng. Kabinete e leboga di-NGO tše dilego mo ditšhabeng, Dikhansela tša Diwate le baithaopi bao ba thušitšego badudi.Dipula tša kgauswanyana di se lahletše maAfrika Borwa gore ba šireletšegile ka ge dikarolo tše dintši tša naga di sa le ka gare ga maemo a komelelo. Mmušo o lokolotše meetse go tšwa Letamong la Sterkfontein go ya Letamong la Vaal bjalo ka tekanyo ya nakwana go thuša go kaonafatša seemo le go dira tlaleletšo ya R212 milione gore e be gona go thuša komelelo go thekga balemi mo diprofenseng tše di goeleditšwego go ba mafelo a masetlapelo.Kabinete e ipiletša go maAfrika Borwa go phafogela khuetšo yeo ditiro tša bona di nago le yona mo tikologong gomme ba dire ka moo ba kgonago go boloka meetse.3.2. Mokgatlo wa kelo ya Boditšhabatšhaba wa Moody, Fitch le Standard and Poor o tla re mo dibekeng tše di latelago wa tsebiša sephetho sa wona ka ga maemo a kelo a peeletšo ya naga. Mmušo o dutše o šoma le dikgwebo, mekgatlo ya selegae le mošomo go fetolela peakayo ya naga go tirišo ya go tia yeo e tla kgonthišago gore Afrika Borwa e dula e le naga ya maemo a peeletšo.Kabinete e ipiletša go makala ka moka go swaragana le mmušo mo kopano ya pele go šireletša maemo a peeletšo a naga ya rena.3.3. Go lokolla dipoelo tša tlhakišo tša 2015/16 ke Mohlakišipharephare, Kimi Makwetu tša dikgoro tša setšhaba le tša diprofense le makala a tšona di gatelela bohlokwa bja go diragatša ditheo tše di latelago tša gabotse gape ka go swana: go phethagatšo maano go šogana le dihlaelelo mo taolong ya ditšhelete ye e theilwego go boikgafo bjo bo šetšego bo dirilwe; go fa taolo ya bokgoni le go lekola diphihlelelo ya tebanywa ya phethagatšo; le go sekaseka le go lekola tumelelano ya melao ya motheo le melao ya merero ya ditšhelete.Dipoelo tša tlhakišo tša bahlakišwa ba setšhaba e bontšhitše kaonafalo ya kakaretšo ya 8%; 30% ya bahlakišwa e hweditše maemo ao a hlwekilego a tlhakišo gomme 14% e be e le ya tše di šaletšego, tše di gannwego goba e be e le dikgopolo tša go ganetša.Legato la profense le botšhitše gore bontši bja dikgoro di na le dikutollo tša go dumelelana le melao ya mothe le boleng bja dipego tša bona tša tiragatšo tša ngwaga le ngwaga.Kabinete e lemogile ka kgonono kotsi le ditlhohlo bjalo ka ge di tšweleditšwe ka dipoelong tša tlhakišo. E gafile mmušo go šogana le ditaba tše di hlobaetšago tše di utollotšwego gomme o tiiše taolo ya ditšhelete go fihlela dipoelo tša tlhakišo di ba kaone.3.4. Kabinete e amogela tekanyetšo ya baemedi ba 11 000 bao ba kgathago tema mo khonferenseng ya bo 19 ya AfricaCom yeo e bego e swerwe Motse Kapa go tloga ka la 15 go fihla ka la 17 Dibatsela 2016 ka fase ga morero “Go kgokaganya maatla a phetogo ya phetogo ya titšitale: inthanete bjalo ka entšene ya tlhabollo ya ekonomi le matlafatšo ya leago.” Khonferense e be e eteletšwe pele ke Tona ya Kgoro ya Mananeokgoparara a Dikgokaganyo le Ditirelo tša Poso Ngaka Siyabonga Cwele gomme e bile le dipoledi tša go feta 350.AfricaCom e bile sefala se segolo sa go hlabolla ekonomi ya titšitale ka Afrika ka tlhabollo ya ekonomi ya leago le matlafatšo go thekga lenaneo la Lenaneo la Afrika la 2063. Khonferense e goketša baetapele ba theknolotši ya kgokagano ya tshedimošo (ICT), borakgwebo le baetapele go tšwa Afrika le batšeadiphetho go tšwa dinageng tša go feta tše 140. Ngwaga wo khonferense e nepiša tlhabollo ya mabokgoni a titšitale, e matlafatša basadi ka theknolotši, theknolotši go lebana le bogolofadi le go thekga Tikologo ya Go thoma Theknolotši ya Afrika. Se se fa sedirišwa sa go lemoga maikemišetšo a NDP go ya ka phetogo ya titšitale, tlhabollo ya ekonomi le matlafatšo ya leago.3.5. Kabinete e thabetše gore baithuti ba bantši ba diinstitušene tša thuto ya godimo go phatlalala le naga ba arabetše gabotse go boipiletšo bja go boloka lenaneo la thuto la 2016. Diinstitušene tše dintši tša thuto di thomile ka ditlhahlobo tša tšona tša mafelelo.Re hlohleletša baithuti go nepiša go fetša dithuto tša bona gomme ba dumelele Khomišene ya Kgonagalo ya Thuto ya Godimo ya Go se lefelwe go fetša mošomo wa yona.Mošomo wo o dirilwego ke NEDLACK o a amogelwa, moo Kgoro ya Matlotlo a Setšhaba e abilego ditšhišinyo tša ka moo re ka lemogago thuto ya go se lefelwe go baithuti ba dithuto tša godimo. Pego e tla fetšwa mafelelong a Dibatsela 2016.Boipietšo ka baetapele ba dikereke tša setšhaba le baetapele ba ditumelo tše dingwe bja gore go be le ditharollo tša ditlhohlo ka go thuto ya godimo di a amogelwa. Thekgo ya bona ka boboelanyi, dithapelo le maitapišo a khutšo, mmogo le boipiletšo bja bona gore ngwaga wa dithuto wa 2016 o fetšwe ka katlego di a amogelwa.3.6. Kabinete e amogela sephetho sa Kgorotsheko ya Molaotheo ka ga Mokgwa wa Tshedimošo ya Dinamelwa tša Setšhaba wa Elektroniki (eNATIS) woo gonabjale o tla laolwago ke mmušo.3.7. Re lemogile gape Kahlolo ya Kgorotsheko ya Molaotheo gore kgopelo ya Terry Crawford Brown, ya gore khomišene ya thekišo ya dibetša e beelwe thoko, ga e mo kgahlegong ya toka. Khomišene ya Dinyakišišo ya Seriti yeo e nyakišišitšego theko ya dibetša ya 1999 ya dibilione tša diranta e hweditše gore go be go se na bohlatse bja gore ye nngwe le ye nngwe ya dikontraka e sentšwe ka bohlatse bja bomenetša, boradia goba go dira diphošo, pego ye e lokolotšwe ke Mopresidente Jacob Zuma ka Moranang 2016.3.8. Kabinete e ngongorega ka tlhohleletšo ya ngangego ya semorafe le dikgaruru ka baetapele ba setšhaba tšeo di nyenyefatšago tokollogo ya rena ye re e thopilego ka bothata. MaAfrika Borwa a swanetše go lwantšha dikhuetšo tše mpe tša go swana le hlaselo ya semorafe ya Rethabile Mlotshwa yeo e šomišwago go gobatša maAfrika Borwa a rena gomme e sa oketše Botho bja setšhaba sa rena. Re swanetše go tšwela pele go hlompha taolo ya molao gomme re bolele kgahlanong le maipiletšo a go ipha naga moo go sego molaong mo ditšhabeng tša rena.3.9. Kabinete e hlompha go itokolla mošomong ga Morena. Brian Molefe bjalo ka Mohlankedimogolo Phethiši (CEO) wa Sehlopha sa Eskom gomme e mo lakaletša tše dibotse mešomong ya gagwe ya kamoso. Morena Molefe o thušitše ka go hlabolla mokgwa wa phetogo wa Eskom woo o setšego o thomilego go tliša dipoelo tše dibotse. Kabinete e tshepa gore o tlogetše morago sehlophaphethiši seo se tla tšwelago pele go tšweletša taolelo ya Eskom le phethagatšo ya mokgwa wa phetogo.3.10. Kabinete e lemogile mabarebare a ka tokumentaring ya Al Jazeera kgahlanong le Tona ya Tšhireletšo ya Mmušo, Morena David Mahlobo, gomme e lemogile gore Ditirelo tša Maphodisa a Afrika Borwa (SAPS) di dira dinyakišišo tša mabarebare a.3.11. Kabinete e laeditše gore mmušo o dula o le pele twantšhong ya bosenyi bja tikologo, se se akaretša mošomo wo o dirilwego ka ditirelo tša tšhireletšo bjalo ka karolo ya maitapišo a mmušo a go laola bosenyi bjo bo beakantšwego bja boditšhabatšhaba go kgothiša gore toka e a phethagala go bao ba amegago bosenying.Kabinete e lebogiša ba ba latelago:3.12. Tona ya Matlotlo, Pravin Gordhan yo a lemogilwego mo Difokeng tša Dikhamphani tše 100 tša Godimo tša Sunday Times tša 2016 ka dikapotene tša diintasteri tša Afrika Borwa. Kamogelo ye ka maswao a setšhaba sa kgwebo ya gore re mmogo go se, le gore mmogo re na le moya wa go fetola Afrika Borwa go ba lefelo le le kaone. Maitapišommogo a mmušo, kgwebo, le setšhaba sa selegae a sepelela tseleng ya godimo go lemoga Pono ya 2030 ya NDP.3.13. Francois Groepe yo a thwetšwego lefsa bjalo ka Motlatšammušiši wa Panka ya Resefe ya Afrika Borwa, ke Mopresidente Jacob Zuma, mo pakeng ya megwaga ye mehlano go tloga ka la 1 Pherekgong 2017.3.14. Mothomi wa mokgatlo wa Gift of the Givers Imtiaz Sooliman, yo a abetšwego Sefoka sa Global Citizen ke feme ya keletšo ya boditšhabatšhaba ya Henly & Partners. Se se bontšha gore badudi ba Afrika Borwa ba phagamišetša folaga godimo ka go abela batho bao ba hlokago ntle le go ngamela.3.15. Moapeiphethiši Martin Kobald, moapei yo a ikgethilego ka Afrika Borwa, yo a kgethilwego bjalo ka motlatšamopresidente wa Lekgotla la Lefase la Mekgatlo ya Baapei.3.16. Hotele ya go Hlweka go feta ka moka ya Afrika, Hotel Verde ye e lego Boemafofaneng bja Motse Kapa e kgethilwe go ba ye e thopilego sefoka lefaseng mo legorong la Bodulo bja Toropong mo Difokeng tša Boeti bjo bo Swarelelago bja Boditšhabatšhaba bja Skål bja bo 15 bja ngwaga le ngwaga, tšeo di bego di swerwe Monaco.3.17. Naledi ya moAfrika Borwa ya Sehlopha sa Bašupa, Seabelo Senatla, yoo a theilwego Moraloki wa ngwaga wa Sehlopha sa Banna ba Šupa sa Rugby ka tiragatšo ya gagwe ya maemo a godimo ka 2016. Naledi ya Afrika Borwa o bethile dithrae tše 66 mo dipapading tše 10 mo mohlwaeleng wa 2015-16 – wa bobedi godimo go feta ka moka mo mengwageng ye 17 ya histori ya mehlwaela, se ke tlhohleletšo go baraloki ba bafsa ba rugby. Ke ngwaga wa bobedi ka tatelano ge Afrika Borwa e thopa sefoka.3.18. Wayde van Niekerk moAfrika Borwa yo a thopilego metale wa gauta o theilwe moatlelete wa monna wa Dipapdi tša Diolimpiki ke Mokgatlo wa Komiti ya Difoka tša Diolimpiki tša Setšhaba tšeo di bego di swaretšwe Doha.3.19. Brad Binder yo a thopilego thaetlele ya gagwe lesolong la go thopa Moto3 ka phenyo ya sehla sa makgaolakgang kua lefelong la mokato la Valencia ka Spain.3.20. Kabinete e lebogiša Proteas mo mohlwaeleng wa bona wa phenyo ya Teko go Australia gammogo le Bafana Bafana ka phenyo ya bona kgahlanong le Senegal mo phadišanong ya go tsenela Mogopo wa Lefase. Kabinete e lakaletša Springboks Mahlatse phadišanong ya bona kgahlanong le Italy gomme e na le tshepo gore go fenywa ke England e ba thuša go ba matlafatša.Kabinete e leboga maAfrika Borwa bao gape ba thekgilego dihlopha tša rena tša setšhaba ka go bogela diphadišano tša go fapana le go apara mebala ya folaga ya rena goba T-šete tša dihlopha tše ba di ratago. A re tšweleng pele re thekge le go swara boikgantšho bja setšhaba sa rena ge dihlopha tša rena di fofiša folaga ya naga.3.21. Kabinete mmogo le Mopresidente Jacob Zuma ba lebogiša Donald John Trump yo a kgethilwego bjalo ka Mopresidente wa bo 45 wa Amerika (USA) gomme e tshepa gore dikamano tša ka moso gare ga Afrika Borwa le USA di tla hola bobedi dinaga tše.4. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.4.1. Kgoro ya Bašomi:a) Mohumagadi MSB Matebesi bjalo ka Motlatšamolaodipharephare (DDG): Ditirelo tša Tirišano.b) Morena TS Maruping bjalo ka DDG wa Sekhwama sa Inšorense ya bao ba Lahlegetšwego ke Mešomo (UIF).4.2. Mohumagadi CL Duma bjalo ka DDG: Ditirelo tša Tirišano ka Kgorong ya Boeti.4.3. Morena H Ratshisusu bjalo ka Motlatšamoenetši wa Kganetšo.4.4. Morena Enver Daniels bjalo ka Motlatšamodulasetulo wa Lekgotla la Kganetšo.4.5. Profesa H Cheadle bjalo leloko la Lekgotla la Kganetšo.Dipotšišo:Donald LiphokoMogala: 082 901 0766 "
Pego ya Kopano ya ya Laboraro la 7 Manthole 2016,9 Dec 2016,https://www.gov.za/speeches/statement-cabinet-meeting-7-december-2016-9-dec-2016-0000,https://www.gov.za/nso/speeches/statement-cabinet-meeting-7-december-2016-9-dec-2016-0000,"Bjalo ka ge ngwaga o labile go fela, Kabinete e ba le maAfrika Borwa ge ba keteka segopotšo sa boraro sa go hlokofala ga Nelson Mandela ka la 5 Manthole 2013.“Ditiro tša rena bjalo ka maAfrika Borwa di swanetše go tšweletša seemo sa makgonthe sa Afrika Borwa seo se tlago tiišetša leswa tumelo ya batho go toka, go maatlafatša tshepo ya yona go maitshwaro a mabotse a moya wa motho, go tšwetša pele ditlhologelo tša rena gore bohle re be le bophelo bjo bokaone kudu.” – Nelson Mandela.Madiba o be a hlompha ditlhagišo tša Molaotheo le nepo ya go ba le setšhaba seo se lokologilego, sa go ba le toka seo se kopanego seo se theilego setšhaba seo re swanetšego go šoma gore re se fihlelele. Go dira se, maAfrika Borwa a swanetše go kopanywa ke nepo ye e swanago ya setšhaba se sekaone.1. Phethagatšo ya mananeo a mmušoEkonomi ya Afrika Borwa 1.1. Kabinete e reta selekane seo se šomago gabotse sa Team South Africa – seo se bopilwego ke mmušo, dikgwebo, bašomi le maAfrika Borwa ka moka – ge se šoma mmogo go šireletša kelo ya Afrika Borwa mabapi le dipeeletšo. Ka go šoma kudu le ka go dirišana mmogo, ekonomi le tshepho ya babeeletši e beilwe sekeng ka mo dinakong tše boima tša ekonomi.Mopresidente Jacob Zuma o hlomile Team SA ka nepo ya go dira gore Makala ao a fapanego a šome mmogo go hlohleletša leswa ekonomi ya rena, go goketša dipeeletšo le go hlomela batho ba rena mešomo. Ditiragalo tše tše kaone di swanetše go re hlohleletša gore re šome kudu le go feta gore re iše Afrika Borwa pele.1.2. Moody’s Investor Services, Fitch Ratings le Standard & Poor di beile maemo a kelo ya go lefa dikoloto a Afrika Borwa ka godimo ga maemo a peeletšo ya fase.Dingongorego tše di tšweleditšwego ke ditheo tše di hlokometšwe gomme mmogo le badirišani ba rena ba setšhabeng re tšwetša pele ditsenogare ka lebelo ka nepo ya go fetoša seemo sa ekonomi. Kabinete e tšwela pele go ba le tshepo ya gore leano leo le hlomilwego ka go Leanotlhabollo la Bosetšhaba (NDP) le tiišetšo ye e beakantšwego ke mmušo mabapi le ditšhelete, gammogo le go tsenya tirišong ga Leano la Dintlha tše Senyane, di tla thuša Afrika Borwa go dula e le naga ya dipeeletšo.1.3. Kabinete e lemoga gore Palomoka ya letseno la ka nageng la Afrika Borwa (GDP) e gotše ka 0.2% ka kotareng ya boraro. Dilo tše kgolo tšeo di tsentšego letsogo ka go kgolo ya GDP e bile meepo le lefapha la go dira lekgwara, matlotlo, thekišo ya dintlo le ditirelo tša dikgwebo, le ditirelo tša mmušo ka kakaretšo. Lefapha la temo, kagodithokgwa le la boreahlapi di ile tša phuhlama ka -0.3%; botšweletši ka -3.2%; la mohlagase, gase le meetse ka -2.9%; le la kgwebišano, boapei le madulo ka -2.1%. Komelelo e sa le selo se segolo kudu seo se bakago go phuhlama ka lefapheng la temo.1.4. Go fana ka mangwalo a beng ba dintlo go metse ye mehlano ya Bahurutshe ka Tona ya Tlhabollo ya Dinagamagae le Peakanyoleswa ya naga, Morena Gugile Nkwinti, ke ye nngwe ya dikgopelo tša go bušetša mobu tše kgolo kudu tšeo di phethilwego ka serapeng sa diphoofolo sa Motsane Game Farm ka ntle ga Zeerust ka profenseng ya Leboa Bodikela.Dihekthara tše di fetago 54 280 tša naga, tšeo di akaretšago serapa sa diphoofolo, di bušetšwa beng.Gape, go tsebagatšwa semmušo ga protšeke ya go lekodišiša kgonagalo ya Tlhako ya Molawana ka ga go Maatlafatša Ditokelo tša Batho bao ba Šomago Dipolaseng (molawana wa 50/50) ka profenseng ya Leboa Bodikela ka Stars Away Farm ka Ottoshoop, Zeerust, go latela go phethwa ga tumelelano yeo e tlago kgontšha bašomi ba dipolaseng le mong wa polasa go ba beng ba kgwebo ya polasa mmogo.1.5. Mananeokgoparara a meetse ke karolo ya Leano la mmušo la Kago ya mananeokgoparara la go fetoša seemo sa ekonomi ya rena mola ka go le lengwe go hlongwa mešomo ye meswa le go maatlafatša kabo ya ditirelo tša motheo.Go tsebagatša semmušo ga Protšeke ya Kgodišo ya Meetse ka Nokeng ya Mokolo le ya Crocodile (Bodikela) go laetša boikgafo bja mmušo bja go arabela dinyakwa tša badudi.Lenaneokgoparara la phetišetšo ya meetse le aba meetse ka Masepaleng wa Selegae wa Lephalale, ka ditešeng tša mohlagase tša Eskom (ya Matimba le ya Medupi), ka polanteng ya go hlwekiša meetse ya Zeeland, le ka Moepong wa Exxaro's Grootegeluk. Gape le fetišetša meetse go tšwa ka Crocodile River West kgauswi le Thabazimbi go leba ka lefelong la Lephalale.1.6. Lefapha la Mešomo ya go Hlwekiša Meetse a Ditšhila la Welgedacht kgauswi le Springs, ka Gauteng, le ile la katološwa ka nepo ya gore le kgone go aba meetse go nyakego ye e oketšegilego ya tlhwekišo ya meetse a ditšhila.Ka nepo ya go fediša go šilafatšwa ga meetse a ka Nokeng ya Vaal, Kgoro ya Meetse le Kelelatšhila e ile ya tsošološa Polante ya Tlhwekišo ya Meetse a Ditšhila ya Oranjeville ka Masepaleng wa Selete wa Metsimaholo le ka Polanteng ya Tlhwekišo ya Meetse a Ditšhila ya Leeuwkuil ka Masepaleng wa Selete wa Emfuleni ka tshenyegelo ya tšhelete ye e ka bago R44.4 milione.Gape, tšhelete ya go feta R300 milione e beetšwe thoko go kaonafatša mešomo ya ditirelo tše 26 tša tlhwekišo ya meetse a ditšhila tšeo di bego di sa šome ka dikarolong tša Gauteng le ka Foreisetata.1.7. Khomišene ya Mokero wa Noka ya Orange-Senqu mo lebakeng le e tšwela pele go tloga ka la 5 go fihla ka la 9 Manthole 2016 ka Emperors Palace ka Kempton Park. Afrika Borwa, Lesotho, Botswana le Namibia ke dinagamaloko ka mo khomišeneng ye. Khomišene ye e phethagatša tlhako ya togamaano ya taolo ya methopo ya meetse gareng ga mellwane gomme e šomela go fihlelela dinepo tša tlhabollo tša lebaka le letelele ka mo mokerong wo.1.8. Sefala se seswa sa Afrika ka Bophara, e lego Africa Trade Week 2016 se swerwe go tloga ka la 28 Dibatsela go fihla ka la 2 Manthole ka fase ga morero wa: “Re Tšwetša pele Phetošo ya Sebopego sa Ekonomi ya Setšhaba ka go Diriša Kgwebišano gareng ga Dinaga tša Afrika”. Se se hlagišitše sefala ka bophara, seo se kopantšwego le seo se akaretšago bohle sa ditherišano ka ga melawana gareng ga maloko ao a fapafapanego ao a amanago ka kgwebišano.Tona ya Kgwebišano le Diintasteri, Ngaka Rob Davies, o tsenetše Ditherišano ka ga Lefelo la Kgwebišano ye e Lokologilego ya ka Khontinenteng (CFTA), tšeo di tsebagaditšwego semmušo ka Kopanong ya Mokgatlo wa Seboka sa Afrika (AU) ye e swerwego ka Afrika Borwa ka la 15 Phupu 2015. CFTA e ikemišeditše go thekga kgwebišano gareng ga dinaga tša Afrika le go aga Afrika ye e kopanego ye e nago le batho ba pilione e tee le GDP ya ditolara tša Amerika tše di ka bago tše 2.6 thrilione.1.9. Kopano ya bobedi ya Seboka sa tša Mahlale sa Afrika Borwa e swarwa ka fase ga morero wa “Re tšwetša pele dipoledišano ka ga tša mahlale” go thoma ka la 8 go fihla ka la 9 Manthole ka CSIR International Convention Centre. Boramahlale, badiramelawana, baithuti, dirutegi le setšhaba ba rerišana ka ga merero ya mabapi le tša mahlale, theknolotši le boitlhamelo.Go lebeletšwe kudu mahlale a tša leago, gomme dingangišano di akaretša moputso wa fasefase wa go iphediša le kelo ye go begilwego ka yona ya go phuhlama ka 60% ka diyunibesithing tša Afrika Borwa. Dihlogotaba tše dingwe di akaretša khudugo ye e bakwago ke go fetoga ga klaemete, maikutlo a setšhaba ka ga diphedi tše di godišitšwego ka tša mahlale, tšhireletšego dijong, le ka fao mahlale a tša leago a ka bopago bokomaso bja Afrika.Mmušo wa Selegae1.10. Khonferentshe ya Bosetšhaba ye e sa tšwago go swarwa ya Mokgatlo wa Mebušo ya Selegae ya Afrika Borwa (SALGA) go thoma ka la 28 Dibatsela go fihla ka la 1 Manthole 2016 e kwane ka gore go swanetše go ikgafa ka leswa go lenaneo la Re Boela Morago go Metheo le go tšwetša pele bophelo bjo bo akaretšago bohle ka go tsenya tirišong ga Tlhako ya Tlhabollo ye e Kopantšwego ya Metsesetoro (IUDF). IUDF e thekga nepo ya go hloma “ditoropokgolo le ditoropo tšeo batho ba ka phelago ka go tšona, tše di bolokegilego, le tšeo di nago le methopo tšeo di kopantšego batho, tšeo di amanago bohle ka ekonomi le tšeo di nago le bokgoni lefaseng ka bophara, fao e lego gore badudi ba kgatha tema ka mafolofolo ka bophelong bja setoropong”.Go Lwantšha Dikgaruru kgahlanong le Basadi le Bana1.11. Lesolo la bjale la 2016 la Matšatši a 16 a Go Lwantšha Dikgaruru kgahlanong le Basadi le Bana ka fase ga morero wa: “Mpale le nna: Mmogo le Iša Pele Afrika Borwa ye e Hlokago Dikgaruru”, leo le tsebagaditšwego semmušo ke Mopresidente Zuma, le tsentše tirišong lesolo la #365 days of Activism. Bjalo ka karolo ya go katološa phihlelelo ya ditirelo tša mmušo go bohle, kudukudu go bao ba lego kotsing, go tsebagatšwa semmušo ga setlabelo sa maatlafatšo ya bagolofadi sa Lefelo la Taolo mabapi le Dikgaruru tša Mabapi le Bong (GBV) leo le šomago diiri tše 24 le tla kgontšha maloko a setšhaba sa difoa go fihlelela le go šomiša ditirelo tša keletšo ya sephrofešenale mo lefelong le.1.12. Kabinete e gatelela kgalemelo ya yona go tiro efe goba efe le go ditiro ka moka tša dikgaruru tšeo di hlohleletšwago ke go tšea lehlakore. Mmušo o tšwela pele go rarolla mathata a polokego ya basadi bao ba ratanago ka bobona, ya batho bao ba ratanago le bang bja bona, bao ba ratanago le ba bong bja bona le ba bong bja go fapana le bja bona ka nako e tee, bao bong bjo fapanego le batho  bao ba kgonago go ithobala. Molaokakanywa wa mabapi le Go Thibela le go Fediša Bosenyi bja go Bakwa ke Lehloyo le Polelo ya Lehloyo, wo go sa rerišanwago ka ga ona, o tla maatlafatša go phethagatšwa ga molao le go sekiša bao ba senyago.Maphelo1.13. Go ketekwa ga Letšatši la Lefase la AIDS ka la 1 Manthole 2016, ka fase ga morero wa “go matsogong a rena go fediša HIV le TB”, leo le etilwego pele ke Motlatšamopresidente Cyril Ramaphosa, le thekgilwe ke go tsebagatšwa semmušo ka diteko tše diswa tša kalafi tša thibelamalwetši ya HIV le AIDS ye e bitšwago HVTN 702.Kabinete e reta boramahlale ba Afrika Borwa bao ba etilego pele dinyakišišo tše tše bohlokwa. Teko ye ke ye nngwe ya tše kgolo kudu lefaseng gomme ke bohlatse bja gore ba lefapha la tša mahlale le tša kalafo ba na le bokgoni.1.14. Mmušo o tšwela pele go šoma mmogo le bakgathatema ka moka – go akaretšwa PHILA le Lekgotla la Bosetšhaba la AIDS la Afrika Borwa – go fihlelela moloko wo o hlokago AIDS, go thibela diphetetšo tše diswa ka moka ka HIV, go fediša leuba la TB le go hlohleletša badudi ba rena ka moka go tšea diphetho tše di kwagalago le tše di nago le maikarabelo.Afrika Borwa e fihleletše dinepo tša yona tša kalafo ka dianthiretherobaerale (ARV) gomme bjale re na le lenaneo le legolo kudu la ARV lefaseng, fao e lego gore batho ba 3.4 milione ba hweditše kalafo ye ka 2015. Nepišo ya thibelo ya phetetšo ya mma go lesea e fihleletšwe, fao e lego gore phetetšo ye e theogetše fase go feta ka 3.5% ka 2010 go fihla go 1.8% ka 2014.Phetetšo ya HIV ka thobalano gareng ga bafsa ba mengwaga ya magareng ga ye 15-24 e theogetše fase go tloga go ba 410 000 ka 2011 go fihla go ba 330 000 ka 2014. Diphetetšo tše disa tša TB le mahu a go bakwa ke TB a theogetše fase, eupša dinepišo tše diswa tša go fihlelela phokotšego ya 50% yam ahu a go bakwa ke TB ga se ya fihlelelwa.Dikhontomo tša banna tše di fetago tše 800 milione le dikhontomo tša basadi tše di fetago tše 20 milione di ile tša abja mo ngwageng wa ditšhelete wo o fetilego. Lesolo la teko ya HIV le dirile gore go dirwe diteko tše 35 milione tša HIV mo lebakeng la mengwaga ye mehlano. Afrika Borwa e na le metšhene ya go feta ye 300 ya GeneXpert yeo e beilwego nageng ka bophara gomme diteko tše di fetago tše 2.1 milione tša GeneXpert di dirilwe. Ka 2016 Afrika Borwa e tsentše tirišong lenaneo la teko le kalafo ya bohle fao e lego gore motho yo mongwe le yo mongwe yo a nago le HIV o hwetša kalafo go sa lebelelwe palo ya disele tša CD4 ya bona.Taolo ya Masetlapelo1.15. Kopano ya Ditona tša SADC tšeo di rwelego maikarabelo a taolo ya masetlapelo e swerwe ka la 26 Dibatsela 2016 ka Mauritius gomme yona modulasetulo wa yona e bile Tona ya Pušo ya Tirišano le Merero ya Setšo, Morena Des Van Rooyen.Kopano ye e dumeleletše Leano la ka Seleteng la mabapi le Go Itokišetša Masetlapelo le go a Arabela gomme ya hloma Sehlophatšhomo seo se tlago feleletša tšhišinyo ka ga sekhwama sa go itokišetša masetlapelo le go a arabela. Bongwaledi bja SADC bo tla bitša kopano ya mohlakanelwa ya Ditona tša Taolo ya Masetlapelo le Ditšhelete tša ona go rerišana ka ga sekhwama seo se šišintšwego sa go itokišetša masetlapelo le go a arabela.Bafsa1.16. Bjalo ka karolo ya lenaneo la go hlabolla bafsa, Kampa ya bohlano ya Bafsa ya Bosetšhaba ka 3 South African Infantry Battalion, e butšwe kgauswi le Kimberley ka Kapa Leboa ke kgoro ya Tlhabollo ya Leago le ya Tšhireletšo le Bagale ba Mašole, ka fase ga morero wa #40YearsOn – Youth still moving South Africa forward.Kampa ye e kopanya bafsa ba 1 000 go putlaganya merafe, mehlobo, bong, maemo a bona setšhabeng le dipolelo tša bona go tšwa diprofenseng ka moka ka nepo ya go tšwetša pele boitšhupo bja bosetšhaba, kago ya setšhaba, tirišano ya setšhaba, go rata naga le go kgatha tema ga badudi ka mafolofolo gareng ga bafsa ba Afrika Borwa. Dipoledišano di tla swarwa mabapi le ditlhohlo tše ntši tšeo ba lebanego le tšona bjalo ka bafsa.Go tloga mola go swarwago Kampa ya mathomo ya Bosetšhaba ya Bafsa ka 2012, bakgathatema ba bafsa ba hlomile diprotšeke tše mmalwa ka metseng ya gabobona tšeo di ikemišeditšego go tliša tlhabollo. Kampa ya Bafsa e fa bafsa sebaka, bao mo lebakeng le e lego baetapele ka bobona ka metseng ya gabo bona, go abelana maitemogelo a bona le bafsa ba bangwe.Leanotlhabollo la bosetšhaba1.17. NDP ke nepo ya lebaka le letelele leo le šomago bjalo ka peakanyo ya mošomo wo o swanetšego go dirwa go fihlelela setšhaba seo se atlegilego sa Afrika Borwa ka 2030. Dilo tšeo di tlago pele ka go NDP ke go fokotša bohloki, tlhokego ya mešomo le tlhokego ya tekatekano.1.18. Kabinete e ipiletša go Makala a setšhaba ka moka, go dikgwebo, go bašomi le go setšhaba sa badudi go raloka tema ya bona go tšwetše peleng ga boitšhupo bja NDP ka go gatelela go tsenya tirišong ga NDP ka go sepetša mmogo masolo ao a lego bohlokwa go phethagatša lenaneo le.1.19. Kabinete e dirile mohlala wa go laetša boipiletšo bja gore makala ka moka setšhaba a šomiše boitšhupo bja NDP.2. Diphetho tša kabinete2.1. Kabinete e thekga Tona ya Dinamelwa, Mohumagadi Dipuo Peters, ge a laetše Bolaodi bja Bosetšhaba bja Maemakepe bja Transnet, go latela Karolo ya 79, karolwana ya (1) ya Molao wa Bosetšhaba wa Maemakepe wa 2005 (Molao wa bo 12 wa 2005), go fediša Tumelelano ya Tirišo ya Theminale go dumela Sekhwama sa Togamaano sa Makhura go šoma ka merwalo ya Gase ya Petroliamo ye e Dirilwego Seela ka Boemakepeng bja Saldanha Bay. Khirišo le laesentšhe ya bjale ya Dikhwama tša Togamaano tša Makhura le yona e tla katološwa ka mengwaga ya fasefase ye 25 go aba bonnete bja tša kgwebo le tša tshepedišo ya peeletšo ya go ya go ile ka lefapheng la oli le gase.Se se sepelelana le dilo tša mmušo tšeo di tlago pele mabapi le Operation Phakisa ka ga Ekonomi ya Lewatle ye e golago le dinepo ka bophara tšeo di hlagišitšwego ka go NDP, go tšwetša pele kgolo ya ekonomi le go thuša ka tlhomo ya mešomo.2.2. Kabinete e sedimošitšwe ka ga protšeke ya “Mešomo ya Tšhoganetšo” ya maemo Kelelatšhila ya Moepo wa Esiti ye e tsentšwego tirišong bjalo ka tharollo ya lebaka le lekopana ya phokotšo ya Kelelatšhila ya Moepo wa Esiti ka meepong ya gauta ka Witwatersrand.Tharollo ye ya lebaka le lekopana e tla tsenywa tirišong go latela ditšhišinyo tše di beilwego ke Komiti ya Ditona (IMC).Ka ge re le naga ye e hlaelelago meetse, protšeke ya kelelatšhila ya Moepo wa Esiti e lebeletše kudu pabalelo ya meetse le go a šomiša gape, go realo e le go netefatša gore go ba le meetse a go nwa ao a hlwekišitšwego gabotse le go tlogela go tshepa fela meetse ao a hlwekilego ka mešomong ya ka diintastering. Godimo ga fao, protšeke ye gape e fokotša tšhilafatšo le diabe tše dingwe tše di sego tša loka.2.3. Kabinete e dumeletše Molawana wa Bosetšhaba wa Kelelatšhila, wa 2016 gore o tsenywe tirišong. Se se latela nako ye ntši ye e tšerwego ge go rerišanwa go hwetša dikgopolo tša ba bangwe. Molawana wo beile go phela gabotse ga batho bjalo ka selo se bohlokwa ge go dirwa tlhabollo gomme o lebeletše bokamoso mabapi le go kaonafatša maemo a ditirelo, tlhabollo le theknolotši ya maleba go netefatša gore maphelo a bahloki a kaonafatšwa go ya go ile.2.4. Kabinete e dumeletše go lokollwa ga pego ya Dipalopalo tša Bosetšhaba ka ga Bosenyi ya dikotara tša mathomo tše pedi tša 2016/17, ke Tona ya Maphodisa, Morena Nkosinathi Nhleko. Ditokollo tša dipego kotara ka kotar di kgontšha mmušo go hlokomela dinepišo tše bohlokwa, kudukudu go fokotšwa ga bosenyi bjo bošoro bjo go begilwego ka bjona, ka ge go hlagišitšwe ka go MTSF gomme tšona di ka šomišwa bjalo ka temošo ya ka pela ya go maatlafatša masolo a thibelo ya bosenyi le maano a dikgoro tša mmušo tše di fapafapanego. Tona Nhleko o tla lokolla dipalopalo tše tša bosenyi pele ga la 31 Pherekgong 2017.2.5. Kabinete e dumeletše Pego ya Bobedi ya Naga ka ga go tsenywa tirišong ga Tšhata ya Afrika ka ga Ditokelo le Go Phela Gabotse ga Bana (Tšhata ya Bana) gore e romelwe go AU ka Pherekgong 2017.Tšhata ya Bana e amogetšwe ke Mokgatlo wa Seboka sa Afrika ka 1990 gomme ke sedirišwa sa akaretšo seo se hlagišago ditokelo tša rena le go hlaloša melawana le maitshwaro a mang le mang mabapi le maemo a basadi. Pego ya Bobedi ya Naga e hlagiša kgatelopele ye e dirilwego ka ga go tsenywa tirišong ga melawana ya mmušo ka bophara le melao ya go tšwetša pele, go šireletša le go fihlelela ditokelo tša bana. Pego ye gape e lemoga maitapišo ao a tšwelago pele le ao a gatelago pele go maatlafatša go tsenywa tirišong ga mananeo le diprotšeke go tšwetša pele ditokelo tša bana.2.6. Kabinete e sedimošitšwe ka ga dipoelo go tšwa Kopanong ya bo 17 ya Khonferentshe ya Dinagamaloko (CoP17) go leba Sebokeng sa Kgwebišano ya Boditšhabatšhaba ka ga Diphoofolo le Dimela tša Lešokeng tše di lego Kotsing (CITES), yeo monggae wa yona e bego e le Afrika Borwa go tloga ka la 24 Lewedi go fihla ka la 5 Diphalane 2016.Dinagamaloko di dumelelane ka ga magato le ditiro tšeo di tlago phethagatšwa ka gare ga mošomo wa Seboka se go netefatša gore kgwebišano ya boditšhabatšhaba ya semolao e dula e tšwela pele go ya go ile le gore kgwebišano ye e sego molaong e a fedišwa. Dinagamaloko di dumelelane gape go lemoga gore batho ba swanetše go holega go tšhomišo ya go ya go ile ya methopo ya tlhago, go akaretšwa go tšwa go kwebišano ya boditšhabatšhaba ye e lego molaong.2.7. Kabinete e dumeletše maemo a Afrika Borwa a ditherišano a Kopano ya bo 13 ya CoP go leba Sebokeng sa Diphedi tša Tlhago tša Mehutahuta (CBD COP13) le ditshepedišo tša sona go swarwa ka Cancun, Mexico go thoma ka la 4 go fihla ka la 17 Manthole 2016.CBD COP13 e tla rerišana ka merero ye e latelago ye bohlokwa: Go Hloma Methopo; Go Tsenya Tirišong le Kopanyo ya Diphedi tša Mehutahuta ka gare le go putlaganya mafapha; le Diphedi tša Lewatleng le tša Lebopong.2.8. Kabinete e sedimošitšwe ka ga kgatelopele ye e dirilwego ke mmušo go arabela ditlhaselo tša badudi ba dinaga tša ka ntle le go rarolla dilo tšeo di bakago ditlhaselo tše.Ka ge o hlahlwa ke IMC ka ga Bofaladi, mmušo o tsentšwe tirišong Operation Fiela, yeo e beilego dikgaruru ka afse ga taolo. Go thoma ka la 1 Mosegamanye go fihla ka la 30 Lewedi 2015, masolo a 702 a dirilwe, gomme ona a feleleditše ka go golegwa ga batho ba 9 741 bao go bona ba 3 158 e bego e le badudi ba dinaga tša ka ntle.Mošomo mabapi le seo se bakago ditlhaselo o laeditše gore go bile le phadišano ye e oketšegilego ka ga dibaka ka ekonoming, go methopo le ditirelo tša setšhaba gareng ga badudi ba dinaga tša ka ntle le maAfrika Borwa ao a hlokago ao a sa šomego bao ba dulago makheišeneng le mafelong a mekhukhung.Go dumelelwa ga mafelelo ga Pampiri ya Ditherišano ka ga Bofaladi bja Boditšhabatšhaba go rulagantšwe gore go tla dirwa ka Hlakola 2017, gomme go tla akaretša molawana wa “Naga ya Mathomo ye e Bolokegilego” wo o tlago thuša go laola bafaladi le bao ba kgopelago tumelelo ya bofaladi. Kabinete gape e dumeletše Molaokakanywaphetošwa wa Bafaladi ka Lewedi 2015 gore o tle o hlagišwe ka Palamenteng gomme Kgoro ya Merero ya Selegae e rometše sengwalwa go Mokgatlo wa Dinaga tše di Hlabologago tša Borwa bja Afrika seo se laletšago gore go swarwe ditherišano ka ga ka fao go ka šongwago ka ga bofaladi ka mo seleteng se. Naga le yona e hweditšwe ka Lebombo, Mpumalanga ka 2015 go hloma mafelo a go šomela merero ya tša bofaladi kgauswi le mollwane.2.9. Kabinete e sedimošitšwe ka ga go tsenywa tirišong ga Lenaneo la Tshekatsheko la Bosetšhaba leo le hlalošitšwego ka botlalo ka go Pego ya Ngwaga ka ngwaga ka ga Tshekatsheko ya 2016 go fihla ka 2017 gomme ya dumelela gape Leano la bo tshela la Tshekatsheko la Bosetšhaba la 2017 go fihla ka 2018.Lenaneo la Tshekatsheko la Bosetšhaba le hlongwa semmušo mmušo ka bophara gomme le aga bohlatse bjo bo tletšego go latela ditshekatsheko tše 16 ka ga ekonomi: ditshekatsheko tše tshela ka ga temo/ dinagamagae; ditshekatsheko tše šupa ka ga madulo a batho le peakanyo ka ga bohlatse; ditshekatsheko tše hlano ka ga bana; le ditshekatsheko tše nne ka ga polokego (le go thoma ka ditshekatsheko tše pedi ka ga polokego).Kabinete e gateletše gore dikgori di swanetše go aba ditšhelete tše di hlokagalago ka nepo ya tlhokomelo le tshekatsheko ye e šomago gabotse le ya go hloka mathata go netefatša gore mananeo a šoma gabotse le gore a hloke mathata.2.10. Kabinete e sedimošitšwe ka ga dikutollo le ditšhišinyo go tšwa ka dinyakišišong tšeo di dirilwego ke Kgoro ya Tirelo ya Setšhaba le Taolo (DPSA) ka ga go fihlelelega ga mafelo a Thusong Service Centre, mafelo a go etelwa ke setšhaba a mmušo ao a abago tshedimošo le ditirelo go ditšhaba.Dinyakišišo tše di šišinya gore go be le phatlalatšo ya mafelo a ka fao go lekanago le go beakanya mafelo a ditirelo a bjale a dikgoro tše bohlokwa go realo e le go oketša palo ya batho bao ba ka kgonago go fihlelela ditirelo, go fokotša bokgole le tšhelete ye ba e šomišago go tšea maeto a go ya go hwetša ditirelo; le go fokotša tlhokego ya peeletšo ya tlaleletšo ya mananeokgoparara. Godimo ga mafelo ao a lego gona a 197 a Thusong Centre, dinyakišišo di utollotše le go šišinya mafelo a mangwe a tlaleletšo a 67 fao phihlelelo ya ditirelo e swanetšego go kaonafatšwa go fihlelela dinyakwa tša setšhaba le go fokotša bokgole bja maeto go leba Mafelong a Ditirelo.2.11. Kabinete e sedimošitšwe ka ga ditlhagišo tša taelo mabapi le tlhabollo ya bokgoni ya kgapeletšo, matšatši a tlhahlo ao a beilwego le dinyakwa tša godimodimo tša go tsena tša Tirelo ya Taolo ya Godingwana (SMS). Se se tla kaonafatša boleng bja methopo ya bašomi, e lego selo se bohlokwa ka bokgoning bja mmušo gore o phethagatše mošomo wa ona le go tsenya letsogo go nepišo ya NDP ya go aga mmušo wo o nago le bokgoni le wa tlhabollo.2.12. Kabinete e dumeletše 2.5% ya peakanyoleswa ya tshenyegelo ya go iphediša maemong a meputso go tšwa go Khomišene ya Ditokelo tša Botho ya Afrika Borwa, go thoma ka la 1 Moranang 2016.3. MelaokakanywaKabinete e dumeletše go tsebagatšwa ga Melaokakanywa ye e latelago ka Palamenteng:3.1. Molaokakanywa wa Bosenyi bja Inthaneteng le Tšhireletšego ya Inthaneteng wa 2016, tirelo ya toka ya tša bosenyi ka ge go ukangwe ka go NDP, ka go lwantšha bosenyi bja inthaneteng, go hloma bokgoni bja go šomana le tšhireletšo ya inthaneteng le go šireletša mananeokgoparara a tshedimošo ye bohlokwa.O tsenya letsogo mabapi le go aga ditšhaba tše di bolokegilego ka ge go ukangwe ka go NDP. Mabapi le se, mmušo o ikgafile go tsenya tirišong magato a go aga boitshepo le tshepho ka tšhomišong ye e bolokegilego ya Ditheknolotši tša Kgokagano ya Tshedimošo.3.2. Molaokakanywa wa Dikgorotsheko tša Setšo wa 2016, o tsenya letsogo ka go phethagatšeng ga mmušong wa tlhabollo, wo o nago le bokgoni le wa maitshwaro ka go laola tema le mešomo ya sehlongwa sa boetapele ba setšo ka go rarolleng ga dithulano, go latela Molaotheo wa Afrika Borwa.  Se se tla kaonafatša phihlelelo go ditirelo tša toka go bohle ka nepo ya go tšwetša pele tirišano ya setšhaba.3.3. Molaokakanywaphetošwa wa Tshepedišo ya tša Bosenyi wa 2016, wo o fetošago Molao wa Tshepedišo ya tša Bosenyi wa 1977 (Molao wa 51 wa 1977).Diphetošo tše di fa dikgorotsheko boitaolo bjo bogolo ge di efa ditaelo mabapi le dihlopha tše di lego kotsing, e lego batho bao ba fokolago monaganong. Dikgorotsheko gape di tla thušwa go tšea diphetho tšeo di nepagetšego ka semolao le ka tshepedišo tšeo di theilwego go dipego tša sehlopha sa ditsebi seo se kgethilwego ka fao go nepagetšego.4. Ditiragalo tše di tlago4.1. Mopresidente wa Zambia Edgar Lungu o Ketelong ya Semmušo ka Afrika Borwa go thoma ka la 8 go fihla ka la 9 Manthole 2016. Go emetšwe gore Khomišene ya Mohlakanelwa ya sa Ruri gareng ag dinaga tše ka bobedi e hlongwe semmušo, yeo e tlago hlokomedišiša Tumelelano ya Kakaretšo ya 1996 le Kwano ka ga Maikemišetšo ya 1999 ye e feletšago ka ditumelelano tša dinaga tše ka bobedi.Dinaga tše ka bobedi di na le dkamano tše botse tša ekonomi, gomme Zambia e tšwela pele go ba ye nngwe ya dinaga tše tharo tše di etilego pele tše di gwebišanago le Afrika Borwa ka khontinenteng ya Afrika.Diromelwantle tša Afrika Borwa tšeo di rometšwego ka Zambia ka 2014 e bile R29.5 pilione, mola diromelwantle tša Zambia go tsena ka Afrika Borwa di fihlile go R3.6 pilione.4.2. Kabinete e dumeletše Afrika Borwa go ba monggae wa Samiti ya Theknolotši ya Dikgokagano tša Tshedimošo ka Afrika tša 2017 ka go dirišana le AfricanBrains ka Mosegamanye 2017. Samiti ye e tla etwa pele ke Kgoro ya Dikgokagano tša Megala le Ditirelo tša Poso.4.3. Ka la 9 Manthole 2016, mmušo wa rena ka go dirišana le Kantoro ya Mokgatlo wa Dinagakopano (UN) ka ga Diokobatši le Bosenyi le Yunibesithi ya Afrika Borwa, di tla re gape tša keteka Letšatši la Boditšhabatšhaba la Twantšho ya Bosenyi ka fase ga morero wa: “Re Kopane Kgahlanong le Bomenetša”, wo o sepelelanago le NDP go maatlafatša go kgatha tema ga badudi ka mafolofolo bao ba tlago dirišana le mmušo ka ntweng kgahlananong le bomenetša.Go tloga ka 2014 re netefaditše gore go sekišwa le go bona molato palomoka ya batho ba 90 le dihlongwa tša semolao ka lebaka la ge di dirile bomenetša le merero ya go amana le bomenetša. Ba masometharopedi e bile melato yeo tšhelete ye e bego e amaga e bilego R5 milione go ya ka molato o tee gomme a ka moka e file go R3.8 billion.   Batho bao ba šetšego ba 58 bao ba bonwego molato ba bile ba ditšhelete tša ka fase ga R5 milione ka molato o tee, palomoka ya tšhelete ye e amegilego e fihlile go R188 milione.  Ka yona nako yeo, re ile ra kgona go hwetša ditaelo tša go tswalela diakhaonte tše 871 gomme palomoka ya tšhelete ya tšona ya ba R7.65 pilione gammogo le ditaelo tša go amoga/tšeela dithoto tše 1 089 tša boleng bja R2.86 pilione.Bomenetša bo a rarollwa ka mekgwa ya maleba, ye e akaretšago: Melawana ya Maitshwaro go Bašomi ba Mmušo; go hlongwa ga Makala ao a kgethegilego a twantšho ya bomenetša a go swana le Lekala la Bosenyi bjo bo Rulagantšwego la Tirelo ya Maphodisa ya Afrika Borwa (SAPS); Tirelotaolo ya Dinyakišišo tša Bosenyi bjo bo Beilwego pele; Lekala leo le Kgethegilego la Bosenyi bja Kgwebo la Tirelotaolo ya Bosekiši bja Bosetšhaba; Lekala la go Amoga Dithoto le Tirelo ya Bohlodi bja Tshepedišo ya Ditšhelete. Maitekelo a thekgwa ke Dikgorotsheko tše di Kgethegilego tša Bosenyi le go hloma ga megala ya go se lefelwe ya twantšho ya bomenetša ya bosentšhaba le ya makala.4.4. 2016 ke ngwaga wa bo 20 wa segopotšo sa go saena Molaotheo wa Repabliki ya Afrika Borwa wa 1996 bjalo ka molao ke Mopresidente wa peleng Nelson Mandela ka Sharpeville ka la 10 Manthole 1996.Molaotheo o beile motheo wa setšhaba sa temokrasi le sa go hloka sephiri seo go sona mmušo o theilwego go thato ya batho. Ke setšweletšwa sa tshepedišo ye telele ya ntwa le ditherišano tša mekgatlo ya dipolotiki ye mentši fao e lego gore boradipolotiki, boramolao le baemedi ba setšhaba ba kgathago tema. E bonwa bjalo ka ye nngwe ya melaotheo yeo e gatetšego pele le ye e tlišago diphetogo lefaseng ka bophara.Go keteka segopotšo sa ngwaga wa bo 20 ka fase ga morero wa “Re keteka mengwaga ye 20 ya Molaotheo – re fetoša setšhaba le go kopanya setšhaba”, mmušo o tla tsenela ditherišano tše mmalwa le mmušo le mananeo go oketša temošo le tsebo ya Molaotheo, its mehola ya yona le ditokelo tša botho. Tiragalo ya bosetšhaba e tla swarwa ka Lepatlelong la George Thabe ka Sharpeville ka Mokibelo wa la 10 Manthole 2016.4.5. Tiragalo ya bosetšhaba ya go keteka Letšatši la Poelano ka Labohlano la 16 Manthole 2016 ka fase ga morero wa “Re fediša Karogano go fihlelela Setšhaba seo se Hlokago Semorafe”, e tla swarwa ka Lebaleng la Gopane Black Aces, ka Zeerust ka Leboa Bodikela.4.6. Kabinete e lebiša ditakaletšo tša mahlatse le mahlogonolo go maAfrika Borwa ka moka mo sehleng se se tlago sa matswalo a Morena.  Re ipiletša go maAfrika Borwa a gaborena go thuša batho le malapa ka metseng ya gabobona, kudukudu bana, batšofadi le bagolofadi.4.7. Tsebišo ye e dirilwego ke SAPS ya gore mafelo a mabenkele a tla bewa pele mo sehleng sa matswalo a Morena e tšwela pele go netefatša gore maAfrika Borwa a bolokegile le gore a ikwa a bolokegile. Go romela ga maloko a maphodisa le bao ba sa hlahlwago ka mafelong a mabenkele a mehutahuta go bopa karolo ya mokgwa wa Re Boela Morago go Metheo wa SAPS go kaonafatša go bonagala ga maphodisa, go maatlafatša mošomo wa maphodisa le go lwantšhwa bosenyi bjo bo fapafapanego bjo bo felago bo hlatloga ka sehleng sa matswalo a Morena.Kabinete e ipiletša go maAfrika Borwa ka moka, go sepelelana le maikarabelo ka moka ao a hlagišitšwego ka go NDP, go ba karollo ya tharollo le go netefatša gore go ba le sehla sa matswalo a Morena seo se bolokegilego le sa boipshino go bohle.Ge maAfrika Borwa a tsena tseleng go etela bao ba ba ratago le maloko a lapa, le kgopelwa go ntšha mahlo dinameng le go netefatša gore difatanaga di loketše tsela. Go obamela lebelo leo le beilwego, go apara mapanta a polokego le go se otlele re tagilwe ke dilo tšeo di sa kgopelwego go netefatša polokego ya rena le polokego ya batho ba bangwe kgauswi le wena.Ge re dutše re ipshina ka lebaka la nako la sehla sa matswalo a Morena se se tlago, le kgopelwa go tšwela pele go šomiša meetse ka bohlale le gabotse ka ge meetse a tšwela pele go ba methopo wo o hlokagalago.5. Ngwaga wo o fetilegoMo ngwageng wo o fetilego go bile le maitekelo a mmalwa a dipeeletšo ao a tsebišitšwego ka mo nageng, e lego seo se laetšago boitshepo bja setšhaba sa boditšhabatšhaba sa dipeeletšo ka ekonoming ya Afrika Borwa. Se se tšwela pele go laetša gore naga y arena e tseleng ya go kaonafala ebile e tšwela pele go ba lefelo la dipeeletšo tše di fapafapanego. Go tsenywa tirišong ga Leano la Dintlha tše Senyane, MTSF le ditsenogare tša go swana le Operation Phakisa di re beile maemong a godimo gore re fihlelele Nepo ya 2030 ya NDP.Re hlomile dibaka tše diswa tša kgwebišano tšeo di ikemišeditšego go bula phihlelelo ya mebaraka le go dira gore dikamano tša bjale tša ekonomi di tsenelele. Se se tsentšwe tirišong ka dikopano tše di swerwego gareng ga ditheo tše pedi go lebeletšwe kudu Ditona tša Mmušo, dikopano le bao ba ka beeletšago, ditherišano le Makgotla a Kgwebo ao a fapafapanego gammogo le go kgatha tema ka dipontšhong tša bosetšhaba le ka ditiragalong tša go tšwetša pele boeti.Masolo a a bile le dithekišo tšeo di oketšegilego tša diromelwantle tšeo di tšweleditšwego tša boleng bo bo tsentšwego ka R 1.2 pilione gomme se se tliša palomoka ye e hweditšwego mo ngwageng go R3.8 pilione. Godimo ga fao, ditseno tša Peeletšothwii ya Dinaga tša ka ntle (FDI) di emetše bokgoni bja FDI bja R13.1 pilione kudukudu ka lefapheng la enetši le la dikhemikhale. Se se tliša palomoka ya bokgoni bja FDI bja 2016 go R30 pilione.Boeti bja boditšhabatšhaba bo tšwela pele go ba karolo ye bohlokwa ya masolo a rena a boamogedi ka ga boeti, go tsenya letsogo ka go hlomeng ga mešomo le ka go kgolo ya ekonomi. Dipalopalo tša mabapi le go goroga ga baeti go ile godimo ka 14%, 8% ka 2016 ge go bapetšwa le nako ye ka 2015. Palomoka ya tšhelete ya peeletšothwii ye e ka bago R39.3 pilione e fihleletšwe mo dikgweding tša mathomo ka 2016, e lego seo se tsenyago letsogo go tlhomo ya mešomo le go tšwetša pele ekonomi ya ka nageng. Tshedimošo ye e tiišetša gore Afrika Borwa e tšwela pele go ba lefelo leo le etelwago la go tuma go baeti ba boditšhabatšhaba.Bjalo ka karolo ya Leano la Mananeokgoparara la Bosetšhaba re bone dipeeletšo go mananeokgoparara a thuto, a maphelo, meetse, enetši le dinamelwa. Gomme ka moka ga ona a hlomile mešomo le go kaonafatša maphelo a batho ba rena. Go bea sekeng kabo ya mohlagase go matlafaditše kabo ya mohlagase ye e tshephagalago ka Afrika Borwa.Ditherišano tše di fapafapanego ka ga lenaneo la boditšhabatšhaba di feleditše ka go saenwa ga dimemorantamo tša kwešišano gomme le ditumelelano di ile tša saenwa. Se se šoma bjalo ka selo se bohlokwa go masolo a tlhabollo ya ekonomi le go fihlelela dinepo tša rena a NDP.Re swere Dikgetho tša Mebušo Selegae tše di atlegilego gomme ra swara gape, ka moya wa Botho, ditiragalo tše kgolo tša mehutahuta. Tšona di akareditše: AfricaCom; Seboka sa Pušo ya Inthanete sa Afrika; COP17) go leba Kwanong ka ga Kgwebišano ya Boditšhabatšhaba ka ga Diphedi tše di lego Kotsing tša Diphoofolo le Dimela tša Nageng (CITES); Khonkrese ya Boditšhabatšhaba ya bo 35 ka ga Thutaswika; Khonferentshe ya Boditšhabatšhaba ya bo 21 ya AIDS le tše dingwe tše ntši. Afrika Borwa e fetogile naga ya boeti ya boditšhabatšhaba.Kabinete e thabile ge baithuti ba bantši ka dihlongweng tša thuto ya godingwana nageng ka bophara ba arabetše bokaone go boipiletšo bja gore ba boloke lenaneo la thuto la ngwaga wa 2016 ebile e reta diketekete tša baithuti bao ba ngwadilego ditlhahlobo tša bona tša mafelelong a ngwaga.Dihlopha tša rena tša dipapadi tša bosetšhaba le boradiatleletiki ba išitše folaga ya naga y arena godimo k age bašomile gabotse ka dipapading le ka moya wa bona ka Dipapading tša Diolimphiki tša 2016 tša Rio gammogo le ka dipapading tše dingwe. MaAfrika Borwa a re hlohleleditše ka mafapheng ao a fapafapanego ka bokgoni bja bona le ditalente gomme ba hweditše difoka tše di fapafapanego tša bosetšhaba le tša boditšhabatšhaba. Afrika Borwa ke naga ye e thopago.6. Melaetša ya kwelobohloko le ya ditebogišoKabinete e lebogiša:6.1. Sehlopha sa Springbok Sevens ge se išitše folaga ya naga godimo ka go thopa Dipapadi tša HSBC World Rugby Sevens ka Dubai.6.2. Mohlahli wa Diolimphiki makga a mabedi, Roger Barrow, yo a filwego sefoka sa Mohlahli wa Lefase wa Ngwaga wa Rowing wa 2016 ke Mokgatlo wa Boditšhabatšhaba wa Rowing (Federation Internationale des Societes d'Aviron).6.3. Mopresidente yo a kgethilwego Adama Barrow, yo a kgethilwego bjalo ka Mopresidente yo moswa wa Gambia gomme o na le tshepho ya gore ditherišano tša ka moso di tla hola dinaga tše ka bobedi.Mahloko:6.4. Kabinete e ba le Mopresidente Zuma ge a lebiša mahloko go batho ba Cuba ka go hlokofaleng ga Mopresidente wa bona wa peleng le mogale wa ntwa ya tokologo El Commandante Jefe Fidel Alejandro Castro Ruz, yo a gafetšego bophelo bja gagwe go tokologo le boipušo. Mopresidente o bile yo mongwe wa Dihlogo tša Dinaga le Mmušo go bao ba memilwego go bolela tirelong ye e kgethegilego yeo e swerwego ka Cuba. Castro o ile a tšea maimo kgahlanong le bokoloniale ka khontinenteng ya Afrika le go raloka tema ye bohlokwa go tšwetše peleng ga ntwa ya go lelwa tokologo ya Afrika Borwa.6.5. MaAfrika Borwa ka moka a laletšwa go laetša lerato go batho ba Cuba ka go saena dipuku tša mahloko tšeo di beilwego ka Union Buildings ka Pretoria, Tuynhuys ka Cape Town le ka dikantorong tša Ditonakgolo ka diprofenseng ka moka.6.6. Kabinete e lebišitše mahloko go mmušo le go batho ba Federative Republic of Brazil, kudukudu go ba lapa, bagwera le bašomimmogo ba batswasehlabelo ka moka ba sefofane seo se šwahlametšego ka dithabeng tša Colombia. Kabinete e lakaletša bao ba phologilego gore ba fole ka pela.6.7. Kabinete e lebiša mahloko a yona ka ga go hlokofala ga mogale wa ntwa ya tokologo, Riot Makhomanisi Mkhwanazi, yo gape a abetšwego Sefoka sa Mendi for Bravery ka ga seabe sa gagwe ka tokologong ya naga.6.8. Kabinete e lebiša mahloko go ba lapa le bagwera ba seopedi sa mmino wa Sedumedi seo se thopilego difoka tše ntši Sifiso Ncwane, yo e bilego yo mongwe wa diopedi tše kaone tša mmino wa sedumedi tšeo Afrika Borwa e kilego ya ba le tšona.Kabinete e leboga:6.9. Maloko a kgašo ka ga tema ya bona ya go netefatša gore diphetho tša Kabinete di tsebišwa maAfrika Borwa gore ba kgone go kgatha tema ka ditherišanong tša setšhaba ba na le tsebo.6.10. baithaopi le mekgatlo ye e sego ya mmušo ge ba file ba bangwe thušo mafapheng ka moka a bophelo, ka moya wa makgonthe wa Botho.6.11. kgwebo le badirišani ba mekgatlo ya bašomi ka ga karolo ye ba tšwelago pele go e raloka go netefatša gore Afrika Borwa e na le kgonagalo ya go ba le kgolo ya ekonomi ye e lekanyago bohle.6.12. maAfrika Borwa ka moka bao maphelong a bona a ka mehla ba ralokago tema ya bona go aga Afrika Borwa ye e lego ya bohle.7. Bao ba thwetšwego mešomong:Batho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.7.1. Morena Alvin P Rapea bjalo ka Mongwaledi wa Maphodisa.7.2. Mohumagadi MS Bronkhorst bjalo ka Mohlankedimogolo wa Mešomo ka Kgorong ya Bašomi.7.3. Morena D Mashitisho bjalo ka Molaodipharephare (DG) wa Kgoro ya Meetse le Kelelatšhila.7.4. Mohumagadi L Shange bjalo ka Motlatšamolaodipharephare: Taolo ka go Kgoro ya Tirelo ya Setšhaba le Taolo (DPSA).7.5. Mohumagadi TA Fosi bjalo ka Molaodikakaretšo: Taolo ya Togamaano ka Lefapheng la Dikgatišo tša Mmušo.7.6. Ngaka Valanthan Munsami bjalo ka Mohlankedimogolophethiši (CEO) wa Setheo sa Bosetšhaba sa tša Lefaufau sa Afrika Borwa.7.7. Balaodi bao e sego ba khuduthamaga ka go Lekgotla la SENTECH:a) Mohumagadi Ntombizodwa Petunia Mbele (o thwetšwe leswa);b) Mohumagadi Reitumetse Jacqueline Huntley (o thwetšwe leswa); lec) Mohumagadi Lungile Myrtle Ndlovu.7.8. Mohumagadi NJ Dewar bjalo ka Mohlankedimogolo wa Ditšhelete wa Tirelo ya Diposo ya Afrika Borwa.7.9. Maloko ao a sego a khuduthamaga go Lekgotla la Setheo sa Mmušo sa Theknolotši ya Tshedimošo:a) Morena Zukile Nomvete (o thwetšwe leswa ebile ke Modulasetulo);b) Mohumagadi Seadimo Hessie Chaba (o thwetšwe leswa);c) Morena Graeme Alvan Victor (o thwetšwe leswa);d) Mohumagadi Nokuzola Nelly Ehrens;e) Morena Mahomed Talib Sadik;f) Mohumagadi Phuti Matlala;g) Mohumagadi Nelisiwe Magubane;h) Moatbokheiti Ndumiso Mahlangu;i) Ngaka Vuyokazi Felicity Mahlati;j) Morena Nkhangweleni Walter Mudau (moemedi wa DPSA); lek) Morena Job Stadi Mngomezulu (moemedi wa Kgoro ya Ditšhelete).7.10. Maloko ao a sego a khuduthamaga go Lekgotla la Setheo sa Tirelo ya Bohle le Phihlelelo sa Afrika Borwa:a) Mohumagadi Mawethu Cawe (Modulasetulo);b) Morena Xola Gladman Stock;c) Mohumagadi Jabulile Nkosi; led) Morena Linda Cecil Nene.7.11. Sekhwama sa Enetši sa Bogareng (SOC) LTD:a) Morena Luvo Lincoln Makasi (Modulasetulo);b) Morena Mosimaneotsile Jim Besnaar; lec) Morena Neville Israel Mompati.7.12. Setheo sa Bosetšhaba sa Bolaodi ba Enetši sa Afrika Borwa:a) Morena Christopher Forlee (bjalo ka CEO le leloko la dinako ka moka la bolaodi).7.13. Koporase ya Enetši ya Nyutleleara ya Afrika Borwa:a) Morena Phumzile Tshelane (o thwetšwe leswa bjalo ka CEO);b) Ngaka Gregory Jerome Davids; lec) Morena Samuel Matlobela Sekgota.7.14. Maloko a Lekgotla la Sehlongwa sa Bosetšhaba sa Tahlo ya Ditlakala tša Radioekthibi:a) Morena Tshepo Mofokeng (Modulasetulo);b) Morena Luvuyo Mkontwana (Motlatšamodulasetulo);c) Morena Trevor Mark Gordan;d) Ngaka Barry Kistnasamy;e) Mohumagadi Mbali Ndlovu;f) Morena Lebohang Sam Moleko;g) Mohumagadi Lerato Makgae; andh) Moatbokheiti Mothusi Lucas Tsineng.7.15. Maloko a Lekgotla la Bosetšhaba la Bolaodi bja Nyutleleara:a) Ngaka Thapelo Motshudi (Modulasedtuilo ebile o thwetšwe leswa);b) Ngaka Pamela Zibuyile Dube (Motlatšamodulasetulo);c) Moampasatara Mochubeloa Jacob Seekoe;d) Morena Abraham Pieter Le Roux;e) Mohumagadi Phoibe Elsie Monale;f) Morena Protas Thamsanqa Phili;g) Mohumagadi Bridgette Motshidisi Mokoetle;h) Morena Jeffrey Leaver (o thwetšwe leswa);i) Ngaka Bethuel Sehlapelo (o thwetšwe leswa);j) Morena Kabelo Samuel Kakoma (o thwetšwe leswa); lek) Mohumagadi D Bendeman (moemedi go tšwa go Kgoro ya Merero ya Tikologo).7.16. Morena Siyabulela Tsengiwe bjalo ka Mokhomišenaremogolo wa Khomišene ya Boditšhabatšhaba ya Taolo ya Kgwebišano.7.17. Maloko ao a sego a khuduthamaga go Lekgotla la Koporasetaolo ya Sephethephethe sa Tseleng:a) Morena Zola Malvern Percival Majavu (o thwetšwe leswa ebile ke Modulasetulo);b) Mohumagadi Thembeka Mdlulwa (o thwetšwe leswa);c) Mohumagadi Pinkie Mathabathe (o thwetšwe leswa);d) Mohumagadi Daphline Harridene Charlotte-Ann Ewertse (o thwetšwe leswa);e) Morena Thulani Matiki Norman Kgomo (o thwetšwe leswa);f) Moprofesara Maredi Ivan Mphahlele;g) Mohumagadi Thandi Clarah Thankge; leh) Ngaka Eddie Mogalefi Thebe.7.18. Kgorotsheko ya Boipelaetšo ya Lekgotla la Difilimi le Phatlalatšo:a) Mohumagadi Nonkoliso Isabela Sigcau;b) Mohumagadi Nonduduzo Samukelisiwe Kheswa;c) Moatbokheiti Thembelihle Pretty Mapipa-Ndlovu;d) Mohumagadi Manko Talitha Tsoehlisi;e) Morena Sizwe Lindelo Snail;f) Morena Lutendo Joy Malada;g) Moprofesara Adelaide Simangele Verah Magwaza;h) Morena Christopher Mamathuntsha; lei) Ngaka Mbulaheni Mulaudzi.7.19. Morena PK Legodi bjalo ka CEO ya Lepelle Northern Water.7.20. Maloko a Lekgotla la Tirelotaolo ya Intasteri ya Tšhireletšo ya Phraebete:a) Morena Humphrey Nhlanhla Ngubane;b) Morena Zwile Zulu;c) Morena Methews Thembinkosi Oliphant; led) Majoropharephare Cynthia Lindiwe Pilison.Dipotšišo:Morena Donald LiphokoMogala: 082 901 0766 "
Pego ya Kopano ya Kabinete ya la 15 Dibokawane 2017,16 Feb 2017,https://www.gov.za/speeches/statement-cabinet-meeting-15-february-2017-16-feb-2017-0000,https://www.gov.za/nso/speeches/statement-cabinet-meeting-15-february-2017-16-feb-2017-0000,"1. Phethagatšo ya Mananeo a Bohlokwa a Mmušo1.1. Kabinete e amogela Polelo ya Maemo a Setšhaba (SoNA) ya Mopresidente Jacob Zuma ka fase ga morero wa ""Phetošo ya Motheo ya Ekonomi ya Setšhaba”. E be e le mo nakong ya seripagareng sa Pušo ya Bohlano ge 2017 e be e begwa bjalo ka Ngwaga wa Oliver Reginald Tambo le ngwaga wa go maatlafatša go ba setšhaba se tee .Mopresidente Jacob Zuma o hlagišitše kgatelopele yeo re e dirago ka nepo ya go fihlelela nepo ya rena ya Setšhaba sa Temokrasi sa Bosetšhaba le ditiro tše bohlokwa tše di nyakegago gore re batamele kgauswi le ka lebelo go setšhaba seo se kopanego, sa go hloka semorafe, sa go se kgetholle go ya ka bong, sa temokrasi le seo se atlegilego.Mopresidente o boletše ka ga go tsenywa tirišong ga lenaneo la Mmušo gomme a tsebagatša maano ao a kwagalago ao a diragatšwago ka nepo ya go tsenya tirišong Leanotlhabollo la Bosetšhaba (NDP) ka ntle le mathata, leo le thekgilego Tlhako ya Leano la Lebaka la Magareng (MTSF) la 2014-2019. SoNA 2017 e tloga e laeditše ka fao go kwagalago gore maitapišo ao a kopantšwego ao a dirwago ke mmušo, ke dikgwebo le bašomi go tsenya tirišong ga Leano la Dintlha tše Senyane a thoma go ba le seabe.Kabinete e bušeletša boipiletšo bja Mopresidente bja go maatlafatša masolo ao a ikemišeditšego go phethagatša phetošo ya motheo ya ekonomi ya setšhaba le masolo a go akgofiša phethagatšo ye.Ditona tša Seboka di gare ka go swara dikopano le bagaši ba ditaba ka morago ga ge polelo ya SoNA e filwe ka nepo ya go hlatholla Lenaneotiro la Mmušo (PoA) la 2017/18. Polelo ya Ditekanyetšo ya 2017/18 e tla hlaloša gape le ka kabo ya methopo go mananeo a mmušo ao a fapafapanego go tšwela pele go ya ka fao go laeditšwego ke Mopresidente.1.2. Dipoelo tša Khonferentshe ya Re beeletša ka Meepong ya Afrika ye e bego e swerwe ka Motsekapa di laetša monyetla wo naga e nago le ona ka bokgoning ka mafapheng a meepo le ka makaleng a go amana le yona.Lefapha la meepo le tšwela pele go ba motheo wa ekonomi ya Afrika Borwa gomme lona le na le seabe sa 8% ka go Palomoka ya Letseno la Naga (GDP), gomme lona le thwetše batho bao ba ka bago ba 460 000 ebile le hwetša letseno ka neelanong le dinaga tša ka ntle. Afrika Borwa e tšwela pele go ba naga ya tšweletšo le ya putseletšo go babeeletši ba ka meepong gomme tekano ye e akanywago ya $2.5 go fihla go dithrilione tše tharo ya diminerale tše di sego tša enetši tšeo di sa lego fao di sego tša hlwa di epša. Diphetošo go Molao wa Tlhabollo ya Methopo ya Diminerale le Phetroliamo tšeo di dirilwego ka Phupu 2017 le go tsenya Tšhatha ya Meepo ye e bušeleditšwego ka gare ga kuranta ya mmušo ka Hlakola 2017 go tsenya letsogo ka go hlameng ga seemo seo se kgontšhago sa bolaodi seo se hlohleletšago peeletšo, kgwebišano le tlhabollo ya dikgwebo ka mokgwa wo o lekalekanego le wo o nago le maikarabelo setšhabeng.1.3. Kopano ye e thekgilwe ke Invest Africa e lego sefala sa baetapele ba dikgwebo, sa babeeletši le bahlomi ba dikgwebo go hwetša tsebo le go ba le tshedimošo le dibaka go tšwa ka Afrika.1.4. Kabinete e amogela Tumelelano ya Tefo ye e fihleletšwego gareng ga intasteri ya boagi le Mmušo, ye gape e tsebjago bjalo ka Lenaneo la Kagoleswa la Boithaopo (VRP).Tumelelano ye e bea dinepo tša maemo a dikhamphani ka nepo ya phetošo, e ka ba ka go rekiša palo ya fasefase ya 40% ya dišere go maAfrika Borwa a bathobaso goba ka go dirišana le dikhamphani tše nnyane tše di lego tša bathobaso, go thuša go oketša tšweletšo ya 25% ya tšweletšo ya khamphani ye e ngwadišitšwego lenaneong, mo lebakeng la mengwaga ye šupa.Ye ke tumelelano ye bohlokwa kudu ya ka lefapheng le mabapi le phetošo ye e fihleletšwego le mmušo go fihla mo lebakeng le gomme e ka thuša go phethagatša nepo ya Mmušo ya phetošo ya motheo ya ekonomi ya setšhaba. Gape ke mokgwa wo o ka hlangwago wa go fetoša mafapha ka a mangwe.Kabinete e lebogiša bao ba saenetšego tumelleano ye gomme e kgopela dikhamphani ka moka tša boagi ka mo lefapheng le bao mo lebakeng le e sego karolo ya tumelelano ye, go latela maitekelo a gomme ba tsenele selekane seo se hlangwago, ka go dira boikgafo bjo bo swanago le bjo ka nepo ya go thekga phetošo ya lefapha le.1.5. Kabinete e reta badirišani ka moka ba setšhaba ka go Lekgotla la Bosetšhaba la Tlhabollo ya Ekonomi le Bašomi (Nedlac) ka ga tumelelano ye e sego ya ka ya bonwa ka ga go tsebagatšwa ga Moputso wa Fasefase wo o Swanago wa Bosetšhaba (NMW) wa R20 ka iri wo o tlago thoma go dirišwa e sego ka morago ga Mopitlo 2018.Tumelelano ka ga NMW le magato a mangwe a go maatlafatša seemo sa go se tekateke sa lefapha la bašomi le ditherišano ka ga meputso ke kgato ye bohlokwa ka nepo ya go hloma setšhaba seo se lekanago kudu, sa go ba le toka le seo se atlegilego ka ge go ukangwe ka go NDP.NMW, e lego moputso wa fase fase wo e lego gore ga go mošomi yo mongwe yo a swanetšego go lefša tšhelete ya ka fase ga ona, o tla kaonafatša kudu maphelo a dimilione tša bašomi bao ba lefšago meputso ya fasefasele go thoma go rarolla bothata bja go se lekalekane ga meputso.Moputso wo o beilwe maemo a mathomong ao a tlago dira phapano ya makgonthe ka maphelong a maAfrika Borwa ao a tlwaelegilego mola ka go le lengwe o fokotša diabe tše di sego tša loka tša tlhokego ya mešomo. Dikgwebo tšeo di sa kgonego go lefa NMW di swanetše go dira dikgopelo tša lebakanyana tša go se akaretšwe mo moputsong wo, mola e le gore go tšewa magato a go thuša mafapha ao a lego kotsing a ekonomi.1.6. Bothata bja tlhokego ya mešomo bo tšwela pele go ba selo seo mmušo o se beilego pele gomme mananeo ka moka le ditsenogare di lebišetšwe go go fetoša seemo se, kudukudu ka mo seemong se se boima sa ekonomi. Kabinete e amogela go hlatloga ga mešomo ka ekonoming ka kotareng ya bone ya 2016 fao e lego gore mešomo ye 235 000 e ile ya hlongwa, go ya ka Dinyakišišo tša Kotara tša Lefapha la Bašomi. Tlhatlogo ye e hlohleleditšwe kudu ke go thwala ga batho ka lefapheng la ditirelo ka mo nageng, gwa latela lefapha la dinamelwa le la botšweletši.Kgolo ya palo ya mešomo ka kotara e feleleditše ka phokotšego ye nnyane ka dipalopalong tša tlhokego ya mešomo go fihla go 26.5%.1.7. Kabinete e leboga batswadi ka moka, barutiši, bafahloši le balaodi ka ga go thoma ga ngwaga wa dithuto wa 2017 ka katlego. Thuto ke ye nngwe ya dilo tše bohlokwa tšeo re di beilego pele le tše bohlokwa go fihlelela Nepo ya 2030 ya NDP.1.8. Kabinete e reta boikgafo bjo bo dirilwego ke Baithuti ba Marematlou ba 2016 ge re dutše re keteka koketšego ya palo ya bao ba atlegilego dithutong tša bona go tloga go 70.7% ka 2015 go fihla go 72.5% ka 2016. Kabinete e lakaletša baithuti ka moka mahlatse le mahlogonolo ebile e letetše gore go be le go kaonafala go tšwela pele ka palo ya bao ba atlegilego go baithuti ba Marematlou ba 2017.Kabinete e reta gape baithuti bao ba tlogo ngwala meleko ya bona ya tlaleletšo ya marematlou gareng ga la 11 Dibokwane 2017 le la 18 Hlakola 2017 ka ga kgotlelelo ye ba nago le yona.1.9. Bjalo ka karolo ya maitapišo a mmušo a go hlohleletša setšhaba go šireletša ditokelo tša gore bana ba hwetše thuto, Kgoro ya Peakanyo, Tekodišišo le Tshekatsheko ya Phethagatšo ya Mešomo e tla bitša Kopano ya Re Boela Morago Sekolong ya NDP ka la 25 Dibokwane 2017 ka diprofenseng ka moka. Thuto ke motheo wa mananeo a mmušo ka moka gomme Maloko a Khuduthamaga ka moka a tlo kgatha tema. Maloko a setšhaba a laletšwa go ba le maloko a Kabinete, le Maloko a Palamente, Ditonakgolo le baetapele ba mebušoselegae ge ba etela dikolo, dihlongwa tša thuto ya godingwana le mafelo a mangwe a thuto.1.10. Go ya ka ditaelo tša Lengwalo la Tokologo tšeo di bolelago gore “thuto ya godingwana le tlhahlo ya sethekniki di tla bulelwa bohle ka go diriša diputseletšo tša mmušo le dithušo tša ditšhelete tša thuto tšeo di abjago go lebeletšwe bokgoni”, Mmušo ka go diriša Setlamo sa Bosetšhaba sa Thušo ya Baithuti ka Ditšhelete tša Thuto (NSFAS) se thuša baithuti ba baswa bao ba fetago ba 20 000 ka ditšhelete ka diyunibesithing tše 23. Se ke tlaleletšo go baithuti bao ba šetšego ba thušwa ka ditšhelete tše ba 107 000 ka diyunibesithing tše 25 le baithuti bao ba šetšego ba thušwago ba 737 747 ba ka dikholetšheng tše 35 tša Thuto le Tlhahlo ya Sethekniki le ya Diatla (TVET).1.11. Mmušo wa rena o tšwela pele go utolla mekgwa ye e fapafapanego ya go hwetša ditharollo tša go ya go ile tša go thuša baithuti ka ditšhelete le tša go bulela bahloki le ba maemo a magareng dibaka tša gore ba tsenele dithuto le tlhahlo tša ka morago ga ge ba phethile dithuto tša sekolo. Lenaneo la Thušo ya Ditšhelete go Baithuti la Ikusasa (ISFAP) ke selekane sa boithomelo gareng ga lefapha la mmušo le la phraebete leo le etilwego pele ke Kgoro ya Thuto le Tlhahlo tša Godingwana (DHET) leo le thušago “ba maemo a magareng bao ba phaetšwego thoko”.Protšeke ye e sa lekwa ka diyunibesithing tše tshela le ka kholetšheng e tee ya TVET gomme yona e tlo thuša dithuto tša baithuti bao ba ka bago ba 1 500 bao ba ithutago ka dikgrateng tša kakaretšo tša semmušo, gammogo le ka mangwalong a dithuto a šupa le ka lengwalong la thuto ya bašomi ba diatla ba tsebo go fihla ba fetša dithuto tša bona. Gape ba tla hwetša thekgo ya thuto, thekgo ya leago, tlhahlo ka ga mabokgoni a tša bophelo, tataišo le thekgo ya kalafo fao go nyakegago. Tšhelete ye e fetago R200 milione e tla nyakega go kgontšha protšeke ye e lekwago gore e atlege gomme yona e tla kgopelwa go lefapha la phraebete fela.1.12. Phadišano ya bobedi ya Mabokgoni a Lefaseng ya ka Afrika Borwa yeo mongage wa yona e elego DHET ka Inkosi Albert Luthuli International Convention Centre ka Durban ye e tlago swarwa go thoma ka la 13 go fihla ka la 17 Dibokwane 2017, e keteka talente ya bafsa ba bašomi ba diatla bao ba nago le tsebo le boradithekniki ka nageng. Gape e šoma bjalo ka lenaneo la tlhohleletšo go lemoša ka ga bohlokwa bja lefapha la bašomi ba diatla bao ba nago le tsebo ka ekonoming ya naga. Bathopasefoka ba tšwela pele go emela Afrika Borwa ka Phadišanong ya Boditšhabatšhaba ya Bokgoni bja Lefase ka Abu Dhabi ka United Arab Emirates ka Diphalane 2017.1.13. Ketelo ye e sego ya tsebagatšwa ya Mopresidente Jacob Zuma ka Setešeng sa Maphodisa sa Nyanga ka Motsekapa e ile ya sepelelana le go lokollwa ga Dinyakišišo tša Batšwasehlabelo ba Bosenyi tša 2015/16 ka Kgoro ya Tirelo ya Dipalopalo ya Afrika Borwa (Stats SA). Ketelo ye e atlegile ye, bjalo ka karolo ya lenaneo la Mopresidente la Tlhokomedišišo la Siyahlola, e anegetšwe thwii ka ga mošomo wo o dirwago go lwantšha bosenyi ka lefelong leo. Mafapha a Toka, a thibelo ya Bosenyi le a Seboka sa Polokego (JCPS) a gare a rarolla mathata ao Seteše se sa Maphodisa se lebanego le ona.1.14. Dinyakišišo ka ga Batšwasehlabelo ba Bosenyi di bohlokwa ka ge di hlahla mmušo go hlama melawana ya mabapi le go lwantšha bosenyi. Se se sepelelana le dilo tšeo mmušo o di beilego pele tša gore Batho Ka Moka ka Afrika Borwa ba Bolokegile Ebile ba Ikwa ba Bolokegile. Dipoelo tša tšona di thuša go hlahla gore go dirwe mošomo o mongwe go tšwela pele wo o swanetšego go dirwa, go nyalantšha ditaba tše botse ka ga diphihlelelo tša mengwaga ye mehlano ye e fetilego, ka go diriša dikgopolo le maitemogelo a badudi.2. Dipheto tša kabinete2.1. Go tsenywa tirišong ga Tshekatsheko ya Go šoma Gabotse ga Pušo ya tša Tikologo ka Lefapheng la Meepo, go akareditše leano la bolaodi ka ga phetolo le kaonafatšo leo le hlamilwego ke Kgoro ya Merero ya Tikologo.Molao wa Bosetšhaba wa Taolo ya Tikologo, wa 1998 o hlaloša mokgwa wa Taolo ya tikologo wo o swanetše go tsenywa ka mafapheng ka moka, go akaretšwa le ka lefapheng la meepo. Maikemišetšo ke go netefatša gore diabe tša mešomo ya meepo go tikologo di a fokotšwa le go laolwa ka katlego. Tshekatsheko ye e hlahlobile go ba maleba le go šoma gabotse ga melao le go tsenywa tirišong ga yona go fihlelela maikemišetšo a.Kabinete e thekga ‘Tshepedišo e Tee ya Tikologo’ ka ge e šišintšwe ka go Leanokaonafatšo ka thomelo ya go hlokomedišiša magato a tlaleletšo a go tsenya tirišong a go swana le go tsepanya go tšwela pele ga Melao ye Itšego ya Taolo ya Tikologo. Kabinete e thekga gape dipoledišano ka ga go tswalelwa ga meepo go netefatša gore go ba le tšhireletšo ya tikologo le go fokotša kotsi go ekonomi ya setšhaba metseng ya kgauswi.2.2. Pego ya Ngwaga ka Ngwaga ya 2015/16 ka ga Diputseletšo tša Motšhelo tša Dinyakišišo le Tlhabollo (R&D) yeo e romelwago ka Palamenteng, e laetša ka fao lenaneo la Diputseletšo tša Motšhelo la R&D le tšwetšago pele peeletšo ya R&D ye e hlatlogilego ka lefapha la phraebete. Se se a nyakega go oketša bokgoni bja ekonomi gore e thuše tlhomo ya mešomo, gammogo le go oketša go phatlalatšwa go go kaone ka go fetiša tsebo le tlhabollo ya bokgoni.Go thoma ka Hlakola 2015 go fihla ka Dibokwane 2016, Kgoro ya Mahlale le Theknolotši e hweditše dikgopelo tše 189 tša mabapi le putseletšo ya motšhelo wa R&D go tšwa go dikhamphani tše 147. Se se ile sa oketša palomoka ya dikhamphani tšeo di kgathago tema ka lenaneong la diputseletšo tša metšhelo go tloga mola le hlongwago ka Dibatsela 2006, go fihla go tše 962. Mo lebakeng le Kgoro ya Bosetšhaba ya Ditšhelete e akanya gore tšhelete ye e fetago R6 pilione ya letseno la motšhelo e ile ya se hwetšwe ka lebaka la lenaneo la putseletšo ya metšhelo ya R&D. Ka lona lebaka leo lenaneo le la putseletšo le thekgile tekano ya R36.1 pilione ka ditshenyegelo tša R&D.Go dikhamphani tše 962, 47% ke Dikgwebopotlana le Dikgwebo tša Magareng, 12% ke dikgwebo tše kgolo (tša letseno la R41 milione go fihla go R100 milione); 32% ke dikgwebo tše kgolo kudu (tša letseno la R100 milione le go feta); gomme 8% ga se ya tsebagatša bogolo bja letseno la tšona.2.3. Kabinete e dumeletše go tsebagatšwa ga tshepedišo ya go kgokaganya ditekanyetšo tša mmušo tša mešomo ya R&D.NDP e lemoga gore R&D le boitlhamelo di na le tema ye bohlokwa yeo di ka e kgathago ka go kaonafatšeng ga bokgoni bja ekonomi ya Afrika Borwa le go thekga tlhabollo ya ekonomi ya setšhaba le go hloma mešomo.Mananeokgoparara a bohlokwa a tša mahlale a bosetšhaba a Afrika Borwa ga a sa šomišwa ebile a swanetše go kaonafatšwa ka tšhoganetšo ka tša theknolotši le go a dira gore a be a sebjalebjale ka nepo ya go aba ditirelo bokaone. Mananeokgoparara ao ke a magolo ebile a a tura, gomme a tla nyaka gore go be le peeletšo ye e kgokagantšwego go ralala le dikgoro.Kgokaganyo ya ditekanyetšo ye e šišintšwego e tla tsenywa tirišong mo lebakeng la magareng la 2016/17 le la 2019/20.2.4. Kabinete e sedimošitšwe ka ga kgatelopele ye e dirilwego ka go Arei ya Sekwerekhilometara (SKA) le ka go diprotšeke tša MeerKAT, ka ga go hlongwa ga Lefelotekodišišo leo le Kopantšwego la Tekolonaledi la Afrika Borwa leo go rulagantšwego gore le tla hlongwa, le go ba monggae wa Theleskoupu ya Arei ya Ephoke ya Haeterotšene ya Go dira Ayone Leswa (HERA) ka lefelong la SKA.SKA le MeerKAT di bopa ye nngwe ya Diprotšeke tše 18 tša Mananeokgoparara a Togamaano tša Khomišene ya Mopresidente ya Kgokaganyo ya Mananeokgoparara. Diprotšeke tše tše kgolo tša mananeokgoparara di tsenya letsogo ka go NDP ka bokgoni bja tšona bja go tšwetša pele tlhabollo ya ekonomi, go bula dibaka tša ka ekonoming le go tšwetša pele tlhomo ya mešomo.Go dirwa kgatelopele ye kaone ka go beakanyeng ga SKA-1 ka Afrika Borwa go akaretšwa go hwetša naga le ditherišano ka ga kwano ya boditšhabatšhaba le ka ga tshepedišo ya ditheko. Mo mengwageng ya lona ye 10 Lenaneotlhabollo la Letlotlo la Batho la Afrika Borwa mabapi le SKA le abile dipasari tše di fetago tše 800, gomme thekgo ye kgolo e filwe dikolo ka Carnarvon.Seswantšho sa mathomo sa “seetša sa mathomo” sa MeerKAT sa radio ya leratadima seo se tšweleditšwego fela ka manakana a 16 se laetša dikalaksi tša radio tša go feta tše 13003 kgole tikologong ya lefase ka bophara, se laetša gore ke theleskoupu ye kaone ya radio ka Hemisfereng ya ka Borwa gomme e swanetše go ba e le theleskoupu ye kaonekaone lefaseng ya mohuta wa yona, ge e šetše e phethilwe. Palomoka ka botlalo ya manakana a 64 a tla hlongwa gomme a šoma ka Hlakola 2018, gomme yona e agwa e na le diteng tša ka nageng tša 75% go realo e le go lokišetša intasteri ya ka nageng gore e kgathe tema ka fao go tseneletšego.HERA ke boitekelo bja tša mahlale ka botlalo bja go tšwetša pele kwešišo ya tlholego ya dinaledi ya mathomong gomme se thušwa ka mašeleng ka botlalo ke Setheo sa tša Mahlale sa Bosetšhaba sa United States ka tirišano le Yunibesithi ya Cambridge.Kgopolo ya lefelotekodišišo le tee la radio ya tekolonaledi, yeo e tlago tsebja bjalo ka Lefelotekodišišo la Radio ya Tekolonaledi la Afrika Borwa le tla kopanya diprotšeke tše di fapafapanego le mešomo ya lefapha la radio ya tekolonaledi la Afrika Borwa. Go na le dikholego tše di fapafapanego tšeo di tlago dirwa ka Lefelo le tee le leswa la Bosetšhaba ka fase ga Setheo sa Dinyakišišo sa Bosetšhaba.2.5. Sengwalwa sa Bosetšhaba sa Melaokakanywa ka ga Melaotshepetšo ya Taolo ya Difofane tša Setšhaba, seo se tšwetšago pele le go maatlafatša polokego ya taolo ya difofane tša setšhaba, polokego le go obamela melawana ya tikologo, se dumeletšwe. Gape se tšwetša pele kgahlego ya bosetšhaba ya Afrika Borwa ebile se nolofatša katološo ya kgwebišano le boeti. Gape se tšwela pele go tšwetša pele tlhabollo ya intasteri ya taolo ya difofane ye e šomago gabotse le ye e nago le tšweletšo, ye e kgonago go phadišana bobedi ka nageng le maemong a boditšhabatšhaba.2.6. Kabinete e dumeletše gape Leanotlhabollo la Bosetšhaba la Maemafofane leo le thomišitšwego ke Sengwalwa sa Bosetšhaba sa Melaokakanywa ka ga Melaothepetšo ya Taolo ya Difofane tša Setšhaba go rarolla dikgoba gareng ga netweke ya bjale ya maemafofane le seemo sa ka moso seo se nyakegago.Le tla hlahla le go thekga bobedi peakanyo ya netweke le tlhabollo ya maemafofane ka bowona ao a kopantšwego ka gare ga maemo a tšona a sekgoba le dinamelwa ka bophara, ka go dirišana le bakgathatema ba bohlokwa ba maemafofane.Lenaneokgoparara la maemafofane ke karolo ye bohlokwa ya lenaneo la dinamelwa la ka Afrika Borwa ebile le tsenya letsogo ka go tlhabollo ya ekonomi ya setšhaba ka go sepediša boeti le kgwebišano ya ka nageng le ya boditšhabatšhaba.2.7. Sethalwa sa Molaotshepetšo wa Kakaretšo wa Dinamelwa tša Lewatleng wa 2016, se dumeletšwe, gore setšhaba se fe ditshwaotshwao ka ga sona.Se se fa tlhako ya bosetšhaba ya go hlahla pušo ye e kopantšwego, kgolo, tlhabollo le phetošo ya lekala la intasteri ya lewatleng, ka nepo ya go bula bokgoni ka botlalo bja lekala la intasteri ya lewatleng le go maatlafatša seabe sa yona go maikemišetšo a go hlabollo ekonomi ya setšhaba ya naga, mola ka go le lengwe e tsenya letsogo go kgwebišano ya boditšhabatšhaba.Se se sepelelana le dilo tšeo di tlago pele tša Mmušo tša go amana le Operation Phakisa ka ga go godiša Ekonomi ya Lewatleng le dinepo ka kakaretšo go tšwa ka go NDP la 2030 le Leano la Mananeokgoparara la Bosetšhaba ka nepo ya go tšwetša pele kgolo ya ekonomi le go thuša ka go tlhomo ya mešomo.3. Melaokakanywa3.1. Go romela ga Sethalwa sa Molaokakanywa wa Peakanyo ya Sekgoba sa Lewatleng sa 2016 Palamenteng. Molaokakanywa wo o fa tlhako ya semolao yeo e tšwetšago pele kgolo ya ekonomi; ebile e sepedišwa ke go kgokaganya peakanyo go ralala le mafapha a mantši.E tla tšwetša pele pušo ye kaone ya mawatle ka go netefatša gore mafapha ka moka a kgatha tema ka go taolommogo le peakanyo ka sekgobeng sa mawatle. Gape e tla sepediša: tharollo ya dithulano (gareng ga bašomiši ba sekgoba le ba taolo); go maatlafatša tshedimošo; tsebo le Taolo ka sekgobeng sa lewatle sa Afrika Borwa.Molaokakanywa wo o tla šoma go fihlelela tlhabollo ya go ya go ile, sebakeng fela sa pabalelo goba tšhireletšo ya tikologo, ka nepo ya go tsenya letsogo go maikemišetšo a leago le a ekonomi ka kakaretšo. Gape ke lesolo le bohlokwa la Operation Phakisa (la Ekononi ya Lewatle) ya mathomo go bulela bokgoni bja ekonomi.3.2. Go romela ga Molaokakanywaphetošwa wa Melawana ya Ditšweletšwa tša Temo Palamenteng. Molaokakanywa wo o fetoša Molao wa Melawana ya Ditšweletšwa tša Temo wa 1990 (Molao wa Nomoro ya 119 wa 1990).Molaokakanywa wo o ikemišeditše go maatlafatša tlhako ya taolo ya tšweletšo ya temo, maphelo le polokego dijong ya ditšweletšwa tše itšego tša temo. Tlhako yeo ya taolo e tšwetša pele polokego dijong ebile e hlama tikologo ye e kgontšhago ya tšweletšo ye e oketšegilego le ya go ya go ile. Se se tla hloma ditiro tše kaone tša kgwebišano le tšhireletšo ya tšhomišo.3.3. Go phatlalatšwa ga Sethalwa sa Molaokakanywa wa Mananeo a Ngwadišo ya Mangwalo a Beng ba Madulo a Elektroniki sa 2016, gore se swayeswaywe ke setšhaba.Molaokakanywa wo o nolofatša tlhabollo, tlhomo le go hlokomela lenaneo la ngwadišo ya mangwalo a beng ba madulo a elektroniki leo le tlago tšwetša hlagišo, gareng ga tše dingwe, gore go be le ngwadišo ye e šomago gabotse ya mangwalo a mantši a beng ba madulo ka lebaka la magato a mmušo wa rena a peakanyoleswa ya naga, go be le kaonafatšo ya dinako tša go phethagatša ya go fa badirelwa mangwalo ao a ngwadišitšwego le dingwalwa; go fa phihlelelo ya naga ka bophara ditirelo tša ngwadišo ya mangwalo a beng ba madulo; go matlafatša nepagalo ya tlhahlobo le ngwadišo; gore setšhaba se hwetše tshedimošo; le ditlabelo tša tšhireletšo go akaretšwa go se kwalakwatše tshedimošo ya bofihla ya motho wo a ngwadišago.Se gape se thekga boipiletšo bja NDP bja gore magato a a swanetše go tsenywa tirišong ka dikgorong tša mmušo ka moka le ka mafapheng ao a laolago gabotse tshedimošo le theknolotši go netefatša gore Afrika Borwa ga e fetoge motšwasehlabelo wa ‘tsenyotirišong ya tša titšithale’.4. Merero ka seemong sa bjale4.1. Kabinete e ba le Mopresidente Jacob Zuma ge a lebiša mahloko go ba malapa le go bagwera ba balwetši bao ba fokolago monaganong bao ba hlokofetšego ka Gauteng. Mmušo, le setšhaba ka bophara, o na le maikarabelo a go šireletša le go hlokomela bao ba lego kotsing. Kabinete e reta Tona ya Maphelo, Ngaka Aaron Motsoaledi ge a thwetše Maditsela wa tša Maphelo go nyakišiša diphošo ka moka tšeo di dirilwego ke dihlongwa tša maphelo le bašomedi ba tša maphelo. Godimo ga fao, kgato ye e tšewago ke Tonakgolo ya Gauteng, David Makhura, go lebeletšwe pego ya Maditsela wa tša Maphelo, e a amogelwa. Kabinete e tšwela pele go ipiletša go Tonakgolo Makhura go netefatša gore kgato ya maleba ya kgalemo e a tšewa kgahlanong le batho ka moka bao ba ka bego ba se ba itshwara ka maleba goba ka go hloka šedi.4.2. Kabinete e tshwentšwe ke maitshwaro ao a bego a se molaong ao a bontšhitšwego ka Pulong ya Palamente ao a sego a tshela fela ditokelo tša ba bangwe ka Palamenteng, eupša a tshetše ditokelo tša maAfrika Borwa ka moka. Palamente ke ye nngwe ya dihlongwa tša temokrasi tša Afrika Borwa, yeo e hlomilwego ke Molaotheo, go phethagatša Molao wa Ditokelo le go hlokomela batho ba Afrika Borwa – bao ka moka ga bona ba re filego maikarabelo a go iša bophelong bjo bokaone. Maloko a Palamente, bjalo ka baemedi ba batho a swanetše go bea dikgahlego tša maAfrika Borwa ka moka pele le go tiišetša leswa tema ye e kgathwago ke sehlongwa se se bohlokwa.4.3. Kabinete e sedimošitšwe ka ga Ledimo le Maatla la Dineo, leo Afrika Borwa e tlogo itemogela madimo a maatla le dupula tše kgolo go thoma lehono, ka Labone, la 16 Dibokwane 2017 go fihla mafelelong a beke ka Lamorena la 19 Dibokwane 2017. Ledimo le Matla le le tla ama Mpumalanga, le dikarolo tše kgolo tša leboa la Kwa Zulu Natal le Limpopo. Se se tla ama kudu – Kruger National Park, Mebasepala ya Selete ya Enhlanzeni, Vhembe, Mopani le Waterberg. Dikarolo tša ka borwa tša Limpopo le tšona di tla itemogela maemo a godimo a pula ka Labohlano, ye e akanywago go ba ya dimilimetara tše 200 mo lebakeng la diiri tše 24.Lefelo la Bosetšhaba la Taolo ya Masetlapelo (NDMC) le Lefelo la Bosetšhaba la Phethagatšomošomo wa Mohlakanelwa (NATJOC) ao a bopilwego ke dikgoro tša mmušo tša mehutahuta le dihlongwa a sekasekile seemo gomme a diragatša Mafelo a mararo a Phethagatšomošomo ya Mohlakanelwa a Diprofense (PROVJOC) ka Limpopo, Mpumalanga le ka KwaZulu-Natal. Mokgwa wo wa makala a mantši o tla thuša fao go ka tšwelelago tlhokego ya thušo go netefatša polokego ya ditšhaba le go fokotša seabe.Mmušo o ipiletša go ditšhaba tšeo di amegilego ka moka go hlokomela kudu pele ga ge ledimo le maatla le le fihla. Ditšhaba ga di hlohleletšwe go putla ditsela, maporogo le dinoka tšeo di tletšego ka meetse. Re ipiletša gape go batswadi, go bahlokomedi le go bahlokomedi ba bana go netefatša polokego ya bana ba bona nakong ya dipula tše maatla.Ditšhaba di swanetše go šoma mmogo go netefatša polokego ya batho. Le kgopelwa go theeletša ditemošo le tshedimošo ka ga Ledimo le Maatla la Dineo tšeo di gašwago go ralala le diteše tša radio ka moka tša ka mo nageng.4.4. Kabinete e thekga ka botlalo tsenogare le go rerišana le setšhaba fao go dirwago ke baromiwa ba mmušo, ye e etilwego pele ke Tona ya Merero ya Selegae, Malusi Gigaba, le Molekgotlaphethiši wa Polokego ya Setšhaba wa Gauteng Sizakele Nkosi-Malobane go rerišana ka ga merero ye e amago ditšhaba ka lefelong leo, kudukudu merero ya mabapi le go hlapetša le ditiro tšeo di sego molaong tša batšwantle tšeo go bolelwago ka tšona.Kabinete e thekga boipiletšo bja Tona bja “mokgwa wa mmušo ka botlalo” go merero ye e sego molaong ye e tšweleditšwego ke ditšhaba, wo o tlago rarollwa ka: go hloma Bolaodi bja Taolo ya Mellwane bjo bo tlago thuša go laola mellwane bokaone, go ngwadiša batho ka moka bao ba dulago ka Afrika Borwa, bohlapetšo bjo bokaone bjo bo dirwago ke maphodisa le go netefatša gore badudi le batšwantle ba obamela melao le Molaotheo wa Repabliki.Kabinete e fa ba lefapha la tšhireletšo thekgo ka botlalo, go netefatša gore go rarollwa mathata a go kgotsofatša setšhaba sa Afrika Borwa. Se se tla nyaka dingangišano tše kaone mabapi le go hlapetša setšhaba tšeo di tlago swarwa gareng ga ditšhaba le ba taolo. Kabinete e tšwela pele go kgopela ditshwaotshwao tše di nago le boikarabelo tša setšhaba tšeo di tlago dirwa ke baetapele le baemedi ba sona ka moka, mathata a swanetše go rarollwa ka mogwa wo o nago le boikarabelo.4.5. Ka tiragalong ye e aroganego le se, Kabinete e kgalema ditlhaselo go balatedi, go baraloki le go bahlankedi nakong ya papadi ya Absa Premiership gareng ga Mamelodi Sundowns le Orlando Pirates ka Loftus Versfeld tšeo di tlogetšego batho ba 13 ba gobetše.Maitshwaro a mohuta woo le boganka di senya papadi ye, ga di beye naga gabotse ebile di nyaka magato a šoro go tšwa go balaodi ba kgwele ya maoto bao ba swanetšego go dira ka pela go netefatša gore ditiro tša mohuta woo ga di bušeletšwe.5. Melaetša ya kwelobohloko le ya ditebogišo5.1. Kabinete e lebiša mahloko a yona go ba lapa, bagwera le ba lekala la rakbi ka ga go hlokofala ga mokaptene wa peleng wa di-Springbok Joost van der Westhuizen. Mopresidente Jacob Zuma gape o laetše gore go swarwe Poloko ye e Kgethegilego ya Semmušo ya Profense go gopola mogale yo wa Rakbi ka Afrika Borwa.5.2. Kabinete e amogela go kgethwa ga Tona ya Merero ya Dinaga tša ka Ntle ya Chad, Moussa Faki Mahamat, bjalo ka Modulasetulo yo moswa wa Khomišene ya Mokgatlo wa Seboka sa Afrika, gomme yena o tšeela legato Ngaka Nkosazana-Dlamini Zuma wa Afrika Borwa.5.3. Kabinete e amogela go thwalwa ga Tona Jeff Radebe, bjalo ka motseta wa Afrika Borwa wa Badudi ba Lefaseng ka Bophara, gomme o tla bopa karolo ya lesolo la Badudi ba Lefaseng ka Bophara ba dimilione tše seswai lefaseng ka bophara. Ye ke netweke ya batho ba go tuma ba maemo a godimo, badiramelao, baetapele ba kgwebo, balweladitokelo le bakgathatema bao ba ikgafilego go rarolla mathata a magolo kudu lefaseng le go fediša bohloki bjo bogolo. Mošomo wa yona o amantšhwa le dinepo tša NDP tša go fediša bohloki le go fokotša tlhokego ya tekatekano, ebile e hola tlhako ya tlhabollo ya khontinente – Lenaneo la 2063.5.4. Tona ya Mahlale le Theknolotši, Naledi Pandor, le yena o hlompša ke Mokgatlo wa Amerika wa Tšwetšopele ya tša Mahlale ka ga tema ye a ekgathilego ka go botseta bja tša mahlale ka Boston, United States, lehono.5.5. Kabinete e lebogiša bathopasefoka ba Difoka tša ngwaga ka ngwaga tša Ubuntu, tšeo di swerwego ke Kgoro ya Dikamano tša Boditšhabatšhaba le Tirišano go keteka badudi ba Afrika Borwa bao ba ralokago tema ya mafolofolo go laetša seswantšho se sekaone sa Afrika Borwa maemong a boditšhabatšhaba. Bona ba akareditše: Winnie Madikizela-Mandela; Siyabulela Xuza; Pretty Yende; Esther Mahlangu; Gertrude Shope; le Motseta wa ka China Tian Xuejun. Sasol, Babies Behind Bars le Setheo sa HIV sa Desmond Tutu le tšona di ile tša hlompša.5.6. Kabinete e lebogiša gape sehlopha sa Sevens sa Afrika Borwa seo gape se tsebjago bjalo ka Blitzboks ge se thopile phadišano ya Rakbi ya Lefase ya Rugby Sevens. Ye ke phenyo ya sona ya bobedi go tloga mathomong a ngwaga ka morago ga ge Blitzboks e thopile HSBC Wellinton Sevens ka Pherekgong.6. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.6.1. Mohumagadi Claire Busetti o thwetšwe ka go Lekgotla la Bosetšhaba la Setheo sa Dinyakišišo.6.2. Morena KW Vukela bjalo ka Motlatšamolaodipharephare: Kabo ya Ditirelo ka go Kgoro ya Tirelo le Setšhaba le Tshepedišo.6.3. Mohumagadi JL Meyer bjalo ka Mohlankedimogolo wa Ditšhelete ka go Tirelo ya Dikgatišo tša Mmušo.Dipotšišo:Donald LiphokoMogala: 082 901 0766 "
Pego ya Kopano ya Kabinete ya la 1 Hlakola 2017,2 Mar 2017,https://www.gov.za/speeches/statement-cabinet-meeting-1-march-2017-2-mar-2017-0000,https://www.gov.za/nso/speeches/statement-cabinet-meeting-1-march-2017-2-mar-2017-0000,"1. Phethagatšo ya Mananeo a Mmušo1.1. Kabinete e thekga boikgafo bjo bo dirilwego ke Ditekanyetšo tša Bosetšhaba tša 2017 bja go tšwetša pele phetošo ya motheo ya ekonomi ya setšhaba le go tsenya maAfrika Borwa a mantši ka ekonoming ka nepo ya gore go be le kgolo ye e akaretšago mang le mang. Mo lebakeng le ditekanyetšo di lemoga gore kgolo ye e hlokago phetogo e tla maatlafatša leswa mekgwa ya tlhokego ya tekatekano ya nakong ye e fetilego.Peakanyoleswa ka go thekga thuto, ditirelo tša maphelo le mešomo ya mebasepala ka dinagamagaeng e tšwela pele go ba selo se bohlokwa sa mananeo ao re šomišago tšhelete ka go ona. Diphetošo tša mabapi le ditshepedišo tša go reka di tšwela pele go kaonafatša go šoma gabotse ga tšhomišo ya tšhelete ya setšhaba ebile di bulela dikgwebopotlana dibaka tša gore di kgathe tema ka ekonoming.Dikabo tša ditekanyetšo di thekga kgolo ya ekonomi le tlhabolllo: R3.9 pilione e abetšwe dikgwebopotlana, dikgwebo tša magareng le dikgwebo tše nnyane (di-SMME), le dikgwebo tša mohlakanelwa; R4.2 pilione e abetšwe mananeokgoparara a diintasteri ka mafelong ao a kgethegilego a ekonomi le ka mafelong ao a nago le diintasteri tše ntši; R1.9 pilione e abetšwe go tsenywa tirišong ga protepente, R3.9 pilione ke ya Lekgotla la Dinyakišišo tša Mahlale le Diintasteri, tšhelete ya tlaleletšo ye e ka bago R494 milione ke ya tšwetšopele ya boeti, tšhelete ye nngwe ya tlaleletšo ye e ka bago R266 milione ke ya go thekga lefapha la diphedi tša ka meetseng le go fihlelela dinepo tša Ekonomi ya Lewatle ya Operation Phakisa, le go šomiša tšhelete go tša temo, tlhabollo ya dinagamagae le peakanyoleswa ya naga yeo e fihlago go R30 pilione ka 2019/20.Ditekanyetšo tše di raloka tema ye bohlokwa ka phetošong ka go tšwetša pele go phatlalatša leswa le go lebiša methopo ye e hlokagalago go dipeeletšo tše bohlokwa ka go bokgoni bja bašomi le bja ditlabelo tša mošomo.1.2. Ka temogong ya nyakego ya gore re beeletše ka go bokamoso bja bafsa, ditekanyetšo tše di netefatša gore baithuti bao ba hlokago ba kgona go fihlelela thuto ya godingwana. Setlamo sa Bosetšhaba sa Thušo ya Ditšhelete tša Baithuti (NSFAS) se file baithuti ba baswa le ba kgale bao ba fetago ba 300 000 ditšhelete tša go ithuta ka diyunibesithing le ka dikholetšheng tša Thuto le Tlhahlo tša Sethekniki le tša Diatla (TVET) go ralala le naga ka 2017.Sekhwama se se emetše go oketša ka palo ya baithuti ba 100 000 mo ngwageng wo. Tšhelete ye e ka bago R15 pilione ye e abetšwego NSFAS ke mmušo e tla thuša go fediša boima bja mabapi le ditšhelete bjo baithuti bao ba hlokago le bao ba tšwago malapeng a magareng ba bego ba lebane le bjona.1.3. Go latela go tsebagatša semmušo ka katlego ga Operation Phakisa ka mafapheng a go swana le la Ekonomi ya Lewatle, la Maphelo le la Thuto ya Motheo, Mopresidente Jacob Zuma o tsebagaditše semmušo Operation Phakisa ya Temo, Peakanyoleswa ya Naga le Tlhabollo ya Dinagamagae ka la 24 Dibokwane 2017.Operation Phakisa e tšwa go mokgwa wa Malaysia wa Khwetšo ya Dipoelo tše Kgolo ka Pela wo o šomišitšwego go fihlelela phetošo ya motheo ya ekonomi ya setšhaba; le ka ge e beakantšwe gore e swanele maemo a ka Afrika Borwa, bjale e bopa karolo ya setlabelo sa rena sa phethagatšo ya Leano la Dintlha tša Senyane.Operation Phakisa ya Temo, Peakanyoleswa ya Naga le Tlhabollo ya Dinagamagae e nyaka go fihlelela kgolo ye e amago mang le mang, ka ge e hlagišwa ke nepo ya Leanotlhabollo la Bosetšhaba (NDP) ebile e ikemišeditše go tsenya letsogo ka go hlohleletšeng ga kgolo ya ekonomi, go hlohleletša tlhomo ya mešomo, le go fetoša lenaneokabo la tša temo. E tšwela pele go nyaka go netefatša gore go ba le phihlelelo ye e lekanego go naga, bobedi ka nepo ya go hlabolla ekonomi le phetošo ya tša temo.Lenaneo le le tla lekodišiša mekgwa ya bjale ya thekgo ya batšweletši le go tšweletša mekgwa ya thekgo ya mašeleng ye e ikemišeditšego go akgofiša peakanyoleswa ya naga, ka lebaka la ge go na le tlhokego ya tšhoganetšo ya gore mmušo o be le kgatelopele ka go tšweletšo e sa hlaelego ya dijo. Godimo ga fao, lenaneo le le nyaka go rarolla mathata ka nepo ya go netefatša gore go be le phihlelelo ye e lekalekanago go naga, bobedi ka nepo ya go hlabolla ekonomi le phetošo ya tša temo. Se se akaretša peakanyoleswa ya naga, tlhabollo ya dinagamagae, tlhabollo ya bašomi, ya maroro, ya diruiwa, go lema ka dirapaneng le thekgo ya batšweletši.1.4. Ka 2016, go begilwe gore go gorogile baeti ba go feta ba 10 milione ka Afrika Borwa, e lego koketšego ya 13% go tloga ka 2015. Intasteri ya rena ya tša boeti ye e atlegago ke taetšo ya tirišanommogo gareng ga mmušo, mekgatlo ya bašomi le dikgwebo gome di etilwe pele ke Kgoro ya Boeti gammogo le Tirelo ya Boeti ya Afrika Borwa ka nepo ya go lokolla dikholego ka botlalo tša mothopo wa rena wa tša boeti. Re ipiletša go badirišani ka moka ba ka mo intastering ye go tšwela pele go hlabolla le go tšwetša pele boeti gore bo kgone go hola ditšhaba ka mešomo le ka tlhabollo ya mananeokgoparara.1.5. Bjalo ka karolo ya nepišo ya Mmušo ya go lokolla bokgoni bja di-SMME le dikgwebo tša makheišeneng, Afrika Borwa e tla ba monggae wa Khonkrese ya Lefase ka Bophara ya Bohlomikgwebo gareng ga la 13 le la 16 Hlakola 2017 ka Johannesburg. Khonkrese ke kopano ya mafapha a mehutahuta ya bahlomi ba kgwebo bao ba sa thomago yeo e gokeditšego baromiwa ba 4 000 go tšwa ka dinageng tše di fetago tše 150.Baetapele bao ba nago le tsebo, bahlomi ba dikgwebo, babeeletši, banyakišiši le bahlami ba melao bao ba fetogilego karolo ya lesolo la lefase ka bophara leo le tšwetšago pele bohlomikgwebo bjalo ka mokgwa wa go aga diekonomi le go kaonafatša maemo a batho, ba tla tsenela khonkrese ye.Se ke la mathomo khonkrese ye e swarelwa ka Afrika gomme e fa Afrika Borwa le khonthinente ka bophara sebaka sa go hlohleletša moya wa yona wa bohlomi bja dikgwebo.1.6. Afrika Borwa e ketekile go thoma ga Kgwedi ya Ditokelo tša Botho ka la 1 Hlakola 2017 ka fase ga morero wa: “Ngwaga wa OR Tambo: Ke ngwaga wa gore maAfrika Borwa ka moka a šome mmogo go Tšwetša pele Ditokelo tša Botho” go tšweletša temošo le go tšwetša pele tlhompho ya ditokelo tša botho tša motheo.Kgwedi ya Ditokelo tša Botho e tla ketekwa go ralala le naga gomme meketeko ye e tla feletša ka go meketeko ya bosetšhaba ka ga Ditokelo tša Botho tšeo di tlago swarwa ka la 21 Hlakola 2017 ka Ginsberg, King William’s Town ka Kapa Bohlabela.Ka letšatši leo, Mopresidente Jacob Zuma o tla fana semmušo ka lebitla la segopotšo la Steve Bantu Biko go ba lapa la Biko. Se ke karolo ya go keteka le go tšwetša pele setee go sepelelana le nepo ya OR Tambo.1.7. Kabinete e lemigole gape dipoelo tše di tšwago go Khomišene ya Diphenkgišano yeo e bego e nyakišiša ka ga mabarebare a kwanelo ya neelano ya ditšhelete tša ka ntle gomme e emetše sephetho sa ditshepedišo tša Kgorotsheko ya Diphenkgišano, go akaretšwa dikutollo tša yona ka ga magato a maleba a kgalemo.1.8. Ge re dutše re keteka Kgwedi ya Meetse ya Bosetšhaba ka Hlakola 2017 ka fase ga morero wa: “Ditokelo tša Botho tša Meetse le Kelelatšhila”, maAfrika Borwa ka moka a gopotšwa go seketša meetse go netefatša gore go ba le kabo ya meetse ya ka moso ya go ya go ile.Kabinete e sedimošeditšwe ka ga tšhišinyo ye e dirilwego ke Mokgatlo wa tša Thuto, Mahlale le Setšo wa Mokgatlo wa Dinagakopano (UNESCO) ya go swara Letšatši la Meetse la Lefase ka Afrika Borwa ka la 22 Hlakola 2017 ka fase ga morero wa: “Meetse a Ditšhila ke mothopo wo o sego wa dirišwa”.Mopresidente Jacob Zuma yo e lego leloko la Seboka sa Maemo a Godimo ka ga Leanotiro la ga Meetse la Mokgatlo wa Dinagakopano o tla bula tiragalo ye, ka go tsebagatša semmušo Pego ya Lefase ka ga Tlhabollo ya Meetse ya 2017 mabapi le meetse a ditšhila le ditiro tša go amana le ona.1.9. Kabinete e amogela kgatelopele ye e dirilwego ka ga kabo ya dijo tša diphoofolo go thekga balemi ka mafelong a ka nageng ao a amilwego ke komelelo. Lesolo le ke karolo ya R212 milione ya thekgo ye, yeo mmušo o e abilego ka 2016/17 go thuša balemi bao ba amegilego go ralala le naga.Diprofense le tšona di abile R198 milione ka go diriša thekgo ya mašeleng ya kabelo ye e lekanago, gomme ditšhelete tše di tšwago ka go lenaneo la Thibelo le Phokotšo ya Dikotsi tša Masetlapelo di šomišitšwe go bora dipetse le go aga melala ya go thibela go phatlalala ga mello.1.10. Ka nepo ya go thuša ka mathateng a mabapi le go hwetšagala ga meetse ka Kapa Bodikela, go swanetše go hlongwa maitekelo a go aba kimolo ye kgolo ka mokgwa wa kabo ya methopo ya meetse ya boikgethelo yeo e swanetšego go ba komana madula a bapile ge go ka hwetšwa meetse ao a sego a lekana mo sehleng se.Go tšwela pele go iletša tšhomišo ya meetse go fetišiša, Kgoro ya Meetse le Kelelatšhila e tsebišitše lefapha la temo ka ga 10% ya tlaleletšo go dikiletšo tša tšhomišo ya meetse. Dikiletšo tša tšhomišo ya meetse di tla dula di le ka tsela yeo go fihla ge matamo a tlala go fihla go 85% ya mothamo wa ona.1.11. Ge naga e amogela dipula tše di hlokagalago kudu tšeo di tlago thuša kudu go imolla naga go diabe tša komelelo, matamo le dinoka di bontšha maswao a methamo ye e hlatlogago. Kgonagalo ya mafula e sa le godimo. Re ipiletša go ditšhaba go ntšha maahlo dinameng ka go hlokomela mafula ao a ka feletšago ka tahlego ya maphelo, ka tshenyo ya thoto le ya mananeokgoparara. Mmušo le ditheo tša ona di hlokometše seemo se ka mafolofolo gomme di lokile go ka tšea magato fao go hlokegago.1.12. Mopresidente Jacob Zuma o tla fana ka polelo ya gagwe ya ngwaga ka ngwaga go Ntlo ya Bosetšhaba ya Baetapele ba Setšo ka la 3 Hlakola 2017.Go tšwa mo Polelong ye, Leanotiro le tla hlongwa le go tsenywa tirišong ke Ntlo ye ya Baetapele ba Setšo le Kgoro ya Merero ya Setšo. Pulosemmušo ya ntlo ye le yona e tla keteka mengwaga ye 20 go tloga mola e hlongwago.1.13. Mopresidente Jacob Zuma o tla eta pele baromiwa ba mmušo wa Afrika Borwa go leba Sebokeng seo e Sego sa Mehleng sa Dinaga tše di Hlabologago tša Borwa bja Afrika (SADC) ka la 18 Hlakola 2017, ka Nageng ya Bogoši ya Swaziland.SADC e tšwela pele go šoma bjalo ka sedirišwa se bohlokwa sa molaotshepetšo wa Afrika Borwa mabapi le dinaga tša ka ntle ka nepo ya go fihlelela tlhabollo ya dilete le kopanyo ya ka seleteng sa rena.Go emetšwe gore seboka se se tla rerišana ka ga, gareng ga tše dingwe, seemo sa khutšo le tšhireletšego ka seleteng se, gomme go lebeletšwe kudu ditiragalo tša moragorago tša ka Nageng ya Bogoši ya Lesotho le ka Democratic Republic of Congo le go tsenywa tirišong ga Leanotogamaano la Taetšo la ka Seleteng leo le Bušeleditšwego.Afrika Borwa bjalo ka Modulasetulo yo a tsenago wa SADC go rulagantšwe gore e tla ba monggae wa Seboka sa Mehleng se se latelago sa SADC ka Phato 2017.1.14. Ka la 8 Hlakola Mopresidente Jacob Zuma o tla tsenela Ketelo ya Semmušo ka Indonesia. Bobedi Afrika Borwa le Indonesia ke tše dingwe tša diekonomi tše kgolo kudu ka dileteng tša tšona, gomme di humile ka methopo ya diminerale le ya diphedi tša ka meetseng.1.15. Pele ga ketelo ye go tla ba le Seboka sa Baetapele ba Mokgatlo wa Rim wa Lewatle la Indian (IORA) go thoma ka la 6 go fihla ka la 7 Hlakola 2017, gomme sona se tla keteka ngwaga wa bo 20 go tloga mola go hlongwa IORA. Ka mo Sebokeng se, Mopresidente Joko Widodo o tla fana ka bodulasetulo bja IORA go Afrika Borwa.Afrika Borwa le Indonesia ke bobedi dinagamaloko tše di hlomilego IORA, gomme yona e bopilwe ke dinaga tše 21 tša ka mabopong a lewatle la India. Afrika Borwa e šomile bjalo ka Motlatšamodulasetulo go thoma ka 2015 go fihla mathomong a 2017 gomme e tla šoma bjalo ka Modulasetulo go tloga ka 2017 go fihla ka 2019.2. Diphetho tša Kabinete2.1. Kabinete e dumeletše go tsenywa ka kuranteng ya mmušo ga sethalwa sa Molaotshepetšo wa Taolo ya Meetse a Meepo gore setšhaba se fe ditshwaotshwao ka ga sona. Taolo ya Meetse a Meepo, go akaretšwa Kelelatšhila ya Diesiti tša ka Meepong, e tšwela pele go ba bothata bjo bogolo bja tikologo.Molaotshepetšo wo o fa motheo wa go rweša bao ba amegago maikarabelo mabapi le diabe tše di sego tša loka le ditshenyo tše di dirwago ke Kelelatšhila ya Diela tša Esiti ya Meepo tšeo di amanago le tšhilafatšo le/goba diabe dife goba dife tša go se loke tšeo di ka amanago le yona. Molaotshepetšo wo gape o nyaka go šišinya mekgwa yeo dikhamphani tša meepo di swanetšego go e šomiša go laola meetse a tšona bokaone.2.2. Kabinete e sedimošitšwe ka go tsenywa tirišong ga dikutollo tša maleba tša pego ya kgatelopele ya Komiti ya Ditona ya Go Tsošološa Ditšhaba tše di Hlokago tšeo Meepo e lego go tšona go tšwa ka leetong la Dinyakišišo tša Tshwantšho ya Meepo ya Australia la 24 go fihla ka la 28 Phato 2015.Leeto le la dinyakišišo le beilwe go Tshekatsheko ya Kgafetšakgafetša ya Ditshepedišo tša Molaotshepetšo le Taolo tšeo di Laolago Lefapha le Meepo gomme lona le bapeditše molaotshepetšo le ditlhako tša melao tšeo di laolago lefapha la meepo gammogo le dilo tšeo di dirwago ke dikhamphani tša meepo ka Australia, Chile, Afrika Borwa le Zambia.Ditaetšo tša kgatelopele di akaretša ditirišano gareng ga mmušo le dikhamphani tša meepo ka go ageng ga dintlo tše kaone le maemo a bophelo a makaone go bašomi ba meepong le go maloko a setšhaba; Tekodišišo ya dipholante tša tlhwekišo ya meetse tša dikhamphani tša meepo e a dirwa go sekaseka kgonagalo ya go ba le dilekane tša go hloma mananeokgoparara.Tlhabollo ya maanophetošo a dikgoba ka ditoropong tša meepo e phethilwe ka mebasepaleng ye mehlano.Diprotšeke tše bohlokwa tša tlhabollo ya ekonomi di tsenywa tirišong ka mafelong ao a romelago bašomi meepong, gomme go gatelelwa kudu tšwetšopele ya lefapha la temo ka ditšhabeng tšeo meepo e lego go tšona; le go akgofiša phihlelelo ye e oketšegilego go ditshekatsheko tša kalafo go batho bao ba bego ba šoma meepong nakong ye e fetilego, go maloko a setšhaba le go bašomi ba meepong ba bjale.Kabinete e dumeletše gore Kgoro ya Bašomi le Kgoro ya Methopo ya Diminerale di nyakišiše ka ga mekgwa ye e fapanego ya dinamelwa tša meepo ya ka Australia ye e ka thušago bašomi ba meepong ba maAfrika Borwa ba ba tšwago kgole go ka e šomiša go fela ba eya magaeng a gabobona kgafetšakgafetša.Kabinete e dumeletše gape mošomo wa Kgoro ya Maphelo ka tsinkelo gotee le Kgoro ya Methopo ya Diminerale le badirišani ba bangwe mabapi le kabo ya ditirelo tša thekgo go bašomi bao ba bego ba šoma meepong gore ba šomane le malwetši ao ba a hweditšego ge ba šoma ka meepong, ka nepo ya go fokotša le go thibela mathata a maphelo a mošomong ao a amanago le meepo.Go dirilwe kgopelo ya gore Kgoro ya Madulo a Batho e akgofiše go tsenywa tirišong ga diprotšeke tše di kopantšwego tša go aga madulo a batho ka go dirišana le dikhamphani tša meepo.2.3. Kabinete e dumeletše leanokaonafatšo leo le theilwego go dikutollo le go ditšhišinyo tša tshekatsheko ya kopanyo ya ge eba kabo ya dintlo tšeo di thušwago ke mmušo ka mašeleng e rarollotše bohloki bja dithoto bja ka malapeng le bja mebasepala ya selegae.Dintlo tše di fetago tše dimilione tše tharo di abilwe ka go diriša lenaneo la mmušo la kago ya dintlo. Dintlo tše di ka bago tše 2.8 milione di abilwe ka thušo ya mašeleng yeo e fago go ba mong wa ntlo go malapa ao a hwetšago letseno la ka fase ga R3 500 ka kgwedi.Bohlatse bo tiišetša gore kabo ya dintlo ke karolo ye bohlokwa ya putseletšo go letseno la setšhaba le palomoka ya polokego ya ka malapeng.2.4. Kabinete e dumeletše pego ka ga go tsenywa tirišong ga Tshekatsheko ya Lenaneo la Thušo ya Ditšhelete tša Dithuto la Funza Lushaka gammogo le Phetolo le Kaonafatšo ya Bolaodi go tšwa go Kgoro ya Thuto ya Motheo. Se e bile karolo ya Leano la Tshekatsheko la Bosetšhaba la 2014/15.Kabinete e dumeletše gore Kgoro ya Thuto ya Motheo e tšwele pele ka Lenaneo leo le hlomilwego ka 2007 ka nepo ya go oketša kabo ya barutiši bao ba nago le bokgoni bao ba rutago dithuto tša ka mafapheng ao a beilwego pele. Kgoro ye e tla hlokomela gape go oketša le go tlaleletša tšhelete ka mo Lenaneong le.Tshedimošo ye e hweditšwego e laetša gore tlhamo ya Lenaneo le e maleba go latela seemo sa yona sa tša dipolotiki, sa ekonomi le sa setšhaba.Gape go tloga go le maleba kudu go ya ka tikologo ye e hlakahlakanego yeo lenaneo le le phethagatšwago ka go yona. Lenaneo le le tsentše tirišong dikaonafatšo tšeo di tšwelago pele ka leano la lona, go akaretšwa go tsebagatšwa ga lenaneo la go thwala barutiši leo le theilwego dileteng ka 2012.Le bile le seabe se bohlokwa ka go koketšego ye kgolo ya ngwadišo ya baithuti bao ba ithutelago borutiši.2.5. Kabinete e sedimošitšwe ka ga Tlhako ya Dipalopalo tša Bagolofadi gomme ya dumelela go lekwa ga Dipalopalo ka ga Tlhokego ya Tekatekano ya Bagolofadi. Kabinete gape e thekga karoganyo ya mmušo ka bophara ya magoro ka moka a tshedimošo a mabapi le bong, bogole le mengwaga.Dipalopalo ka ga Tlhokego ya Tekatekano ya Bagolofadi ke setlabelo se bohlokwa sa go latišiša tlhokego ya tekatekano gareng ga bagolofadi le batho bao ba se nago le bogolofadi, gomme di fana ka tlhokomedišišo ya ka pela ya maemo a godimo ya togamaano ka ga kelo ya sekgoba sa tlhokego ya tekatekano. Se se thuša ka go dira gore go tsena gare ga mmušo go akaretše bohle.Tshepedišo ya karoganyo e tla kgontšha diphetolo tša ka pela tšeo di dirwago ke mmušo ka ga maitemogelo ao a lego gona go ba bantši bao ba lego kotsing. Diphetošo tša melaotshepetšo le dikaonafatšo di nnoši, di ka se fokotše tlhokego ye ya tekatekano, ka ntle le go diriša kelo ye e kwagalago le ye e swanago ya sekgoba ka ga tlhokego ya tekatekano.2.6. Kabinete e dumeletše Molawana ka ga Bašomedi ba Ditirelo tša Setšhaba, wa 2016. Dipoelo tša kakaretšo ke kabo ya ditirelo tša leago tša tlhabollo tšeo di arabelago le tša boleng, ka go laola bašomedi ba ditirelo tša setšhaba. Se se hloma tikologo ye e kgontšhago yeo e tlago katološa seemo sa bašomi sa lefapha la tlhabollo ya leago, go realo e le go kaonafatša ditirelo tša tlhokomelo le tša tšhireletšo tšeo di abetšwego dihlopha tšeo di lego kotsing.Go na le tlhokego ya bašomedii bao ba farologanego ba ditirelo tša leago go akaretšwa bašomedi ba tlhabollo ya setšhaba, bahlokomedi ba bana, le bašomedi ba Dikolo tša Thuto ya Digotlane (ECD); go arabela diphetošo tšeo di dirwago ke melao, ditlhokego tša mabapi le phetogo tša ditšhaba, le maemo a ekonomi ya setšhaba ka lefapheng la ditirelo tša leago tša mabapi le bobotlana.2.7. Kabinete e dumeletše Taelo ka ga Sephetho sa Magoro a mangwe a Bašomi ba Mešomo ye Itšego gore ba Kgopelwa go Tsebagatša Dikgahlego tša Bona tša Ditšhelete, yeo e tlago tsenywa tirišong go thoma ka la 1 Moranang 2017.Dikotsi go pušo ye kaone tšeo di bakwago ke maemo a thulano ya dikgahlego ga di lebane le bašomi fela bao ba lego maemong a godingwana a bolaodi. Lenaneo la eDisclosure le beakanywa leswa ka nepo ya go kgontšha magoro a mangwe a bašomi go tsebagatšwa dikgahlego tša bona tša ditšhelete inthaneteng le gore tshepedišo ya tiišetšo e direge ka dikgorong.2.8. Kabinete e dumeletše Pego ya ka Nageng ya Tatišišo ye e Ngwadilwego ya Kgato ya Boraro ya Afrika Borwa ya mabapi le go tsenywa tirišong ga Kwano ya OECD ka ga go Lwantšha Tsogolekobong le Bahkankedi ba Mmušo ba Dinaga tše dingwe go Kgatha Tema ka Dikgwebišanong tša Dikgwebo tša Boditšhabatšhaba (Kwano ka ga Twantšho ya Tsogolekobong).Pego ye e hlagiša maitapišo a maatla a mmušo a go utolla, a go nyakišiša le go sekiša melato ya mabapi le ditiro tša tsogolekobong tšeo di dirwago dinageng tša ka ntle. Kwano ye e lebeletše kudu tšhomišo ya molao wa ka nageng go dira gore go reka bahlankedi ba dinaga tša ka ntle ka tsogolekobong e be bosenyi.E šoma go tiro ya tsogolekobong ya thwii le yeo e dikadikago, eupša ga e akaretše tiro ya tsogolekobong yeo e diregago gareng ga bahlankedi ba ka nageng e tee le tiro ya tsogolekobong fao moamogedi wa thwii le wa go dikadika e sego mohlankedi wa mmušo.Kgato ya 1 e lebeletše kudu go tseba ditlabelo tša semolao le mekgwa yeo dinaga di e šomišago go lwantšha ditiro tša tsogolekobong tšeo di dirwago le bahlankedi ba dinaga tša ka ntle. Kgato ya 2 e lebeletše kudu tirišo le go šoma gabotse ga ditlabelo le mekgwa yeo.Kgato ya 3 e nyaka go tseba seabe sa ka nageng yeo e šomišago Kwano ye. Kgato ya 4, yeo e thomilwego ka 2016, e lebeletše kudu merero ye bohlokwa yeo e akaretšago mafapha ka moka ye e amanago le maitapišo a phethagatšo ya molao le diphetogo ka go melao ya ka nageng goba ka go metheo ya dihlongwa ya Dinagamaloko.2.9. Kabinete e dumeletše magato ao a šišintšwego ao a beilwego ka go Taba ya ba Kgwebo ya go bea leswa Kgoro ya Merero ya Selegae. Kgoro e swanetše go bewa ka go lenaneo la tšhireletšo la mmušo gore e kgone go tsenya letsogo go tšhireletšego ya setšhaba le gore e kgone go šireletša batho ba yona, mananeo le tshedimošo ya yona ye e bolokilwego.Se se tla kgontšha kgoro bokaone go phethagatša mošomo wa yona ka botlalo bjalo ka sekgontšhi se bohlokwa sa tlhabollo ya ekonomi ye e amago bohle, tšhireletšo ya bosetšhaba, kabo ya ditirelo ye e hlokago mathata le bolaodi bjo bo šomago gabotse.2.10. Kabinete e dumeletše Tirelo ya Maphodisa ya Afrika Borwa (SAPS) go lokolla pego ya dipalopalo tša bosenyi tša bosetšhaba tša kgweditharo ya 2016/17. Go swana le pego ya bosenyi ya ngwaga le ngwaga, pego ye e tla akaretša ditiragalo tša bosenyi tša diprofenseng le tša bosetšhaba. Dipalopalo tša bosenyi di tšwa go tshedimošo ya mabapi le bosenyi ye e ngwadilwego ka ditešeng tša maphodisa.Ditokollo tše tša kotara di tla kgontšha mmušo go hlokomela dinepišo tše bohlokwa, kudukudu go fokotšwa ga bosenyi bjo bošoro bjo bo begilwego, ka ge go hlagišitšwe ka go Tlhako ya Leano la Lebaka la Nako ya Magareng (MTSF) gomme di ka šomišwa gape bjalo ka temošo ya ka pela ya go maatlafatša masolo a thibelo ya bosenyi le ditogamaano tša Mmušo.2.11. Kabinete e sedimošitšwe ka ga maikemišetšo a Tona ya Maphodisa a go tsebagatša tebalelo go latela Molao wa Taolo ya Dithunya wa 2000 (Molao wa Nomoro ya 60 wa 2000), mo lebakeng la dikgwedi tše tshela go oketša go kgatha tema ga setšhaba, gomme yona e tla thomišwa ka la 1 Moranang 2017 gomme ya fela ka la 30 Lewedi 2017.Tebalelo ye e tla fokotša go phatlalatšwa ga dithunya tše di sego molaong e lego seo mafelelong se tlago feletša ka phokotšego ya bosenyi bjo bo dirwago bathong.Tebalelo ye e tla lebelela kudu batho bao ba latelago bao ba nago le dithunya le/goba dikolo tša dithunya ka Afrika Borwa:a) Batho bao ba swerego dithunya le/goba dikolo tša dithunya tšeo di šomišwago, go akaretšwa tšeo di šomišitšwego ka go tiro e tee goba tše ntši tša bosenyi; leb) Batho bao ba hweditšego dithunya le/goba dikolo tša dithunya go tšwa go ba leloko gomme ba palelwa ke go obamela ditlhagišo tša Molao wa Taolo ya Dithunya.2.12. Kabinete e dumeletše Leano la Bosetšhaba la Twantšho ya Digongwana tša Bosenyi ka nepo ya go fediša bosenyi bja dihlopha tša digongwana tša bosenyi ka mokgwa wa go diriša mafapha a mmušo ka moka.Se se sepelelana le NDP go netefatša gore batho bao ba dulago ka Afrika Borwa ba ikwa ba bolokegile ge ba le ka gae, ka dikolong le mošomong, le gore ba ipshine ka bophelo bja setšhabeng ba se na letšhogo. Se gape se lemoga gore bosenyi le dikgaruru gase fela bothata bja tšhireletšego, eupša di theilwe go setšhaba le go ekonomi le go ditlamorago.2.13. Kabinete e dumeletše pego ya tikologo ya boraro ya naga ka ga Tekodišišo ya Bohle ya Dinako tše Itšego ya Afrika Borwa, yeo e tlago tlišwa go tla go lekodišišwa ke Sehlophatšhomo sa Tekodišišo ya Bohle ya Dinako tše Itšego, ka go Lekgotla la Ditokelo tša Botho la Mokgatlo wa Dinagakopano (UN) ka Mopitlo 2017.Pego ye e fana ka kgatelopele ye e dirilwego ke Afrika Borwa go fihleleleng ga ditokelo tša botho le ditokologo tše bohlokwa tšeo di lego ka gare ga Molaotheo.Tekodišišo ya Bohle ya Dinako tše Itšego ke Tshepedišo ye e swanago e nnoši ye e amanago le go lekodišiša dipego tša ditokelo tša botho tša Dinagamaloko ka moka tše 193 tša UN gatee mengwaga ye mengwe le ye mengwe ye mene.E fa Dinaga ka moka sebaka go bolela gore di tšere magato afe go kaonafatša maemo a ditokelo tša botho ka dinageng tša bona le go fediša mathata gore batho ba ipshine ka ditokelo tša botho. Gape e akaretša go botšana ka ga ditiro tše kaone tša ditokelo tša botho lefaseng ka bophara.2.14. Kabinete e dumeletše go tlišwa ga Pego ya Mathomo ya Mengwaga ye mengwe le ye mengwe ye Mene ka ga Kwano ya 2005 ya mabapi le Tšhireletšo le Tšwetšopele ya Pharologano ya Ditlhagišo tša Setšo, ka go Mokgatlo wa tša Thuto, Mahlale le Setšo wa Mokgatlo wa Dinagakopano (UNESCO).Kwano ye e lemoga gore dithoto le ditirelo tša setšo di tliša boitšhupo, mekgwa le tlhalošo. Setšo se na le bokgoni bja go ba ye nngwe ya dilo tše di tsenyago letsogo kudu ka ekonoming, ka go kamano ya setšhaba le ka go fedišeng ga bohloki.Dilaetši tša katlego ke go amogela ga maano a mane ao a tsenelelanago: Leano la Mzansi Golden Economy; Leano la Kamano ya Setšhaba; NDP le Leano la Mokgwa o Moswa wa Kgolo; le Kgoro ya Bokgabo le Setšo ye e hlomilwego ka botlalo ye e nago le Makgotlataolo a dihlongwa tša yona. Afrika Borwa gape e bile le kgatelopele ye kgolo ka go lemoga bohlokwa bja dipolelo tša setlogo ge e hlama melawana le melao.3. Melaokakanywa3.1. Kabinete e dumeletše Molaokakanywa wa Bosetšhaba wa Dihlongwa tša Ditheo tša Maphelo a Setšhaba wa Afrika Borwa gore o hlagišwe ka Palamenteng. O hlagiša gore go hlongwe Setheo sa Bosetšhaba sa Maphelo a Setšhaba sa Afrika Borwa (NAPHISA), mešomo, maatla le mediro ya sona.NAPHISA e ikemišeditše go fana ka tekodišišo ya malwetši le dikgobalo ye e kopantšwego le ye e kgokagantšwego, go dira dinyakišišo, tlhokomedišišo le tshekatsheko ya ditirelo le go tsena gare fao go lebišitšwego go mathata a magolo a maphelo a setšhaba ao a amago batho ka Afrika Borwa.Se se tla oketša bokgoni bja go hlokomedišiša malwetši le dikgobalo tšeo di fetelago le tšeo di sa fetelego, gomme se se tla thuša ka go hwetšeng ga malwetši a mohuta woo ka pela, go a thibela le go a arabela. Se mafelelong se tla ba le seabe go taolo ya malwetši le go fokotša go fetelwa ke malwetši le mahu a masea.NAPHISA e tla ba mothopo wa bosetšhaba wo o direlago kgahlego ya maphelo a setšhaba ebile e ikemišeditše go fana ka lenaneo la tšhireletšo ya maphelo leo le lebeletšego kudu phihlelelo, tekatekano, go šoma ntle le mathata le boleng.3.2. Kabinete e dumeletše gore Molaokakanywaphetošwa wa Bosetšhaba wa Tirelo ya Laporathori ya Maphelo o alwe ka Palamenteng. Se se fetoša Molao wa Bosetšhaba wa Tirelo ya Laporathori ya Maphelo wa 2000 (Molao wa Nomoro ya 37 wa 2000).Diphetošo tše di šišintšwego di nyaka go kaonafatša pušo, boikarabelo, le seemo se sekaone sa go ya go ile sa ditšhelete sa Tirelo ya Bosetšhaba ya Laporathori ya Maphelo. Se se tla kgontšha gore tirelo ya bosetšhaba e abe ditirelo tša phekolo tša laporathori ya maphelo tšeo di sa turego le ka bokgoni bjo bogolo, go realo e le go oketša boleng bja tlhokomelo ya kalafi ye e fiwago balwetši ka go diriša taolo ya kalafi ya ka pela le ye e sepetšwago gabotse.3.3. Kabinete e dumeletše gore Molaokakanywaphetošwa wa Batšofadi wa 2016 o phatlalatšwe gore setšhaba se fe ditshwaotshwao ka ga ona. Molaokakanywa wo o fetoša Molao wa Batšofadi wa bo 13 wa 2006. Diphetošo tše di boletše kudu ka ga magato a tšhireletšo le a go obamela melao ao a tlago tsenya letsogo ka go abeng ga tikologo ye e bolokegilego le ya tšhireletšo go batšofadi.Molaokakanywa wo o ikemišeditše go maatlafatša magato a tlhokomedišišo le a tshekatsheko ka ga ditirelo tše di fiwago batšofadi ka go tsenya tirišong magato a kgapeletšo ya go obamela melao ao a šomago gabotse go bao ba sa obamelego melao ao a akaretšago go fiwa dikotlo. Se se tla netefatša gore batšofadi ba kgona go fihlelela ditirelo tša maemo tša go swana le tlhokomelo ya tša leago, ya maphelo, ye setšhabeng le ya madulo.3.4. Kabinete e dumeletše go phatlalatšwa ga Molaokakanywaphetošwa wa Kgopelo ya Ditšhelete wa 2016 gore setšhaba se fe ditshwaotshwao ka ga ona. Godimo ga fao, Kabinete e dumeletše go fedišwa ga dikhwama tša ditšhelete tše di lego gona le kopanyo ya dithoto tša tšona le maikarabelo go ba ka Sekhwameng se tee. Molaokakanywa wo o fetoša Molao wa Kgopelo ya Ditšhelete wa 1978 wo o fetilwego ke nako.Molaokakanywa wo o kopanya diphetolo tša mabapi le masetlapelo ebile o dumelela gore go dirišwe mekgwa ya phokotšo ya masetlapelo le ya tlhabollo ka go kopanya dikhwama tše di lego gona go akaretšwa le dithoto le maikarabelo a tšona goba ka Sekhwameng se tee sa Bosetšhaba sa Tlhabollo ya Leago le Kimollo ya Masetlapelo.Bokgoni bja go kgopela tšhelete bja Molao wo bo tla bušetšwa sekeng gomme sekhwama se se ka se kgone fela go thuša ge go hlokega kimollo ya tša leago, eupša se tla šoma go fokotša dikotsi le go hlabolla ditšhaba.3.5. Kabinete e dumeletše go tlišwa ga Molaokakanywaphetošwa wa Bosetšhaba wa Taolo ya Tikologo wa 2016 ka Palamenteng. Se se fetoša Molao wa Bosetšhaba wa Tikologo wa 1998 (Molao wa Nomoro ya 107 wa 1998) gammogo le Melao ye mmalwa ye Itšego ya Taolo ya Tikologo.Se se tla maatlafatša: taolo ya tikologo ye e kopantšwego; lenaneo le tee la Taolo ya tikologo; magato a go obamela melao le a kgapeletšo; diphedi tša mehutahuta le pabalelo ya tšona; taolo ya boleng bja moya; taolo ya ditšhila; le taolo ye e kopantšwego ya mawatle.3.6. Kabinete e dumeletše Sethalwa sa Molaokakanywa wa Taolo ya Beng ba Naga ya Temo wa 2017 seo se tlago phatlalatšwa gore setšhaba se dire ditshwaotshwao ka ga sona. Peakanyoleswa ya naga e a hlokagala go lokolla bokgoni bja lefapha la temo leo le tšwelago pele, leo le golago le leo le hlomago mešomo.Gareng ga tše dingwe, Molaokakanywa wo o bolela gore go hlongwe Khomišene ya Naga yeo e tlago netefatša gore go ba le seemo se sekaone sa taolo le tšhomišo ya tshedimošo ye e amanago le melawana ya go ba beng ba naga ya temo le tšhomišo ya naga yeo.Se se tla kaonafatša bokgoni bja mmušo bja go hlokomela le go sekaseka go obamela ga ona ga taelo ya molaotheo go netefatša gore batho ba hwetša naga le gore go dirwa dipeakanyoleswa tša naga tšeo di swanetšego, ka maikemišetšo a go tšea magato a go rarolla kgethologanyo ya semorafe ye e fetilego.Se se bopa nepo ya ponelopele ya NDP ya go tsošološa dinagamagae, kgolo ya ekonomi ye e amago bohle le phokotšo ya bohloki yeo gape e laolwago ke ge go ka hlongwa phihlelelo ye e lekalekanago go naga le tšhireletšo mafelong ao go maAfrika Borwa ka moka.3.7. Kabinete e dumeletše gore go phatlalatšwe Molaokakanywa wa Bašomi ba Thekišo ya Dintlo wa 2016 ka gare ga Kuranta ya Mmušo gore setšhaba se dire ditswaotshwao ka ga ona. Molaokakanywa wo o fediša Molao wa bjale wa Merero ya Thekišo ya Dintlo wa 1976 (Molao wa Nomoro ya 112 wa 1976).Molaokakanywa wo o arabela seemo seo se fetogago sa mebaraka le diphetogo, ebile o nyaka go hloma seemo seo se kgontšhago go maatlafatša ditiragalo tša ekonomi ka mmarakeng wa thekišo ya dintlo.O rarolla gape tlhokagalo ya go maatlafatša go obamela le go phethagatša melao, gammogo le go netefatša gore go ba le phetogo ka mo lefapheng le le go laola maitshwaro le mekgwa ya bašomi ba thekišo ya dintlo.Se se sepelelana le NDP yeo e ipiletšago gore go be le phetošo ya madulo a batho le ekonomi ya sekgoba sa bosetšhaba ka go, gareng ga tše dingwe, go lebelela leswa melawana ya mabapi le dintlo le ditlhako tša melao ka nepo ya go fihlelela ditokelo tša molaotheo. Se se tla netefatša gore kabo ya dintlo e šomišwa go beakanya leswa ditoropo le ditoropokgolo le go maatlafatša maemo a bophelo ka malapeng.3.8. Kabinete e dumeletše Molaokakanywaphetošwa wa Tsebagatšo ya Diloune le Dikadimo tša Ditšhelete tša Dintlo wa 2016 gore setšhaba se dire ditshwaotshwao ka ga ona. Molaokakanywa wo o fetoša Molao wa Tsebagatšo ya Diloune le Dikadimo tša Ditšhelete tša Dintlo wa 2000 (Molao wa Nomoro ya 63 wa 2000).Molaokakanywa wo o rarolla mathata a madulo ao a hlagišitšwego ka go NDP. Se se akaretša: mekgwa ya madulo ye e sa šomego gabotse nageng ka bophara; mathata ao ditoropo le ditoropokgolo di lebanego le ona; peakanyo ye e fokolago ya mafelo le bokgoni bja mmušo.Molaokakanywa wo o nyaka go hlagiša thušo ya ditšhelete tša dintlo go ya ka tsela yeo e sepelelanago le karolo ya 26 ya Molaotheo, yeo e bolelago gore “motho yo mongwe le yo mongwe o na le tokelo ya go hwetša ntlo ya maleba”. O tšwela pele go maatlafatša Kantoro ya Tsebagatšo gore e hwetše le go nyakišiša dingongorego tša mabapi le dikadimo tša ditšhelete tša dintlo.Se se tla hlohleletša gore dihlongwa tša ditšhelete di obamele melao ebile se tla tsenya letsogo go mekgwa ya dikadimo ye e kaonafetšego le diphetogo ka go dihlongwa tša ditšhelete mabapi le dikadimo tša ditšhelete tša dintlo.3.9. Kabinete e dumeletše go phatlalatšwa ga Molaokakanywaphetošwa wa Tlhako ya Boetapele bja Setšo le Pušo wa 2016 ka gare ga Kuranta ya Mmušo gore setšhaba se dire ditshwaotshwao ka ga ona. Se se fetoša Molao wa Tlhako ya Boetapele bja Setšo le Pušo wa 2003 (Molao wa Nomoro ya 41 wa 2003).Diphetošo tše di rarolla mathata ao go itemogelwago ona ka molaotheo le tlhomoleswa ya ditheo tša boetapele bja setšo le, fao go lego maleba, go tswalela ditheo tše dingwe.Maikemišetšo a se ke go netefatša gore go hlongwa leswa mešate ya dikgoši ka maleba bjalo ka makgotla a setšo; go hloma makgotla a dikgoši le a bommakgoši; go tswalelwa ga ditaolo tša metse.3.10. Kabinete e dumeletše gore Molaokakanywa wa Boditšhabatšhaba wa Poelanyo o tsebagatšwe ka Palamenteng. Maikemišetšo a Molaokakanywa wo ke go kaonafatša phihlelelo go ditirelo tša toka le go netefatša gore go ba le phihlelelo ya nepišo ya NDP ya go oketša kgwebišano le peeletšo le go bea Afrika Borwa maemong a makaone lefaseng.Molaokakanywa wo o kopanya Molao wa Mohlala ka ga Poelanyo ya Boditšhabatšhaba ya tša Kgwebo, ka ge o amogetšwe ke Khomišene ya Mokgatlo wa Dinagakopano (UN) ka ga Molao wa Boditšhabatšhaba wa Kgwebišano.Se se ka šomišwa ke dikgwebo go rarolla dithulano tša tšona tša boditšhabatšhaba ka ga kgwebo fao e lego gore bao ba amegago ba ka hwetša difoka tša poelanyo tšeo di gapeletšwago ke molao.Kgato ya mohuta woo e ka tsenya letsogo go kgolo ya ekonomi ye e oketšegilego le peeletšo gammogo le go netefatša gore Afrika Borwa ke lefelo leo le goketšago go bao ba amegago lefaseng ka bophara la go rarolla dithulano tša dikgwebo.4. Merero ka Seemong sa bjale4.1. Kabinete e ba le Mopresidente Jacob Zuma ge a ipiletša gore batho ba tlogele dikgaruru ka dithulanong gareng ga maAfrika Borwa le badudi ba dinaga tša ka ntle.Dikgaruru tšeo di bilego ka ditšhupetšong tša setšhaba tšeo di sa tšwago go dirwa ka Tshwane ga di amogelege ebile ga di fao di beilwego gona ka temokrasing ya rena. SAPS e itokišitše go fana ka phetolo ya lebelo go ditiragalo tša dikgaruru le go hula thoto ya batšwantle.Bosenyi ke lenaba la rena ka moka gomme ge re šoma mmogo re ka kgona go rarolla mathata ao a hlobago setšhaba sa rena boroko. Le ge go le bjale ga go fao ditiro tša dikgaruru goba tša botšhošetši di beilwego gona. Ga go mathata ao a ka dirago gore maloko a setšhaba a be nneteng ge a itšeela molao ka matsogong.Ka go šoma go ya ka molao re ka dira gore ditšhaba tša rena di bolokege le gore di šireletšege kudu. Badudi ba swanetše go šoma le SAPS le makala a mangwe a phethagatšo ya molao go fediša bosenyi ka ditšhabeng tša rena.4.2. Mmušo o lemoga dingongorego tša basepediši ba malahla bao ba filwego dikonteraka mabapi le seabe seo diprotšeke tša enetši ye e šomišwago leswa di ka bago le sona go kabo ya malahla go Eskom, e lego seo se ka amago mešomo ka intastering ya bona.Mmušo o butše mabati ka moka gore go swarwe ditherišano tšeo di kwagalago le baetapele ba maleba ba intasteri ya dilori tša go rwala malahla go rarolla bothata bjo.Mmušo o swanetše go dira ka boikarabelo ge o beakanya merero ya enetši go netefatša gore go ba le kabo ya enetši ya go ya go ile le ye e sa turego.Tshepedišo ye e tshephile kopanyo ya morwalo wa motheo (wa malahla le wa nyutleleara) le kabo ya sewelo ya mohlagse (wa go šomišwa leswa le gase). Go molaleng ka go sethalwa sa Leano leo le Kopantšwego la Methopo la 2016 gore Afrika Borwa e tla tšwela pele go šomiša mohlagse wa go fehlwa ka malahla ka motswakong wa tšweletšo ya mohlagase.4.3. Kbinete e lemoga sephetho seo se tšerwego ke Kgorotsheko ya Godingwana ya Leboa la Gauteng sa mabapi le ge naga e ikgogetše morago ka go Kgorotsheko ya Bosenyi ya Boditšhabatšhaba (ICC). Kabinete e lemoga gore Palamente e nyaka go tšea magato a maleba.Kabinete e obamela sephetho se gomme e hlomile sehlophatšhomo gore se hlame sengwalwa sa go obamela sephetho se.4.4. Molaodimogolo wa Lebotho la Mašole a Bosetšhaba a Afrika Borwa Mopresidente Jacob Zuma o etile pele meketeko ya bohlano ya Letšatši la Mašole ao a Itlhamilego yeo e bego e swerwe ka Durban gotee le segopotšo sa mengwaga ye 100 sa go nwelela ga sekepe sa SS Mendi seo se swaretšwego ka United Kingdom.Kabinete e a hlompha le go gopola maloko a Mabotho a Bašomi ba Badudi ba Afrika Borwa bao ba lahlegetšwego ke maphelo a bona ka kotsing ye mpe kudu ya ka lewatleng ka historing ya mašole ka Afrika Borwa. Ba e bile banna ba bogale bao ba bego ba arabetše boipiletšo bjo bo bego bo dirilwe ke mmušo wa Kesara ka nakong yeo.4.5. Go latela go utollwa gabotse ga tlhaselo ya Seboko sa Lehlabula, mmušo o etilwe pele ke Kgoro ya Temo, Kagodithokgwa le Boreahlapi o tšwela pele ka tshekatsheko ya go phatlalala ga seboko se le tshenyo ye se e dirago, gammogo le magato a temošo a go fa balemi tshedimošo ya sethekniki le dikgetho tša taolo gammogo le go netefatša gore go ba le ngwadišo ya tšhoganetšo ya maikarabelo ya dikhemikhale tša temo.Kgoro gape e hlomile sehlophatiro sa dibokwana tša go hlasela dimela, seo se kopanago kgafetšakgafetša go sekaseka kgatelopele le dipoelo le dikgoro tša diprofense ka moka tša temo, le maloko a ka intastering le mekgatlo ya go dira dinyakišišo.Leanotšhoganetšo la Afrika Borwa la Boikarabelo go Dibokwana tša Dimela, leo le šomago ka go utolla dibokwana tše di hlaselago dimela, le šetše le šomišwa go lwantšha Seboko sa Lehlabula. Mmušo o tla tšwela pele ka ditherišano tša ona le Mokgatlo wa Dinaga tše di Hlabologago wa Borwa bja Afrika go netefatša gore ditemošo tša ka pela tša matšhošetši a a tlhago di a dirišwa.4.6. Kabinete e lakaletša banamedi bao ba gobetšego ge ditimela tše pedi di thulana ka setešeng sa ditimela sa Rosslyn ka leboa la Pretoria gore ba fole ka pela ebile e lebiša ditebogo tša yona go ba ditirelo tša tšhoganetšo ge ba arabetše kotsi ye ka pela go thuša bao ba gobetšego.Mošomo wa lekgotla la dinyakišišo ge le dira dinyakišišo ka botlalo ka ga seo se bakilego kotsi le ditiragalo mabapi le kotsi yeo o swanetše go bewa pele ka nepo ya go thibela gore se se seke sa hlaga nakong ye e tlago.5. Mahloko le Kwelobohloko5.1. Kabinete e ba le Mopresidente Jacob Zuma ge a lebiša mahloko go ba lapa la Judge Essa Moosa, yo a bego e le lesedi le kganyago ka tirelong ya molao yo a šometšego Afrika Borwa ka bokgoni bjo bogolo pele ga ge a rola modiro bjalo ka moahlodi wa Kgorotsheko ya Godimo ya Kapa Bodikelo ka 2011.O tla gopolwa ka boikgafo bja gagwe bja go tšwetša pele le go šireletša ditokelo tša botho, gammogo le boikgafo bja gago bja go se nyake go itirela a nnoši go tirišo ya molao.Pele ga ge a tsena ka tirelong ya molao o šomile bjalo ka ramolao wa ditokelo tša botho gomme e be e le ketapele ka go hlohleng ga go tshela melao ga kgethologanyo go swana le go golega batho ka ntle le go ba sekiša. Gape e bile yo mongwe wa maloko ao a hlomilego Mokgatlo wa Bosetšhaba wa Boramolao ba Temokrasi.5.2. Mopresidente Jacob Zuma o begile gore go swarwe Poloko ye e Kgethegilego ya Semmušo ya Profense e le go hlompha mogale yo a hlokofetšego wa go lwela tokologo le mogolegwa wa peleng wa ka Robben Island, Morena Collen Monde Mkunqwana yo a hlokofetšego bekeng ye e fetilego ka la 21 Dibokwane 2017.Morena Mkunqwana e be e le setlogolo sa Morena Makhanda Nxele, mogale yo a ilego a eta pele tlhaselo kgahlanong le Maprithani ka Grahamstown, masepala wa fao bjale o reetšwe ka Makana.Dintlha ka ga poloko di tla begwa ke mmušo wa Profense wa Kapa Bohlabela.5.3. Kabinete gape e lebišitše mahloko a yona go ba lapa la Mirriam Tladi, mma wa dingwalwa wa Afrika Borwa le mongwadi wa mathomo wa mosadi wa padi. Mme Tladi yo a ilego a abelwa sefoka sa Ikhamanga o ile a tsena ka mellwaneng ya bongwadi le ge a ile a thibelwa go tsena ka Yunibesithing ya Witwatersrand ke mmušo wa kgethologanyo wo o bego o kgethologanya batho.5.4. Kabinete e ba le Mopresidente Jacob Zuma ge a lebiša mahloko a gagwe go ba malapa a Mašole a Lewatle a mararo a Afrika Borwa le go ba malapa a bašomi ba bararo ba kago go tšwa ka Kgorong ya Mešomo ya Setšhaba bao ba hlokofetšego nakong ya ge ba šoma ka moleteng wa soretšhe ka Naval Base ka Durban. Mašole a mararo a be a leka go thuša bašomi ba ba Kgoro ya Mešomo ya Setšhaba bao ba bego ba palelwa ke go hema ka fase ga mabu.5.5. Kabinete e lebiša mahloko a yona go ba malapa a batho ba šupa bao ba hlokofetšego ka kotsing ya difatanaga tše ntši tseleng ya R34 gareng ga Vryheid le Dundee ge lori le difatanaga tše nnyane di thulana.5.6. Mahloko le dithapelo tša naga di na le ba lapa la bo mošemane Richard Thole yo go kwagalago gore o wetše ka šafoteng ya moepo ye e tlogetšwego ka Boksburg, ka Mokibelo. Kabinete e leboga sehlopha sa phološo seo se dirago ka fao se ka kgonago ka gona go netefatša gore Richard o bušetšwa go mmagwe.5.7. Kabinete e lebiša mahloko a yona go ba malapa le bagwera bao ba lahlegetšwego ke bao ba ba ratago nakong ya mafula a ka profenseng ya Leboa Bodikela, ka Rustenburg.6. Ditebogišo6.1. Kabinete e lebogiša Motseta Xawier Carrim ka ge a thomile mošomo wa gagwe bjalo ka Modulasetulo wa Lekgotlapharephare la Mokgatlo wa Lefase wa Kgwebišano ka la 28 Dibokwane 2017. Se ke la mathomo moAfrika Borwa a kgethwa maemong a gomme ebile ke lekga la bone maemo a a swarwa ke moAfrika.6.2. Kabinete e lebogiša Khamphani ya Maemafofane ya Afrika Borwa ge e beilwe gotee le dikhamphani tšeo di lego godimo tše 10 tšeo di laolago maemafofane ao a lokollago difofane ka nako kudu lefaseng, go ya ka Setheo sa Lefase ka Bophara sa Bofofiši bja Difofane sa OAG.Boemafofane bja Boditšhabatšhaba bja OR Tambo bo fihleletše maemo a bo Seswai ka legorong la maemafofane a magolo, Boemafofane bja Boditšhabatšhaba bja Cape Town bo filwe maemo a boselela ka legorong la maemafofane a magareng mola Boemafofane bja Boditšhabatšhaba bja King Shaka bo filwe maemo a bo 10 ka go legoro la maemafofane a mannyane.6.3. Kabinete e lebogiša Mamelodi Sundowns ge e thopile Sebjana se Segolo sa Khonfetereišene ya Kgwele ya Maoto ya Afrika (CAF). Mamelodi Sundowns e laeditše gore ke sehlopha se se kaone kudu ka Khonthinenteng ka morago ga go fenya TP Mazembe 1-0. Re holofela gore phenyo ye e tla dira kudu go hlohleletša dihlopha tše dingwe go latela fao Mamelodi Sundowns e fetilego gona.7. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.7.1. Mohumagadi Zanele Monnakgotla bjalo ka leloko leo le sego la khuduthamaga go  Biro ya Maemo a Dihlagišwa ya Afrika Borwa (SABS).7.2. Balaodi bao ba sego ba Khuduthamaga go Mokgatlo wa Inšorentshe ya Dikotsi tše di Kgethegilego wa Afrika Borwa wa State Owned Company (SOC) Limited:a) Mohumagadi Tando Mbatsha (o thwetšwe leswa); leb) Mohumagadi Tshwarelo Moutlane (o thwetšwe leswa).7.3. Balaodi bao ba sego ba Khuduthamaga go Lekgotla la Pankatlhabollo ya Naga le Temo:a) Mohumagadi  Dumo Motau (o thwetšwe leswa);b) Mohumagadi Thembekile Thelma Ngcobo (o thwetšwe leswa); lec) Mohumagadi Gugu Mtetwa.7.4. Morena. TS Mokoena bjalo ka Molaodipharephare wa Kgoro ya Methopo ya Diminerale.Dipotšišo:Donald LiphokoMogala: 082 901 0766"
Pego ya Kopano ya Kabinete ya la 15 Hlakola 2017,16 Mar 2017,https://www.gov.za/speeches/statement-cabinet-meeting-15-march-2017-16-mar-2017-0000,https://www.gov.za/nso/speeches/statement-cabinet-meeting-15-march-2017-16-mar-2017-0000,"1. Dipheto tša Kabinete  1.1. Kabinete e rerišane ka ga Dipego tša Tshedimošo ya Moragorago ka ga Phethagatšo ya Mošomo ya Dipoelo tša Kotara ya Boraro tša lebakanako la Diphalane go fihla ka Manthole 2016, tšeo di hlokometšego go tsenya tirišong ga Lenaneotiro la Mmušo (PoA) go sepelelana le ditlhagišo tša Tlhako ya Togamaano ya Lebaka la Magareng (MTSF) le Leanotlhabollo la Bosetšhaba (NDP).Ditona tša Lefapha tše di amegago, ka go šomišana le Tshepetšo ya Dikgokagano le Tshedimošo ya Mmušo (GCIS), di tla kgokaganya dikopano le bagaši ba ditaba go hlagiša metheo ya dikgoro yeo e fihleletšwego mo lebakeng le.Dilo tše bohlokwa tše di latelago di tla begwa ka nakong ya dikopano le Bagaši ba ditaba.a. Phetošo ya Ekonomi1.2. Phetošo ya Ekonomi e nyaka gore go be le phetogo ye e tseneletšego ka motheong wa tšweletšo wa ekonomi ya Afrika Borwa; gape e nyaka gore go fetošwe mekgwa ya go kgatha tema ka batho bao ba hlokišitšwego menyetla mo nakong ye e fetilego ka ekonoming.1.3. Go latela pego ye e dirilwego ke mmušo ya gore o tla dira gore go be le bahlomi ba diintasteri ba bathobaso ba 100 ka nakong ya lebaka la magareng ka nepo ya go tliša phetošo ya ekonomi, bahlomi ba diintasteri ba bathobaso ba 27 ba ile ba thekgwa go tloga mola go tsenywago tirišong lenaneo le, gomme ba senyane ba bona ba thekgilwe mo kotareng ye.1.4. Thekgo ya mmušo e dirile gore go be le palomoka ya peeletšo ya mmušo le ya lefapha la phraebete ye e beakanyeditšwego ya R956 milione mola e le gore mešomo ye 1 053 go beakanywa gore e tla hlongwa. Godimo ga fao, palomoka ya thekgo ya ditšhelete ya Koporasetlhabollo ya Diintasteri (IDC) go bahlomi ba diintasteri ba bathobaso e fihlile go R4, 575 pilione, go tloga go kotara ya mathomo ya 2015/16 go fihla go kotara ya boraro ya 2016/17.b. Peeletšo 1.5. Ka maitapišong a go thekga maemo a boitshepho, Mmušo ka go diriša Invest SA o šupile diprotšeke tše 40 tše di nago le seabe se segolo tšeo di lokilego go ka phethagatšwa mo mengwageng ye e latelago ye mebedi. Thekgo go tšwa go Kgoro ya Kgwebišano le Diintasteri (dti) e gokeditše R4 pilione ka go peeletšo ya lefapha la phraebete, gomme yona e na le bokgoni bja go boloka le go hloma mešomo ye e ka bago ye 3 614 ka kotareng ya go tloga ka Lewedi go fihla ka Manthole 2017. Lefelo la Kgwebišano la Dube le gokeditše R1.3 pilione ya peeletšo ya lefapha la phraebete mola e le gore Boemafofane bja Boditšhabatšhaba bja OR Tambo SEZ bjona bo gokeditše R260 milione ya peeletšo ya lefapha la phraebete.1.6. Maitekelo a ditherišano ka ga ekonomi ao a dirilwego a tšweleditše dithekišo tše di hlatlogilego tša diromelwantle tšeo di lefišwago motšhelo ka R247 milione gomme se se tliša palomoka ye e hweditšwego ya ngwaga woo go fihla go R4. 105 pilione.1.7. Peeletšothwii ya Dinaga tša ka ntle (FDI) e tiišetša gore Afrika Borwa e tšwela pele go ba lefelo la dipeeletšo leo le ratwago. Ditlaleletšo tša kotara ya boraro ka mo Peakanyong ye di emetše kgonagalo ya FDI ya R4.55 pilione kudukudu ka lefapheng la enetši le la dikhemikhale. Se se tliša kgonagalo ya palomoka ya FDI go fihla go R34.892 pilione. Bahlankedi ba šoma ka fao go tseneletšego go tloša dipeeletšo tše ka dipeakanyong gore di phethagatšwe.1.8. Mopresidente Jacob Zuma o tla tsebagatša semmušo Lefelo la go Etelwa la Invest SA la Bosetšhaba la Afrika Borwa ka moswane ka Labohlano la 17 Hlakola 2017 ka mabaleng a dti ka Pretoria, Sunnyside.c. Tlhabollo ya dikgwebopotlana 1.9. Bjalo ka karolo ya go tsenya tirišong ga 30% ‘ye e beetšwego thoko’ ya palomoka ya tshenyegelo ya borekedi bja ka ntle ya Dikgwebopotlana, Dikgwebo tša magareng le Dikgwebo tše Nnyane (di-SMME), Kgoro ya Ditšhelete ya Bosetšhaba e lekodišišitše Melawana ya Molao wa Tlhako ya Melaotshepetšo ya Borekedi bja ka Ntle bjo bo Ratwago gomme ya gatiša diphetošo ka gare ga kuranta ya mmušo ka Pherekgong 2017.1.10. Ka kotareng ya go fa pego – Kgoro ya Tlhabollo ya Dikgwebopotlana e thekgile dikgwebo tša makheišeneng tše 1 388 le dikgwebo tša mohlakanelwa tše 48, ka diputseletšo.1.11. Mmušo wa Bosetšhaba le ya diprofense e a dirišana go tsošološa mafelo a diintasteri a selegae, go realo e le go thekga dikgwebo tše di lego gona le go goketša go hlongwa ga dikgwebo tše diswa. Go fihla mo lebakeng le, Lefelo la Diintasteri la Komani (Kapa Bohlabela) le na le dikhamphani tše 30 gomme lona le thwetše batho ba 555, mola e le gore Lefelo la ka Botshabelo (Foreisetata) lona le fepa maphelo a batho bao ba ka bago ba 10 000.d. Tlhabollo temo le dinagamagae 1.12. Le ge maemo a komelelo ao a tšerego lebaka le letelele, go tloga ka 2014, a thomile go fokotšega ka kotareng ya bone ya 2016 ka ge pula e tlišitše kholofelo ye mpsha ka ekonoming ya rena, seabe sa yona se tla tšea dikgwedi tše mmalwa. Tlhaselo ye e sa tšwago go hlaga ya Dibokwana tša Dibjalo ka Limpopo e tliša kotsi ye mpsha go dibjalo.1.13. Ka kotareng ye, dihekthara tše 374 299 tša naga ye e sego ya šomišwa di ile tša lengwa ka dipolaseng tšeo di lego ka fase ga Lenaneo la Tsošološo le Tlhabollo. Ka ntle le komelelo go bile le phihlelelo ya 50% ya nepišo ya tšweletšo ya dijo ge go bapetšwa le dikotara tše di fetilego tše tharo.1.14. Batho ba 244 073 ba holegile go masolo a tšweletšo e sa hlaelego ya dijo go akaretšwa bao ba fepilwego ka Mafelong a Tlhabollo a Phepo ya Setšhaba. Kgoro ya Tlhabollo ya Leago e rekile ditšweletšwa go tšwa go dikgwebo tša ka nageng tše 43 ka R1 684 238.21 go latela ditšhišinyo tša go reka 75% ya ditšweletšwa ka nageng.1.15. Baithuti ba 6 784 179 go tšwa ka dikolong tše 10 300 (tša khwinthaele ya 1-3) tša phraemari le tše di phagamego di holegile go Lenaneo la Bosetšahaba la Phepo ya Dikolo. Baabi ba ditirelo ba 5 408 (Dikgwebo tša mohlakanelwa tša Setšhabeng tše 1 142, di-SMME tše 3 112 le dikgwebo/diholeseile tše 1 154) ba filwe dikonteraka tša go aba dijo dikolong. Bafsa ba 541 121 le basadi ba 291 304 ba holegile go ditsenogare tše di tsentšwego tirišong ka dinagamagaeng ka mo kotareng ye.e. Mananeokgoparara Enetši1.16. Malapa a 46 382 a ile a tsenyetšwa mohlagase wa mothopo wa bosetšhaba goba wa ditlamo tše nnyane gomme malapa a 2 116 a ile a tsenyetšwa mohlagase wa ka ntle ga theknolotši ya methopo wa bosetšhaba. Godimo ga fao malapa ao a hlokago a dinagamagaeng a 141 191 a ile a hwetša phihlelelo go mohlagase wa motheo wa go se lefelwe. Go agwa ga Lefelo la Enetši yeo e Kopantšwego la Nwaabe go phethilwe.1.17. Kgoro ya Enetši e phethile go borekedi bja go tsenywa ga disola tša ka malapeng tše 31 100 (gomme nepišo ya ngwaga ka ngwaga ye e rulagantšwego ke ya tše 20 000). Go di tsenya ka malapeng go tla thomišwa ka kotareng ya bone.1.18. Mmušo o tšwetše pele ka go tsenya tirišong ga Lenaneo la Batšweletši ba Mohlagase bao ba Ikemego (IPP) gomme go bile le diphihlelelo tše di latelago: (i) go diriša R201 pilione go tšwa ka go Lenaneo la IPP la mohlagase wo o Dirišwago Leswa (ii) Mohlagase wo o dirišwago leswa bjalo o aba 3 175MW ka Lenaneo la Bosetšhaba la kabo ya mohlagase; (iii) memorantamo wa tshedimošo ka ga protšeke ya gase ya IPP o phethilwe gomme Kgopelo ya Tšhišinyo e tla fiwa pele ga ge ngwaga o moswa wa ditšhelete o fela; gomme (iv) mohlagase wa 900MW o rekilwe go IPP ya malahla.Kabo ya Mananeokgoparara a Dikolo ao a Akgofišitšwego1.19. Ka go fediša tšhalelomorago ya mananeokgoparara a dikolong tša magaeng: thekgo ya sekolo ka se tee e phethilwe, yeo e thekgilwego ka go diriša lesolo la Kabo ya Mananeokgoparara a Dikolo ao a Akgofišitšwego, dikolo tše 389 di fihleletše meetse, dikolo tše 57 di fihleletše mohlagase gomme dikolo tše 157 di abetšwe kelelatšhila ye kaone.Godimo ga fao dilo tše di latelago di abetšwe ditheo tšeo di tsenyago tirišong: diprotšeke tša go aga dikolo tše 293; diprotšeke tša go aba meetse dikolong tše 959; diprotšeke tša mohlagase tše 535 le diprotšeke tša kelelatšhila tše 585.Mananeokgoparara a Maphelo1.20. Kgatelopele ka go fedišeng ga ditšhalelomorago tša mananeokgoparara a mafelo a maphelo e akaretša: kgatelopele ka tlhokomelong ya dikliniki tše 70 le Mafelo a Maphelo a Setšhaba, dipetlele tše 18 le mefelo a maphelo a 67 ka dileteng tšeo Inšorentshe ya Maphelo ya Bosetšhaba e lekwago gona. Go agwa ga Mafelo a Tlhokomelo ya Maphelo a Motheo a mararo le Mafelo a Tlhokomelo ya Maphelo a mararo go phethilwe; gomme go agwa ga Mafelo a Tlhokomelo ya Maphelo a Setšhaba a mane go sa tšwela pele.Meetse le Kelelatšhila1.21. Malapa a 29 626 a hweditše phihlelelo go meetse a dipompi ka kotareng yeo go bolelwago ka yona. Go agwa ga lefelo la tlhwekišo ya meetse la Ncora le ga phaephe ya meetse ya Bohlabela bja Kalahari go leba Mier go phethilwe; Jozini Pongolapoort le Gariep Dam di magatong a mafelelo a kago. Godimo ga fao diprotšeke tše 98 tša tlhabollo ya meetse le tše 51 tša kelelatšhila di phethilwe.1.22. Malapa a 611 360 a hweditše phihlelelo go ditirelo tša kelelatšhila gomme malapa a 20 599 a filwe Thušo ya Mananeokgoparara a Malapa a Dinagamagaeng ka nepo ya go fediša tšhalelomorago ya mabapi le kelelatšhila: dintlwana tša boithomelo tša go šomiša dipakete tše 1 405 di tšeetšwe legato ke ditirelo tša kelelatšhila tša maleba ka mafelong ao a hlomilwego semmušo.f. Thuto1.23. Go ya mafelelong a Dibatsela 2016 – 89% (4 107 ya 4 612) ya baithuti ba Funza Lushaka bao ba phethilego dithuto tša bona bao ba nago le maswanedi a go fiwa mešomo ka 2016 ba be ba setše ba filwe mešomo dikolong gomme se ke kaonafalo ya 2% go tšwa ka kotareng ye e fetilego gomme ke 4% ka godimo ga nepišo ya ngwaga le ngwaga.1.24. Lekgotla la Barutiši la Afrika Borwa le ile la kgona go oketša palo ya barutiši bao ba saenetšwego go kgatha tema ka Lenaneong la Taolo ya Tlhabollo ya Tšwetšopele ya Barutiši ba Diphrofešenale go fihla go palomoka ya barutiši ba 6 572.1.25. Go tloga mola go hlongwago leanopušetšotšhelete la Setlamo sa Bosetšhaba sa Thušo ya Baithuti ka Ditšhelete (NSFAS), tšhelete ye e kgoboketšwago ka kgwedi e hlatlogile ka lebaka la masolo a mehutahuta gomme go fihla mo lebakeng le R268.4 milione e kgobokeditšwe go fapana le nepišo ye e bego e beilwe ya R285 milione.1.26. Tlhako ye e bušeleditšwego ya Thekgo ya Ditšhelete Diyunibesithing e phethilwe gomme go tla rerišanwa le lefapha la diyunibesithi pele ga ge e ka phatlalatšwa.1.27. Bašomi ba bokgoni ba matsogo ba 14 077 ba dumeletšwe ke Sehlongwa sa Bosetšhaba sa Tshwantšho ya Maswanedi a Bašomi ba Bokgoni ba Matsogo.g. Maphelo 1.28. Thibelo ke motheo wa maitapišo a lefapha la setšhaba wa go lwantšha HIV le AIDS. Bjalo ka karolo ya ditirelo tša Keletšo le Diteko ka ga HIV, palomoka ya badirelwa ba 3 022 988 ba ile ba dirwa diteko tša HIV, go fapana le nepišo ya kotara ya boraro ya ba 2 500 000.1.29. Dikhontomo tša banna tše 221 201 467 le dikhontomo tša basadi tše 6 403 730 di abilwe go fapana le nepišo ya kotara ya boraro ya go aba tše 150 000 000 tša banna le tše 4 500 000 tša basadi. Go dirilwe lebollo la kalafo la banna go ba 155 188 go fapana le nepišo ya kotara ka kotara ya go dira ba 250 000.1.30. Kelo ya katlego ya kalafo go balwetši ba baswa ba bolwetši bja mafahla (TB) e bile 84.2% gomme yona e fetile nepišo ya kotara ya boraro ya 84%.1.31. Ka kotare ya boraro 66.3% ya basadi bao ba imilego e etetše mafelo a maphelo pele ga ge ba ka ba le dibeke tše 20 ba imile, gomme palo ye e feta nepišo ya kotara ya 63%.1.32. Kabinete e dumeletše go hlongwa ga Komiti ya Ditona, yeo modulasetulo wa yona e tla bago Tona ya Tirelo ya Setšhaba le Taolo, go lekola ditlhagišo ka ga maemo a mošomo a go swana le: diphetošo tša meputso tša ngwaga le ngwaga, magato le maemo a meputso, diponase tša phethagatšo ya mošomo, diputseletšo tša meputso le dikholego tša phenšene. Kabinete e dumeletše gore Tshepedišo ya Phethagatšo ya Ditherišano tša Mmušo e hlongwe go netefatša gore go ba le tshepedišo ye e hlokago sephiri gareng ga mebušo ka go kgatha tema ga maleba.Se se hloma sebopego seo se šomago gabotse go nyalelanya maemo a mošomo a bašomi ka mafapheng ao a fapafapanego a tirelo ya setšhaba le go netefatša gore diabe tša ditekanyetšo le tša ekonomi ka bophara di a hlokomelwa ge go dirwa diphetošo tša meputso.1.33. PoA e ralokile tema ye bohlokwa ka go kgolo ya Palomoka ya Letseno la Naga (GDP) ka ge go laeditšwe ka go dipalopalo tša GDP tšeo di lokollotšwego ke Tirelo ya Dipalopalo ya Afrika Borwa (Stats SA). Go thekga NDP, Leano la Dintlha tše Senyane la naga le hlagiša ditsenogare tše itšego tša go godiša le go fetoša ekonomi, go hloma mešomo le go goketša peeletšo.Dintasteri tše di bilego le seabe se segolo kudu se sekaone e bile ya kgwebišano, boapei le ya madulo gammogo le ya ditšhelete, thekišo ya dintlo le ditirelo tša kgwebo, gomme tšona di oketšegile ka 2,1% le 1,6%. Ye nngwe le ye nngwe e bile le seabe sa 0,3 ya ntlhapersente go kgolo ya GDP.2. Phethagatšo ya mananeo a mmušo 2.1. Kabinete e ba le Motlatšamopresidente Cyril Ramaphosa ge a amogela tumelelo ka botlalo ya tumelelano ka ga moputso wa fasefase wo o swanago wo go dumelelanwego ka ona ke bašomi, mmušo le dikgwebo ka fase ga bolaodi bja Komiti ya Balaodi ya Lekgotla la Bosetšhaba la Taolo ya Ekonomi le Bašomi (NEDLAC).Tumelelo ye ke katlego ye bohlokwa ka tshepedišong ya go dira gore Moputso wa Bosetšhaba wa Fasefase wo o swanago e be selo seo se phethagatšwago gomme se se tla bušetša morago taba ya “bahloki bao ba šomago” le go dumelela bašomi gore ba kgone go lefela dinyakwa tša malapa a bona tša ka mehla. Gape o katološa thušo ya rena ya setšhaba go fihla go maloko a setšhaba ao a lego kotsing kudu le go re thuša go aga setšhaba seo se akaretšago bohle kudu.2.2. Mmušo o boloka seriti sa mangwalo a dithuto le tshepedišo ya thuto ya godingwana. Tsebišo ye e dirilwego ke Tona ya Thuto le Tlhahlo tša Godingwana ka ga kgato ye e tlago tšewa kgahlanong le batho bao ba swerego mangwalo a dithuto a bofora, go akaretšwa go sekiša le go ba tsebiša phatlalatša le go ba goboša go tla tsenya letsogo ka go fedišeng ga bothata bjo bo golago bja bofora bja mangwalo a dithuto.Mafelelong a Pherekgong 2017, palomoka ya mangwalo a dithuto a 1 276 (mangwalo a dithuto a bosetšhaba a 444 le a dinaga tša ka ntle a 832) a begilwe go lenaneo la mangwalo a dithuto a Bolaodi bja Mangwalo a Dithuto bja Afrika Borwa (SAQA) bjalo ka a bofora – gomme go tladitšwe diabitabiti tše 78 gore melato ye e fiwe ba Hawks gore beng ba ona ba sekišwe.Bjalo ka karolo ya kgato ya taolo SAQA e tla ngwadiša maina a batho bao ba swerego disetifikeiti tša bofora wepsaeteng ya yona.2.3. Kabinete e thabile ge mogala wa go se lefelwe wa bosetšhaba wa twantšho ya bomenetša o thuša go tsebagatša ditiragalo tša bofora. Ka la 31 Pherekgong mo ngwageng wo, melato ye 18 778 e filwe dikgoro tša mmušo gomme poelo ka ga melato ye 17 249 e hweditšwe. 90% ya melato ye e tswaletšwe gomme bahlankedi ba 3 600 ba bonwe molato wa maitshwaro ao a sa amogelegego gareng ga 2004 le Pherekgong 2017.Bontši bja bahlankedi ba mmušo ba a botega ebile ba tšwela pele go aba ditirelo le go dira mošomo wa bona.2.4. Ka go lesolo le lengwe le legolo la twantšho ya bosenyi, mmušo o gatile kgato go netefatša gore bašomi ba tirelo ya setšhaba ba thibelwa go dira kgwebo le dikgoro tša mmušo le ditheo tše dingwe tša mmušo. Nako ya lebakanyana ya gore bašomi ba mmušo ba tsebagatše ditiro tša bona tša kgwebo ka fase ga melawana ya tirelo ya setšhaba ya 2016 e fedile ka la 31 Pherekgong 2017. Ka la 1 Dibokwane 2017, bašomi ba mmušo bao ba bego ba dira kgwebo le setheo sa mmušo ba swanetše go ba ba tlogetše dikgwebo tšeo tša bona, goba ba lebogile mošomo ka mmušong.Kgoro ya Tirelo ya Setšhaba le Taolo mo lebakeng le e šoma go kopanya tshedimošo ka ga bašomi ba mmušo bao ba paletšwego ke go obamela melawana ye meswa. Ge Tshepedišo ye e phethilwe, magato a kgalemo a tla dirwa kgahlanong le bao ba paletšwego ke go obamela melawana ye.3. Merero ka seemong sa bjale 3.1. Kabinete e maswabi kudu ka ga letšhogo leo le bakilwego ke go se be le bonnete mabapi le go lefela ditšhelete tša tlhabollo ya leago go baholegi. Re mmušo wo o kgathalago gomme dinyakwa tša batho ba rena ke seo re se beilego pele. Re šoma mmogo go netefatša gore baholegi ba ditšhelete tša tlhabollo ya leago ga ba hlokišwe menyetla ke ditiragalo tše tša maswabi.3.2. Kabinete e netefaletša maAfrika Borwa gore re šomana le taba ye maemong a godimodimo. Re dumeletše go hlongwa ga Sehlophatšhomo sa Ditona seo se bopilwego ke Ditona tše di latelago: Tona ka Kantorong ya Mopresidente yo a rwelego maikarabelo a Kgoro ya Peakanyo, Tekodišišo le Tshekatsheko ya Phethagatšo ya Mošomo (mokgokaganyi), ya Tlhabollo ya Leago, ya Ditšhelete, ya Mahlale le Theknolotši, ya Merero ya Selegae, ya Dikgokagano tša Megala le Ditirelo tša Poso le ya Tšhireletšego ya Mmušo.Sehlophatšhomo se se filwe mošomo wa go rarolla dilo tše di latelago:Go latela kahlolo ya Kgorotsheko ya Molaotheo – go lebelela ditšhišinyo ka nepo ya go maatlafatša maemo gammogo le taolo ya ditlamorago (ya ka pela) le go šupa lebakanako la maleba la nakwana;Go netefatša gore go lefša ditšhelete tša tlhabollo ya leago ka la 1 Moranang 2017 go a diragala;Go nyaka keletšo ya semolao ka ga kgonagalo ya kgato ye nngwe ya semolao ye e ka dirwago ke Mmušo, kudukudu go rarolla taba ya maitshwaro ao a sego molaong le ao a sa amogelegego fao go hlokagalago;Go lekodišiša maitshwaro a Setheo sa Tšhireletšego ya tša Leago sa Afrika Borwa (SASSA) kudukudu mabapi le bokgoni bja sona bja tshepedišo le taolo gomme go dirwe ditšhišinyo ka ga se;Go hlama leano leo le ka šomišwago; leGo hloma lenaneokakaretšo la tefelo ya ditšhelete tša leago leo le ka lefšago ke dighlongwa.3.3. Kabinete e lemoga kudu boikgafo le tirelo ya sephrofešenale ya Tirelo ya Maphodisa ya Afrika Borwa (SAPS) gammogo le go tsena ga melaetša ya thekgo le badudi bao ba ipopilego go nyakana le Leseana Siwaphiwe Mbambo. Se se laetša gore ge maAfrika Borwa a šoma mmogo re ka tliša phapano maphelong a bontši bja bao ba lego kotsing.Mopresidente Jacob Zuma o boletše gore Mmušo o tla tšea kgato ye e bonagalago go lwantšha bosenyi ka Masepaleng wa Selegae wa Mhlabuyalingana ka leboa la KwaZulu-Natal e lego seo se bakago thulano gareng ga maAfrika Borwa le badudi ba Mozambique.Kabinete e na le Mopresidente ge a ipiletša go ditšhaba tša tikologo tša Mhlabuyalingana le mebasepala ya kgauswi ya Mkhanyakude, Hlabisa le Jozini go mpshafatša tshepo ya bona go maphodisa le go šoma mmogo le bona go lwantšha bosenyi bjo bo putlaganyago mellwane kudukudu go tšeelwa ga difatanaga ka kgang lefelong leo.Dikgoro tša bosetšhaba kudukudu ya Maphodisa, ya Mašole, ya Tšhireletšego ya Mmušo, ya Merero ya Selegae, ya Tlhabollo ya Leago le tše dingwe di tla tsena bogare bothata bjo ka morago ga ketelo ya Mopresidente lefelong le, gomme tšona di tla šoma mmogo le mmušo wa Profense le mebasepala.3.4. Le ge e le gore dikarolo tše dingwe tša naga di hweditše dipula tšeo di bego di hlokagala kudu fao e lego gore maemo a methamo ya matamo e laetša go kaonafala kudu gomme a mangwe a tletše kudu, komelelo ye e ganelelago ka Kapa Bodikela e tloga e šiiša le ge e le gore mekgwa ya go boloka meetse e a phethagatšwa.Ditherišano gareng ga dikgoro tša bosetšhaba le tša profense ka mo lefapheng le gammogo le mebasepala di tšwela pele ka maitapišong a go fokotša seabe. Meetse a tšwela pele go ba methopo wo o hlokagalago ka Afrika Borwa gomme bašomiši ba meetse ka moka – ba ka magaeng le ba dikgwebo ba kgopelwa go tšwela pele go šomiša meetse gabotse.3.5. Kabinete e na le Mopresidente Jacob Zuma ge a lebogiša Mopresidente Nana Addo Akufo-Addo wa Repabliki ya Ghana ka ga katlego ka nakong ya segopotšo sa bo 60 sa boipušo bja Ghana ka la 6 Hlakola 2017.3.6. Kabinete e na le Tona ya Dikgokagano ge a keteka bathopasefoka ba bosetšhaba ba Afrika Borwa ba Difoka tša Kgašo tša Dinaga tšeo di Hlabologago tša Borwa bja Afrika (SADC). Difoka tše di lemoga bokgoni ka bogašing ebile di hlohleletša bašomi ba kgašo ka dinagamalokong go gaša ditaba tše di amanago le selete se ka nepo ya go tšwetša pele kopanyo le tirišano ya ka mo seleteng. Ba kgašo ya Afrika Borwa ba laletšwa go romela maina a bona go tsenela Phadišano ya Difoka tša Kgašo tša SADC tša 2017, pele ga letšatšikgwedi la go tswalela la 20 Hlakola 2017.3.7. Kabinete e sedimošitšwe ka ga kgatelopele le ditokišetšo tša Meketeko ya Ngwagakgolo ya O.R Tambo ya 2017 ka fase ga morero wa: “Bophelo le Bohwa bja O.R Tambo”. Lenaneo la naga ka bophara la ngwaga ka moka la go hlama temošo, thuto, ditiro tša meketeko le tša tlhompho go lebilwe meketekong ya la 27 October 2017, gomme yona e felela mathomong a Manthole 2017 ge go dirwa segopotšo sa mmino ka Mbizana, Wild Coast Casino. Mokete wo wa ngwaga ka moka wa bosetšhaba o tiišetša tema ye bohlokwa ye e kgathilwego ke O.R Tambo ka ntweng ya tokologo le phihlelelo ya Tokologo le Temokrasi.Matšatši ka moka a Bosetšhaba a Segopotšo a 2017 a tla šomišwa bjalo ka dibaka tša go swara Meketeko ya Ngwagakgolo ya O.R Tambo. Kabinete e ipiletša go mafapha ka moka go dira gore lenaneo le diteng tša ona di sepelelane le morero le maikemišetšo a Meketeko ya Ngwagakgolo ya O.R Tambo.4. Ditebogišo 4.1. Kabinete e lebogiša Tona ya Merero ya Tikologo‚ Edna Molewa‚ yo a tlogo thwalwa bjalo ka Motšhanselara wa Yunibesithi ya Dithutamahlale tša Maphelo ya Sefako Makgatho.4.2. Kabinete e reta boramahlale ba bafsa ba bahlano bao maina a bona a šišintšwego ke Setheothuto sa tša Mahlale sa Afrika Borwa, bao ba bilego le bafsa ba bangwe ba 400 go tšwa dinageng tše 76 bao ba kgethilwego go kgatha tema ka Kopanong ya bo 67 ya ngwaga wo ya Mohlomphegi yo a Abelwago Tlhompho ya Bokgoni ya Lindau, ka Jeremane. Bona ke Ngaka Hlamulo Makelane, Yunibesith ya Kapa Bodikela; Frederick Malan, Yunibesithi ya Pretoria; Funeka Nkosi, Yunibesithi ya Witwatersrand; Retha Peach, Yunibesithi ya Leboa Bodikela, le Ngaka Mark Williams-Wynn, Yunibesithi ya KwaZulu-Natal. Kopano e tla swarwa go thoma ka la 25 go fihla ka la 30 Phupu 2017 gomme bahlomphiwa ba 31 go emetšwe gore ba tla kgatha tema.4.3. Kabinete e lebogiša sehlopha sa basadi ka moka sa banyakišiši go tšwa Yunibesithing ya Motsekapa, gammogo le Gasnat Shaboodien le Sarah Krause, le banyakišiši go tšwa Italy bao ba utollotšego tšini ya tlhaselo ya pelo. Kutollo ye ya kalafo ye e sego ya ka ya bonwa e na le bokgoni bja go thibela mahu ao a amanago le bolwetši bja tlhaselo ya pelo ngwaga o mongwe le o mongwe.4.4. Kgoro ya Dipapadi le Boitapološo ya Afrika Borwa le ya Tirelo ya Metšhelo ya Afrika Borwa (SARS) di abetšwe mmogo Sefoka sa Malementši sa Lekgotla la Dipolelo ka Moka la Afrika Borwa ka legorong la Lefapha la Mmušo/la Setšhaba. Ba amogetše sefoka se e le ge go lemogwa lesolo la bona la go tšwetša pele malementši ka Afrika Borwa.4.5. Go fana ga maemo a bodulasetulo bja khomišene ya Mokgatlo wa Selekane sa Afrika ka katlego go tšwa go Ngaka Nkosazana Dlamini-Zuma go Moussa Faki Mahamat wa Chad. Kabinete e mo lakaletša katlego.4.6. Kabinete e lebogiša Amajita ge ba ralokile gabotse ka Phadišanong ya Sebjana sa Kgwele ya Maoto ya Afrika ya ba mengwaga ya ka fase ga ye 20, ka Zambia. Ba fihlile go sekamakgaolakgang gomme ka go dira seo ba hweleditše Afrika Borwa sekgoba sa go raloka ka phadišanong ya FIFA ya Sebjana sa Lefase ya 2017 ya ba mengwaga ya ka fase ga ye 20 yeo e tlago swarwa ka Korea Borwa.5. Mahloko le ditakaletšo tša mahlatse 5.1. Kabinete e romela mahloko go ba lapa le bagwera go bao ba lahlegetšwego ke bao ba ba ratago ka mellong yeo e tšhumilego lefelo la mekhukhu la Motsekapa gomme ya tlogela dikete tša batho di hloka madulo.Kabinete e agile ditente tše pedi tše kgolo go nolofatša ngwadišo ya bao ba lahlegetšwego ke mangwalo a boitšhupo gomme ka diholong tše nne go dula bao ba hlokago madulo, fao ba fiwago ditswanelo tša motheo tša go swana le meetse le diphuthelo tša dijo.Dikgoro tša mmušo tše di fapafapanego di tsene gare go fana ka thekgo le ditirelo ka nepo ya go fokotša seabe sa mello go ditšhaba tše.Kabinete e leboga mekgatlo ya thušo le baithaopi bao ba thušago ka masolo a kimollo lefelong leo.5.2. Kabinete e lakaletša gape molwelatokologo wa mahlwaadibona Winnie Madikizela-Mandela gore a fole nakong ya ge a le ka sepetlele, ebile e kgopela setšhaba gore se mo gopole le go mo rapediša le ba lapa la gagwe mo nakong ye.5.3. Kabinete e ba le Mopresidente Jacob Zuma ge a lakaletša molwelatokologo wa mahlwaadibona Ahmed Kathrada gore a fole ka pela go bolwetši bja gagwe. Ke yo mongwe wa Basekišwa bao ba sa phelago ba Rivonia gomme re kgopela setšhaba gore se mo gopole le go mo rapediša mo nakong ye.Dipotšišo:Morena Donald LiphokoMogala: 082 901 0766 "
Pego ya Kopano ya Kabinete ya la 29 Hlakola 2017,30 Mar 2017,https://www.gov.za/speeches/statement-cabinet-meeting-29-march-2017-30-mar-2017-0000,https://www.gov.za/nso/speeches/statement-cabinet-meeting-29-march-2017-30-mar-2017-0000,"1. Phethagatšo ya Mananeo a Mmušo1.1. Mopresidente Jacob Zuma o tla bitša Seboka sa boraro sa Mopresidente sa Dipušoselegae go tloga ka la 6 go fihla ka la 7 Moranang 2017 ka fase ga morero wa ”Re fetoša Mafelo a Mebasepala ka nepo ya go tliša Tlhabollo ya Motheo ya Setšhaba le ya Ekonomi”.Seboka se se tla lebelela kudu go maatlafatša tshepedišo ya mebušoselegae bjalo ka karolo ya kgato ya bobedi ya lenaneo la Re boela Morago go Metheo. Godimo ga fao, se tla rarolla tlhokego ya toka mabapi le mafelo le go bea mafelo fao go sego maleba fao go tšwelago pele go ama maphelo a batho ba rena.Mafapha a mangwe a akaretša: go aga ditšhaba tše di tiilego go efoga le go fokotša seabe sa masetlapelo; le go tšwetša pele ditumelelano tša mmušo ka botlalo ka nepo ya go tšwetša pele phetošo ya motheo ya setšhaba le ya ekonomi maemong a selegae.Mmušo wa selegae o ama mang le mang – Kabinete e ipiletša go setšhaba le bakgathatema ba phraebete, badudi le ba kgwebo ka bophara go thekga mananeo ao a ikemišeditšego go thekga mebasepala.1.2. Khonferentshe ya boraro ya Boeti ka ga Mebušoselegae e tla swarwa go thoma ka la 3 go fihla ka la 4 Moranang 2017 ka Emperors Palace, Gauteng ka fase ga morero wa: '""Thulaganyo ya tša boeti ke seo se amago mang le mang.” Khonferentshe ye e tla lebeledišiša kudu go godiša boeti ka mo nageng ka go bo tsenya ka go maano ka moka a kgolo le tlhabollo a ka diprofenseng le a mebasepala.1.3. Mokgatlo wa Dirapa tša Bosetšhaba wa Afrika Borwa (SANParks) o tla swara Seboka sa Peeletšo ka Boeting ka la 4 Moranang 2017, go lebeletšwe kudu dibaka tše diswa tša peeletšo tše 55. Mo mengwageng ye e fetilego ye 15, SANParks e okeditše kudu palo ya dikgwebišano tša Selekane sa lekala la Setšhaba le la Phraebete, yeo e akaretšago mehutahuta ye e fapanego ya diprotšeke, go akaretšwa madulo, diresturente, dikgwebo, mediro, boemafofane bja Skukuza le Tsela ya Lethale la Eriale ya Table Mountain.1.4. Mopresidente Jacob Zuma, bjalo ka modulasetulo wa Komiti ya Dihlogo tša Dinaga go Phanele ya Maemo a Godimo ya Mokgatlo wa Dinagakopano (UN) ka ga Meetse, o butše semmušo Seboka le Dipontšho tša Letšatši la Meetse la Lefase la UN gomme a tsebagatša gape semmušo Pego ya bo 17 ya Tlhabollo ya Meetse a Lefase ya UN, ye e lebeletšego kudu tema ye bohlokwa ye e kgathago ke taolo ya meetse a ditšhila ka nepo ya go tšwetša pele diekonomi tše di atlegilego, ditšhaba tše tiilego le go hlokomela ditikologo tše di phetšego gabotse lefaseng ka bophara.Kabinete e amogela boikano bjo bo dirilwego ke Phanele ya Maemo a Godimo ka ga Meetse ka gore e tla šoma gotee le bakgathatema ka moka ba ka lekaleng la meetse go netefatša gore dinepišo tše di amanago le meetse tša Lenaneo la 2030 le go feta di a fihlelelwa.Dinepo tša Tlhabollo ya Go ya go ile di akaretša nepišo ya go netefatša gore yo mongwe le yo mongwe o hwetša meetse ao a bolokegilego ka 2030, e lego seo se dirago gore meetse e be selo se bohlokwa sa go lwantšha bohloki bjo bogolo. Meetse le kelelatšhila di bohlokwa kudu go tlhabollo ya go ya go ile, di bohlokwa go go pheleng ga batho le ga tikologo.1.5. Lefelo la Bosetšhaba la go Etelwa ke Setšhaba leo le tsebagaditšwego semmušo ke Mopresidente Zuma ka la 17 Hlakola 2017, bjale le a šoma ebile le buletšwe go etelwa ke babeeletši ka moka. Le šoma bjalo ka lefelo le bohlokwa le bjalo ka lefelo la tiišetšo la dikgoro tše ntši leo le fanago ka tirelo ye e laotšwego le ya sephrofešenale go bao ba nyakago go hloma dikgwebo goba go beeletša ka Afrika Borwa. Ditirelo tše ka moka bjale di a hwetšagala ka moagong o tee.1.6. Mopresidente Jacob Zuma o okeditše phihlelelo ya Komiti ya Ditona (IMC) ka ga Bofaladi ka go akaretša Ditonakgolo tša Diprofense ka moka le Mokgatlo wa Dipušoselegae wa Afrika Borwa (Salga) bjalo ka maloko.Se se tla netefatša gore go ba le nepišo ye e kgokagantšwego ka ga merero ka moka ya bofaladi go akaretšwa melaotshepetšo ya bofaladi ya Afrika Borwa, mekgwa ye e lego gore makala ao a fapafapanego a ka šomago le mmušo go tšwetša pele bofaladi bjo bo nago le toka le go dira gore go be le dikamano tše botse gareng ga badudi le batšwantle.1.7. Ge re fetša Kgwedi ya Ditokelo tša Botho Kabinete e leboga maAfrika Borwa bao ba tsenetšego meketeko ya setšhaba ka Letšatši la Dikokelo tša Botho, leo le hlomphilego balwelatokologo bao ba lwetšego ditokelo tše ntši tšeo re ipshinago ka tšona lehono. Lona le akareditše segopotšo sa bo 40 go tloga mola Bantu Steve Biko a hlokofalago.Go keteka bagale ba rena ba bosetšhaba go netefatša gore bafsa ba rena le meloko ya ka moso e a tseba le go kwešiša seabe sa bona le seo ba bego ba se emetše.1.8. Re bone koketšego ye kgolo kudu ka ditiragalong tša semorafe, tše di šitišago diphihlelelo tše re bilego le tšona bjalo ka temokrasi.Re swanetše go gopola gore re dula ka nageng yeo e thekgago ditokelo tša botho le seriti sa bona. Diphihlelelo tše ga se tša tla gabonolo. Batho ba lahlegetšwe ke maphelo a bona. Ga se ra swanela go lebala le gatee maitapišo ao a dirilwego gore go fihlelelwe tokologo le temokrasi ya rena. Re swanetše go tšwela pele go aga Afrika Borwa yeo e tlago thekga ditokelo tša botho go bohle, go sa lebelelwe maemo a bona, bong goba fao ba dulago gona.1.9. Kabinete e ipiletša go maAfrika Borwa ka moka go tsenela meketeko ya Letšatši la Tokologo la Bosetšhaba le ya Kgwedi ya Tokologo. Kgwedi ya Tokologo le Letšatši la Tokologo la Bosetšhaba a keteka go fihlelelwa ga tokologo le temokrasi ka nageng ya rena, le leeto la go tloga go naga yeo e bego e tletše ka dikhuduego tša lehloyo le dikaroganyo go ya go setšhaba seo go sona re agago bokomoso bja rena ka moka.Meketeko ya Kgwedi ya Tokologo e tšwetša pele Leanotlhabollo la Bosetšhaba (NDP) bjalo ka nepo ya rena ya lebaka le letelele ya dilekane tša go fihlelela Afrika Borwa ye e pakilwego ke Molaotheo, Melao ya rena ya Ditokelo le Tšhata ya Tokologo ya 1955 ye e sego ya ka ya bonwa peleng.1.10. Kabinete e laletša baithuti ka moka ba dikolo tše di phagamego go kgatha tema ka go phadišano ya ditaodišo tša dikolo tše di phagamego ya Dinaga tše di Hlabologago tša Borwa bja Afrika (SADC) ya 2017, ye e buletšwego baithuti ka moka ba dikolo tše di phagamego ka seleteng sa SADC.Hlogotaba ya Phadišano ya Ditaodišo tša Dikolo tše di Phagamego ya SADC ya 2017 ke ""Re diriša Mohlagase wa go ya Go ile go Hlabolla Ekonomi ya ka Seleteng ""Kgoro ya Thuto ya Motheo e tla thuša baithuti bao ba nyakago go tsenela phadišano ye ya ditaodišo. Ditaodišo tše tharo tše di kgethilwego ka profenseng ye nngwe le ye nngwe di tla romelwa go Kgoro ya Thuto ya Motheo ka la 5 Mopitlo 2017. Ditaodišo tše tharo tše di thopago maemong a bosetšhaba di tla romelwa go Bongwaledi bja SADC ka la 31 Mopitlo 2017.2. Dipheto tša Kabinete2.1. Malokophethiši go ralala le makala a mararo a mmušo a tla boledišana le maAfrika Borwa nageng ka bophara ka National Imbizo Focus Week go thoma ka la 17 go fihla ka la 23 Moranang 2017 ka fase ga morero wa “Mmogo re tšwetša pele Afrika Borwa”.Kabinete e hlohleletša maAfrika Borwa ka moka go ba badudi ba mafolofolo le bao ba nago le maikarabelo, ba rerišane le baetapele ba mmušo ka ga mananeo ao a tsenywago tirišong ka nepo ya go kaonafatša maphelo a batho le go ba rweša maikarabelo go mešomo ya bona. Tshepetšo ya Dikgokagano le Tshedimošo ya Mmušo (GCIS) e tla kgokaganya lenaneo le, gomme dintlha ka ga lona di tla hwetšagala go www.gov.za.2.2. Kabinete e dumeletše pušeletšo ya ngwaga ka ngwaga ya bosenyane ya Leano la Melawana ya Diintasteri (IPAP) la 2017/18 go fihla ka 2019/20 leo le rarollago mathata a bohlokwa a kgolo ya ekonomi le ya intasteri le bohloki bja mabapi le morafe wo itšego, tlhokego ya tekatekano le tlhokego ya mešomo. Lona ke karolo ye bohlokwa ya Leano la Dintlha tše Senyane la Mopresidente Jacob Zuma gomme le sepelelana le melaotshepetšo ya Phetošo ya Motheo ya Ekonomi.IPAP e fihleletše dikatlego tše bohlokwa ka mafapheng a mmalwa a bohlokwa: go phološa difeme le mešomo ye mentši, go thekga makala ao a hlokagalago kudu ka dikatlegong tša Afrika Borwa ka tlhomong ya diintasteri ya lebaka le letelele le go bula Makala a maswa ao a ka godišago ekonomi go aga menyetla ya rena ge re bapetšwa le dinaga tše dingwe le go hloma bokgoni bja ka intastering bjo bo nago le tsebo lefaseng ka bophara.Dihlohleletši tša IPAP 2017-2020 di akaretša: boikgafo bjo bo menagantšwego gabedi go Phetošo ya Motheo ya Ekonomi; maitapišo ao a tšwelago pele a go fihlelela kgolo ye e abelanwago le ye e akaretšago mang le mang; go akgofiša kudu Lenaneo la Bahlomadiintasteri ba Bathobaso, le nepišo ya go thwala bašomi ba bantši ye maatla kudu le ye e tšwelago pele go ralala le mafapha a phatlalatšo ya ditšweletšwa yeo e kgokaganyago makala a bohlokwa a ekonomi le botšweletši le makala a ditirelo a kopantšwe le maitapišo ao a maatlafaditšwego a go romela ditšweletšwa dinageng tša ka ntle.2.3. Kabinete e sedimošitšwe ka ga dikutollo tša Dinyakišišo tša Bosetšhaba tša Tlhabollo ya Dinyakišišo le Maitekelo (Dinyakišišo tša R&D).Palomoka ya Tshenyegelo ya Afrika Borwa ya R&D (GERD) e bile R29, 345 pilione ka 2014/15. Ye ke koketšego ye nnyane ya 14.4% go tloga go R25, 661 pilione ka 2013/14. Wo ke ngwaga wa bone ka go latelana fao e lego gore GERD e oketšegile ka morago ga go phuhlama ka 2009/10 le ka 2010/11. GERD bjalo ka persente ya Palomoka ya Letseno la Ditšweletšwa tša Naga (GDP), ke selaetši se bohlokwa bja bogolo bja R&D ka ekonoming, e oketšegile go fihla go 0, 77% ka 2014/15.Peeletšo ye e swanetšego le ya maleba ka go R&D e a nyakega go fihlelela maikamišetšo a NDP.2.4. Kabinete e thekga pego ya mathomo ye e tšweletšwago mo mengwageng ye mebedi ka ga Seemo sa Phetogo ya Klaemete ye e lekodišišwago ka Mahlale le Theknolotši ka Afrika Borwa.Pego ye, yeo e tlago phatlalatšwa ka bophara, e fana ka tshekatsheko ye e tseneletšego le pepetšokakaretšo ya phetogo ya klaemete ye e lekodišišwago ka dinyakišišo tša mahlale le maithomelo a theknolotši ao a amegago. E hlagiša ditšhišinyo tše seswai ka nepo ya go kaonafatša seemo sa phetogo ya klaemete yeo e lekodišišwago ka tša mahlale le theknolotši ka Afrika Borwa ebile e bea naga bjalo ka mokgathatema wa ka khonthinenteng le wa lefase ka bophara ka go phetogo ya klaemete yeo e lekodišišwago ka tša mahlale le theknolotši. Se se tla šomišwa go maatlafatša, go fokotša le go beakanya leswa mekgwa ya go lwantšha phetogo ya klaemete.2.5. Kabinete e dumeletše go phatlalatšwa ga Leanothekgo la Theknolotši ya Dikgokagano tša Tshedimošo (ICT) la Dikgwebopotlana, Dikgwebo tša Magareng le Dikgwebo tše Nnyane (di-SMME) gore setšhaba se fe ditshwaotshwao ka ga lona. Leano le le ikemišeditše go hloma ditsenogare tša togamaano ka nepo ya go akgofiša tlhabollo le kgolo ya dikgwebopotlana ka lekaleng la ICT, le go nolofatša koketšego ka maemong a go tsenya tirišong le tšhomišo ya di-ICT ka lekala la dikgwebopotlana.2.6. Kabinete e dumeletše go phatlalatšwa ga Leano la Elektroniki la Bosetšhaba gore setšhaba se fe ditshwaotshwao ka ga lona.Leano la elektroniki le hlagiša nepo ya tlhabollo ya setšhaba seo se akaretšwago ke tshedimošo le tsebo ya ekonomi ya naga yeo e theilwego go dinyakwa tša badudi, tša kgwebo le tša lekala la setšhaba. Se se fa maAfrika Borwa sebaka sa go šomiša theknolotši maphelong a bona ka mokgwa wo o holago setšhaba ka botlalo.Maikemišetšo ke go hlabolla setšhaba seo se theilwego go tsebo ya batho, go fetoša setšhaba sa Afrika Borwa le ekonomi ye e theilwego go phihlelelo le go tšhomišo ya ditheknolotši tša kgokagano ya tshedimošo tša sebjalebjale.2.7. Kabinete e dumeletše go phatlalatšwa ga Leano la Bosetšhaba la Mmušo la elektroniki le Tebeledišišo ya bokamoso gore setšhaba se fe ditshwaotshwao ka ga lona.Leano le le hlahla phetošo ya titšithale la tirelo ya setšhaba go ba setšhaba seo se šomišago tshedimošo ya titšithale ka bophara, go realo e le go kgontšha badudi gore ba holege go dibaka tšeo di tlišwago ke ditheknolotši tša titšithale go kaonafatša boleng bja maphelo a bona.Se se tla tsenya letsogo go go fihlelela maikemišetšo a NDP gammogo le go hlagiša maano a Mmušo le mananeo a go fana ka ditirelo tša Mmušo ka mokgwa wo o hlokago mathata.2.8. Kabinete e dumeletše Leano la Bosetšhaba la Polokego Mebileng la 2016-2030. Se se rarolla mathata le dikgoba tšeo di bonwego ke Kgoro ya Dinamelwa mabapi le go tsenya tirišong ga mekgwa ye e fetilego, go akaretšwa Leano la Bosetšhaba la Polokego Mebileng la 2006.Se se tsenya letsogo go phihlelelo ya nepo ya NDP ya go “fokotša dikgobalo, dikotsi, le dikgaruru ka 50% go tloga go maemo a 2010”. Gape se se arabela nyakego ya go hloma mananeokgoparara a ekonomi ao a šomago gabotse, a go ba le bokgoni le ao a arabelago ka nepo ya go netefatša gore go ba le mananeokgoparara a ditsela ao a bolokegilego le ao a šireletšegilego.Dikotsi tša mebileng di na le dipoelo tše di sa kgahlišego go malapa le go ditšhaba ka ge di feleletša ka tahlego ya maphelo gomme tša bea morwalo wo o oketšegilego tšhireletšego ya setšhaba le tshepedišo ya bobotlana.2.9. Kabinete e dumeletše go phatlalatšwa ga Sethalwa sa Bosetšhaba sa Leano la Lekala la Boeti gore setšhaba se fe ditshwaotshwao ka ga sona. Ye ke tlhako ya kgolo le tlhabollo ya tša boeti ya Afrika Borwa.Leano le le ikemišeditše go oketša seabe sa thwii go ekonomi go tloga go R118 pilione go fihla go R302 pilione ka 2026 ka go diriša peakanyo ya tirišano, le go tsenya tirišong ga ditiro tše go dumelelanwego ka tšona tše di tlago pele.Go tsenywa tirišong ga Leano la Bosetšhaba la bjale la Lekala la tša Boeti go bile le seabe go kgolo ye kgolo mabapi le bontši bja baeti, gwa tsenya letsogo go Palomoka ya Letseno la Ditšweletša tša Naga, le tekatekano ye bohlokwa ya kgwebišano le tlhomo ya mešomo. Kgato ye e latelago ya kgolo e lebeletše kudu go kgolo ye e akaretšago mang le mang le phetošo ya lekala le.2.10. Kabinete e dumeletše Leano la Togamano la Bosetšhaba (NSP) la Baerase ya go Palediša Mašole a Mmele go šoma (HIV), Bolwetš bja mafahla (TB) le Malwetši a Thobalano (di-STI) 2017-2022.Phetolo ya Afrika Borwa go mauba a HIV le TB e ra gore palogare ga maAfrika Borwa bjale e phela lebaka le letelele ka mengwaga ye lesome go feta ka fao ba bego ba phela lebaka le letelele ka gona ka 2004. Kelo ya diphetetšo tša HIV e fokotšegile fela bjalo le ka mahu ao a bakwago ke TB.NSP ye ya bone e nyaka go hlagiša dikatlego mola ka go le lengwe e tsebagatša mekgwa ye meswa ya go thibela diphetetšo tše diswa, go tseba batho bao ba fetešwego ke malwetši a e sa le ka pela le go a a alafa le go a hlokomela ka katlego. E hlagiša tlhako ya togamaano ya selekane sa makala a mantši go akgofiša kgatelopele ya go fokotša malwetši le mahu ao a amanago le HIV, TB le di-STI. Se se nyalelanywa le NDP yeo e bonago seabe se segolo seo HIV le TB di nago le sona mo go nanyeng ga tlhabollo ya bosetšhaba.2.11. Kabinete e sedimošitšwe ka ga Pego ya Komiti ya Ditona ka ga sethalwa sa Tlhako ya Melawana ya Bogole ka Lenaneong la Thuto le Tlhahlo tša Godingwana, yeo e file ditšhišinyo mabapi le tlhabollo ya Tlhako ya Leano la Melawana ya Bogole.Se se tšweletša ditlhagišo tša Molaotheo ka ga go tlošwa ga mapheko ka nepo ya go tsenya batho bao ba lego kotsing ka lenaneo la setšhaba bjalo ka maloko a setšhaba ao a kgathago tema.2.12. Kabinete e dumeletše go romelwa ga Kwano ye e Bušeleditšwego ka ga Tumelelo ya Dithuto, Disetifikeiti, Ditiploma, Dikgrata le Mangwalo a mangwe a Dithuto ka Thutong ya Godimo ka Dinageng tša Afrika ka Palamenteng go ya go dumelelwa. Tona ya Thuto le Tlhahlo tša Godingwana e tla romela Sengwalwa seo se dumeletšwego go Mokgatlo wa tša Thuto, Mahlale le Setšo wa Mokgatlo wa Dinagakopano (UNESCO).Kwano ye e bušeleditšwego e ikemišeditše go fana ka seemo seo se kgontšhago go ralala le dinaga tša Afrika go dumelela mangwalo a dithuto a thuto ya godingwana a go swana le disetifikeiti, ditiploma, dikgrata le mangwalo a mangwe a dithuto go realo e le go dumelela baithuti, dirutegi le bašomi gore ba ye dinageng tše dingwe go ya go tšwetša pele dithuto le go šoma.2.13. Kabinete e dumeletše go phatlalatšwa ga Molawana wa Bosetšhaba wa Lenaneo leo le Kopantšwego la Tlhabollo ya tša Mešomo la Afrika Borwa, gore setšhaba se fe ditshwaotshwao ka ga ona.Molawana wo o hlagiša seemo seo se kgontšhago sa kabo ya Ditirelo tša Tlhabollo ya tša Mešomo ka go diriša melawana, ditlhahli, ditshepedišo, mekgwa, dibopego, maikarabelo ao a abelanwago le tirišano. Se se tla dira tše ntši go netefatša gore badudi ka moka ba mengwaga ye e fapafapanego ba fihlelela tshedimošo ya boleng ya tša mešomo le ditirelo tša tlhabollo ya tša mešomo maphelong a bona ka moka, gore ba kgone go tšea diphetho tše kaone tša mabapi le mešomo ba na le tshedimošo ye ntši le diphetho tša bophelo tšeo di tšweletšago maemo a godimo ka go hwetšeng mešomo le go thuša go oketša kgolo ya ekonomi ya go ya go ile ka mo nageng le go oketša go kgatha tema ga bona ka botlalo ka tlhabollong ya Afrika Borwa ka bophara.Se se sepelelana le NDP yeo e šišinyago gore go tšwetšwe pele kgolo ya ekonomi le tlhomo ya mešomo, go nyalelanya bao ba sa šomego le mešomo, go oketša tlhabollo ya bokgoni le palo ya bao ba phethilego dithuto tša yunibesithi.2.14. Kabinete e sedimošitšwe ka ga kgatelopele ye e dirilwego ka ga Tekodišišo ya Tshepedišo ya Toka go Bosenyi  le ka ga go sepediša Tshepedišo ya Toka go Bosenyi ka mokgwa wa sebjalebjale ka go diriša Lenaneo leo le Kopantšwego la Tshepedišo ya Toka.Kabinete e dumeletše tlhakokakaretšo ya tlhabollo ya Tshepedišo ya Toka go Bosenyi ye e Kopantšwego yeo e tlago rarolla mathata le ditlamorago tša go se kgahliše ka tirelong ka moka ya toka ya bosenyi.Tshepedišo ya Toka go Bosenyi ye e Kopantšwego e nepišitše go maatlafatša tirišano le kopanyo ya ditheo tša phethagatšo ya molao ka nepo ya go fihlelela maikemišetšo a NDP – a go aga ditšhaba tše di bolokegilego le go hloma Lenaneo leo le tiilego la Toka go Bosenyi la go lwantšha bomenetša. Se se tsenya letsogo go Poelo ya gore Batho ka Moka ka Afrika Borwa ba Bolokegile ebile ba ikwa ba Bolokegile.2.15. Kabinete e dumeletše go lokollwa ga Sengwalwa seo se Ahlaahlwago mabakeng a go rerišana le setšhaba e lego seo se tlago feletša ka tlhabollo ya “mokgwa wa mmušo ka moka le setšhaba” ya Leano la Bosetšhaba la Twantšho ya Bomenetša.Leano le le ikemišeditše go rarolla bomenetša, bobedi ka Makaleng a setšhaba le a phraebete ka ge go laeditšwe ka go NDP. Magato ao a tsebagaditšwego a ikemišeditše go hloma lenaneo le tiilego la twantšho ya bomenetša leo le tšwetšago pele tirišano ya makala a mantši go ralala le makala.2.16. Kabinete e dumeletše Sengwalwa sa Ditšhišinyo ka ga Bofaladi bja Boditšhabatšhaba. Ye ke tlhako ya melawana ye e tlago hlahla tekodišišo ka bophara ya bofaladi le melao ye e amegago.Sengwalwa sa Ditšhišinyo se tiišetša tokelo ya boipušo ya Afrika Borwa go tseba maemo a kamogelo le a bodulo a batšwantle go sepelelana le kgahlego ya bosetšhaba. E fana ka nepo ya kgatelopele ya Afrika Borwa ka nepo ya go oketša dikholego tša bofaladi bja boditšhabatšhaba bjo bo laolwago gabotse mola ka go le lengwe e fokotša dikotsi tše di amanago le bjona. Bofaladi bja boditšhabatšhaba bo swanetše go amogelwa mola ka go le lengwe re šireletša boipušo, khutšo le polokego.2.17. Kabinete e thekga gore Mokete wa Kamogelo ya Bodudi bja Nageng o swarwe ke Kgoro ya Merero ya Selegae ebile e dumela gore go gapeletšege gore batho bao ba fiwago maemo a bodudi bja ka nageng ba tsenele mokete wo. Kabionete e dumeletše gape gore dikgorotsheko tša maseterata, gareng ga tše dingwe, di šomišwe go sepetša mekete ye Kamogelo ya Bodudi bja ka Nageng.Mokete wo o fana ka sebaka sa go tsebiša badudi ba baswa ditokelo tša bona le maikarabelo le go tšea kano ya botshephegi ka pele ga Tona. Se se tla tsenya letsogo ka tirišanong ya setšhaba ka go bontšha tlhokego ya gore maAfrika Borwa ba swanetše go amogela batšwantle bao ba hweditšego maemo a bodudi bja ka Afrika Borwa.2.18. Kabinete e sedimošitšwe ka ga mošomo wo o dirilwego ke Sehlophatšhomo sa Batlatšaditona sa Mopresidente sa Diintasteri tša Boitlhamelo. Modulasetulo wa Sehlophatšhomo se ke Motlatšatona ka Kantorong ya Mopresidente gomme yena o fana ka sebaka sa togamaano go batšeadiphetho ba mmušo, go setšhaba sa badudi le go lekala la phraebete go ahlaahla kgato ya rena ka moka yeo e tlago akgofiša diphetogo ka intastering ya boitlhamelo. Merero yeo go šomanago le yona e akaretša: kgatišo ya ditšweletšwa tša boitlhamelo ka fao e sego molaong, tšhireletšo ya khopiraete le go e tshela, diteng tša ka nageng le kgašomoyeng, tšhireletšego ya setšhaba go akaretšwa peakanyo ya diphetogo tša letseno, go beakanya intasteri ka go bahlagiši ba itšego, go fetoša lekala le le tlhabollo ya bokgoni.Mošomo wa Sehlophatšhomo se o thekga lenaneo la mmušo la Mzansi Golden Economy, yeo ditheo tša yona di nolofatšago tlhomo ya mešomo, maatlafatšo go bobedi tekatekano ya setšhaba le bokgoni le go hlohleletša peeletšo ya ka nageng mabapi le ditiragalo tšeo di ka dirago gore go be le mešomo go ya go ile. Ka go šomišana le bakgathatema ba bantši ba ka mo intastering ye le dikgoro tša mmušo tše di fapafapanego,Sehlophatšhomo se thomile ka ditsenogare tše mmalwa go bulela le go oketša intasteri ya bodiragatši ka phatlalatšong ya ditirelo fao go akaretšago go tsebagatšwa ga Molaokakanywaphetošwa wa Khopiraete le Molaokakanywa wa Tšhireletšo ya Badiragatši ka Palamenteng; go kaonafatša masolo a go phuruphutša ditšweletšwa tšeo di gatišitšwego ka fao go sego moloang, bjalobjalo.  2.19. Kabinete e dumeletše boikgafo bja Afrika Borwa ka go Ditherišano tša Ditirelo tša Kgwebišano tša SADC tša mabapi le Makala a boagi le a dinamelwa.Se se tšwetša pele kgolo ya ka nageng ya makala ao a beilwego pele go akaretšwa go oketšwa ga phihlelelo ya dibaka tša mebaraka go ditirelo tša thomelantle ya ditšweletšwa tša Afrika Borwa.Go tlošwa ga mellwane ye e beetšwego ditirelo go emetše kgato ye bohlokwa ka kopanyong ye kgolo ya SADC gomme e tsenya letsogo go go hloma ga mmaraka wa ka seleteng wo o tlago thekga go tšwelela le go hlabolla ga difeme tša ka seleteng ka nepo ya go aba ditirelo ka mmarakeng wo mogolo wa ka seleteng. Se se tsenya letsogo go maikemišetšo a NDP a go tšwetša pele kopanyo ya ekonomi ya ka seleteng le tlhabollo ya khontinente ya Afrika.2.20. Kabinete e dumeletše go alwa ga kamogelo ya Kwano ye e Fetošitšwego ya Nairobi ya mabapi le Tšhireletšo, Taolo le Tlhabollo ya Tikologo ya Lewatleng le ya Mabopong ya Lewatle la India Bodikela, ka Palamenteng.Se se fa leano la tirišano ka seleteng, kgokagano le ditiro tša tšhomišano ka seleteng sa Bohlabela le Borwa bja Afrika. Se se tla kgontšha Mekgatlo yeo e Dumelelanago go hwetša methopo le botsebi go tšwa go mehutahuta ya bakgathatema le go dihlopha tše di nago le kgahlego ka nepo ya go rarolla mathata a tikologo ya lewatleng le a mabapong ao a amanago le dilete tše go akaretšwa merero ye bohlokwa ya bosetšhaba le ya go putla mellwane.Kamogelo ye e tla lwantšha tšhilafatšo le go netefatša gore go ba le taolo ye e kwagalago ya tikologo ya methopo ya mabopong le ya mawatleng ye e amago tšweletšo ye e sa hlaelego ya dijo, maphelo le kgonagalo ya kgolo ya ekonomi.2.21. Kabinete e sedimošitšwe ka ga dipoelo tša Kopano ya bo 22 ya Khonferentshe ya Maloko (COP22) a Kwano ya Mokgatlo wa Dinagakopano ka ga Phetogo ya Klaemete (UNFCCC), le Kopano ya bo 12 ya Khonferentshe ya Maloko ye e šomago bjalo ka Kopano ya Maloko a Tumelelano ya Kyoto (CMP 12), ye e swerwego go thoma ka la 7 go fihla ka la 18 Dibatsela 2016, ka Marrakech Morocco.Marrakesh COP 22 e bile lebaka le bohlokwa la phetošo go tloga go mengwaga ya ditherišano yeo e tšweleditšego Tumelelano ya Paris ka ga phethagatšo ya magato a peakanyo le a phokotšo ya mathata. Maikemišetšo a COP 22 a fihleletšwe kudu go ya ka mošomo wo o filwego Afrika Borwa.2.22. Kabinete e dumeletše mošomo wa Afrika Borwa wa go rerišana go šoma bjalo ka motheo wa dipoledišano ka Kopanong ya Basel, Rotterdam le Stockholm, ye e tlago swarwa go tloga ka la 24 Moranang go fihla ka la 5 Mopitlo 2017 ka Geneva.Maikemišetšo ke go šomela go fihlelela taolo ye e kwagalago go tša tikologo ye e senago ditšhila tša dikhemikhale ka nepo ya go tšwetšapele maphelo ao a sa fokolego a batho le tikologo ya go ya go ile.2.23. Kabinete e dumeletše go romelwa ga Pego ya Mathomo ya Naga ka ga Kwano ya Boditšhabatšhaba ka ga Ditokelo tša Ekonomi, tša Leago le tša Setšo go Komiti ya Mokgatlo wa Dinagakopano ka ga Ditokelo tša Ekonomi, tša Leago le tša Setšo.Go fihlelela ga ditokelo tša ekonomi ya setšhaba go bopa karolo ya Molaotheo le ya NDP. Go tloga mola go bago le temokrasi, Afrika Borwa e bile le diphihlelelo tše bohlokwa ka ge e fihleletše ka katlego ditokelo tša ekonomi ya setšhaba tša batho ba yona. Mo mengwageng ye e fetilego ye 18 re agile dihlongwa tša temokrasi, ra fetoša tirelo ya setšhaba, ra oketša ditirelo tša motheo, ra bea ekonomi sekeng le go tšea maemo a rena a maleba ka mekgatlong ya dinaga. Le ge re na le dikatlego tše, bohloki, tlhokego ya tekatekano le tlhokego ya mešomo di tšwela pele go ba ditlhohlo tša rena tše kgolo.3. Melaokakanywa3.1. Kabinete e dumeletše go tsebagatšwa ga Molaokakanywa wa Setlamo sa Kholego sa Dikotsi tša Mebileng, wa 2017 ka Palamenteng. Molaokakanywa wo o hlagiša gore go hlongwe setlamo sa tšhireletšo ya setšhaba sa batšwasehlabelo ba dikotsi tša mebileng ka go hloma setlamo se seswa sa kholego sa dikotsi tša difatanaga seo se bitšwago Setlamo sa Kholego ya Dikotsi tša Mebileng, gomme sona se tšeya legato la Sekhwama sa Dikotsi tša Mebileng.3.2. Kabinete e dumeletšwe go phatlalatšwa ga Molaokakanywa wa Phedišo ya Overvaal Resorts Limited, 2017 gore setšhaba se fe ditshwaotshwao ka ga ona. Se se fediša Molao wa Overvaal Resorts Limited wa 1997 (Molao wa bo 123 wa 1997) wo e lego molao wo o hlomilego Aventura. Se se fetša go phumolwa/go phuhlamišwa ga Aventura.Kabinete e tšere sephetho ka la 22 Phato 2001 go fedišwa ga mafelo a boeti a Aventura ao a bego a bonwa bjalo ka dithoto tšeo e sego tše bohlokwa tša Mmušo.3.3. Kabinete e dumeletše go tsebagatšwa ga Molaokakanywaphetošwa wa Tšhireletšo, wa 2017 ka Palamenteng. Molaokakanywa wo o nyalelanya le Molao wa Tšhireletšo wa 2002 (Molao wa bo 42 wa 2002) le dinyakwa tša bjale tša peakanyo ya Kgoro tšeo di tlago maatlafatša go šoma ntle le mathata ga Kgoro ya Tšhireletšo. Diphetošo tše ke tša peakanyo gomme di šoma fela ka gare ga Kgoro ya Tšhireletšo.3.4. Kabinete e dumeletše go tsebagatšwa ga Molaokakanywaphetošwa wa Mošomo wa tša Molao, wa 2017 ka Palamenteng.Molaokakanywa wo o fetoša Molao wa Mošomo wa tša Molao, wa 2014 (Molao wa bo 28 wa 2014) ka nepo ya go rarolla mathata ao a bonagalago le a sethekniki ao a sa bakego dithulano.Molaokakanywa wo o nyaka go laola taelo ya mafapha a Tshepedišo ya molao a Makgotla a Diprofense, go hlagiša gore ke fela bašomi bao ba šomelago tša molao bao ba ka dirago mešomo ye itšego goba ba phethagatša ditirelo tše itšego, go tšwela pele go laola mešomo ya dipanka mabapi le diakhaonte tša dithraste, go laola lebakanako la Seboka sa Bosetšhaba ka ga Phrofešene ya tša Molao le go bea letšatšikgwedi leo ka lona makgotla a bašomi ba tša molao a ka fedišwago ka lona.4. Merero ka Seemong sa bjale4.1. Mmušo o amogetše kahlolo ya Kgorotsheko ya Molaotheo ka ga tefelo ya ditšhelete tša thušo ya leago. Komiti ya Ditona (IMC) ka ga Tšhireletšego ya tša Leago ka Kakaretšo, yeo modualsetulo wa yona e lego Mopresidente Jacob Zuma e be e šoma ka maatla go netefatša gore Mmušo o tšwela pele go lefa ditšhelete tša thušo ya leago tša go feta tše 17 milione go baholegi bao ba nago le maswanedi go tloga ka la 1 Moranang 2017.Baholegi bao ba hwetšago ditšhelete tša thušo ya leago ka mabenkeleng le ka dipankeng ba tla lefša ka la 1 Moranang 2017 mola bao ba šomišago mafelo a tefelo a Setheo sa Tšhireletšo ya tša Leago sa Afrika Borwa (SASSA) ba tla lefša go thoma ka la 3 Moranang 2017. Baholegi ba ditšhelete tša thušo ya leago ba swanetše go tseba matšatši ao ba lefšago ka ona, ao a tšwelelago diresiting tšeo ba di hweditšego ka matšatšikgwedi ao a fetilego ao ba lefilwego ka ona, ka Hlakola 2017. Mogala wa go se lefelwe wa senthara ya megala ya SASSA wa 0800 60 10 11 o tla bulelwa go thuša baholegi ka ga dipotšišo tša bona ka moka. Dithulaganyo di šetše di dirilwe go netefatša gore lenaneo la SOCPEN le a hwetšagala go nyakišiša le go tiišetša maemo a batho ba ba dirago dikgopelo tša thušo ya ditšhelete tša leago.Lenaneo la mmušo la thušo ya leago le tšwela go ba sekgwama sa bohlokwa sa ditšhelete tša leago go dimilione tša maAfrika Borwa. Le bohlokwa kudu go lenaneo la mmušo la phedišo ya bohloki, gomme le thušitše go bušetša seriti sa batho ba rena. Re mmušo wo o kgathalago wo o tšwelago pele go kaonafatša maemo a maphelo a bahloki, ao bao ba lego kotsing le a maAfrika Borwa ao a hlokago menyetla.4.2. Kabinete e tiišetša gore ditokelo le polokego ya basadi ka moka ka setšhabeng sa rena di swanetše go šireletšwa. Ditiragalo tše di sa tšwago go hlaga tša tlaišo ya thobalano go basadi, kudukudu tšeo di dirilwego ke baotledi ba dithekisi ke tlhobaboroko.Kabinete e reta basadi ba bogale bao ba tšweletšego go bega ditiragalo tše gomme e ipiletša go ditšhaba go thuša go hwetša bao ba dirilego ditiro tše tša dikgaruru kgahlananong le basadi le bana.4.3. Kabinete e bušeletša boikgafo bjo bo dirilwego ke Mopresidente Jacob Zuma ka nakong ya polelo ya gagwe ya ka Kabong ya Difoka tša bo 17 tša Bosetšhaba tša Barutiši: gore go tla tšewa Kgato kgahlanong le barutiši bao ba tšwelago pele go šomiša thupa ka dikolong, se ga se molaong gomme go tla tšewa kgato kgahlanong le barutiši bao ba tshelago molao le go tlaiša seriti le polokego ya bana. Bothata bja boimana bja bana ba mahlalagading le bosenyi ka dikolong tše dingwe, go swana le dikgaruru tša digongwana, diokobatši, bjala le go tlaiša bana ba bangwe le tšona di beilwe pele.4.4. Kabinete e a tshwenyega ka ge e lemogile gore go na le ditiragalo tše di oketšegago tša dikgaruru tša dithekising ka dikarolong tše dingwe tša naga. Bakgathatema ka moka ka intastering ya dithekisi ba kgopelwa go tsenela ditherišano le go nyaka ditharollo go mathata a gore a se ke a ama gampe banamedi bao ba botilego ditirelong tša bona. Kabinete e ipiletša go ba lekala la dinamelwa le ditheo tša phethagatšo ya molao go šoma mmogo go lwantšha go tšwelela leswa ga dikgaruru tša dithekising.4.5. Kabinete e tshwenyegile kudu mabapi le go thuba ka dikantorong tša Moahlodimogolo fao dikhomphutha tše mmalwa di ilego tša utswiwa. Ditiro tšeo tša bosenyi go sehlongwa se bohlokwa sa temokrasi ya rena ya molaotheo ga di na fao di beilwego gona ka setšhabeng sa rena.Sehlopha sa Toka, Thibelo ya Bosenyi le Tšhireletšo, seo se etilwego pele ke Mopresidente Jacob Zuma se bušeletša boikgafo bja go lwantšha bosenyi ebile se ipiletša go ditšhaba go bega ditiro tše di belaetšago go ba taolo ba maleba.4.6. Kabinete e amogela dinyakišišo tšeo di dirwago ke Khomišene ya Diphenkgišano ka ga maitshwaro a go kwanela ditheko ka lekaleng la botšweletši bja merogo le dikenywa gomme e emetše sephetho sa ka pela. Maitshwaro a go hloka phenkgišano a ama malapa a mantši ao a lego kotsing ka mo nageng ebile a nyatša lesolo la rena la bosetšhaba la go oketša go kgatha tema ga balemi bao ba sa thomago ka mmarakeng.Re reta mošomo wo o dirilwego ke Khomišene ye go šireletša le go tšwetša pele ditokelo tša bareki, le tša ditšhaba tša rena.4.7. Kgoro ya Temo, Kagodithokgwa le Boreahlapi e kgopetše ba taolo ya Brazil go fana ka tshedimošo ya semmušo le lenaneo la dikgwebo tšeo go tsebiwago gore di romela nama ye e sego ya bolokega dinageng tša mehutahuta, tšeo di ka akaretšago Afrika Borwa.Ba taolo ya Brazil ba eleditšwe gore ba iletše go romelwa ga nama go tšwa dikgwebong tšeo go ya dinageng tša ka ntle go fihla ge bothata bjo bo rarollotšwe ka fao go kgotsofatšago Bolaodi bja Diphoofolo bja Afrika Borwa.4.8. Mopresidente Jacob Zuma o begile gore go swarwe Tirelo ya Poloko ya Semmušo ya Mosekišwa wa Go eka Mmušo wa ka Tshekong ya Rivonia le mahlwaadibona wa ntwa ya tokologo ya go lwela Afrika Borwa ye e lokologilego le ya temokrasi, mohu Morena Ahmed “Kathy” Kathrada.Kabinete e ba le Mopresidente Zuma ge e lebiša mahloko a magolo go molekane wa gagwe, tona ya peleng ya Dikgwebo tša Mmušo Mohumagadi Barbara Hogan, ba lapa la Kathrada le lapa la gabo la dipolotiki, e lego African National Congress, leo Seapara Nkwe se a le šometšego ka ntle le go itirela mo bophelong bja gagwe ka moka bjalo ka motho yo mogolo.Tirelo ya segopotšo ya semmušo e tla rulaganywa gomme dintlha ka ga tirelo ye di tla tsebagatšwa ge nako e sepela.4.9. Kabinete e lebišitše mahloko go ba lapa le bagwera ba mohlomi wa Bloemfontein Celtic Ngaka Petrus Rantlai Molemela. Bohwa bja gagwe bja mošomo wo o kgethegilego kudu le wo o hlomphegilego kudu ka taolong ya kgwele ya maoto ka Afrika Borwa o tsentše letsogo go dipapadi le go tlhabollo ya setšhaba.4.10. Kabinete e rometše mahloko a yona go ba lapa le bao ba ratwago ke modiragatši wa mahlwaadibona le mohlami wa difilimi Morena Joe “Sdumo” Mafela yo a bego a tumile ka la ‘Sdumo’. O tla gopolwa ka seabe sa gagwe se segolo go seemo sa rena go tša setšo.5. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.5.1. Lekgotla la Setheo sa Boitlhamelo bja Theknolotši:a) Morena Edward Christian Kieswetter (Modulasetulo);b) Ngaka Steven Lennon;c) Mohumagadi Joy Sebenzile Matsebula;d) Morena Thabiso Ramasike;e) Mohumagadi Fuzlin Levy-Hassen;f) Mohumagadi Patience Lethabo Mlengana;g) Morena Mzwandile Madikizela;h) Ngaka Jan van de Loosdrecht;i) Ngaka Judy Coates; lej) Moprofesara Roy Marcus.5.2. Lekgotlataolo la Postbank:a) Mohumagadi Boitumelo Mothelesi;b) Morena Edward Netshivhulana;c) Mohumagadi Leonora Noluphumzo Noxaka;d) Morena Ashley Cavel Seymour; lee) Morena Mark Barnes.5.3. Go thwala leswa ga Mohumagadi Nomsa Motshegare bjalo ka Mohlankedimogolophethiši wa Molaodi wa Dikoloto wa Bosetšhaba.5.4. Mohumagadi Zodwa Ntuli bjalo ka Mokhopmišenara wa Khomišene ya Maatlafatšo ya Ekonomi ya Bathobaso ye e Akaretšago Mang le Mang.5.5. Lekgotlatsheko la Dikhamphani:a) Moatbokheiti Mohammed Alli Chicktay (Modulasetulo);b) Mohumagadi Bongekile Zulu;c) Mohumagadi Ishara Kamini Bodasing;d) Morena Lindelani Daniel Sikhitha;e) Morena Petrus Albertus Delport ( o thwetšwe leswa);f) Morena Maake Francis Kganyago (o thwetšwe leswa);g) Morena Khashane Manamela (o thwetšwe leswa);h) Mohumagadi Lucia Glass (o thwetšwe leswa);i) Mohumagadi Khatija Tootla (o thwetšwe leswa); lej) Mohumagadi Matshego Jacqueline Ramagaga.5.6. Lekgotlataolo la Khomišene ya Dillotho ya Bosetšhaba:a) Moprofesara Ntshengedzeni Alfred Nevhutanda;b) Moatbokheiti William Elias Huma;c) Mohumagadi Doris Dondur;d) Morena Muthuhadini Alfred Madzivhandila;e) Morena  Yaswant Narotham Gordhan; lef) Mohumagadi Zandile Nkonyane (moemedi wa kgoro ya kgwebišano le diintasteri (dti))5.7. Setheo sa Kabaganyo ya Ditšhelete tša Bobotlana sa Lekgotlataolo la Khomišene ya Dillotho ya Bosetšhaba:a) Mohumagadi Ndileka Eumera Portia Loyilane;b) Mohumagadi Iveda V Kayser Smith;c) Mohumagadi Chickey Silvy Mofet-Mubu; led) Morena Jeffrey Du Preez.5.8. Morena Jeremiah Lengoasa bjalo ka Mohlankedimogolophethiši wa Tirelo ya Boso ya Afrika Borwa.Dipotšišo:Donald LiphokoMogala: 082 901 0766 "
Polelo ya Kopano ya Kabinete ya la 26 Moranang 2017,28 Apr 2017,https://www.gov.za/speeches/statement-cabinet-meeting-26-april-2017-28-apr-2017-0000,https://www.gov.za/nso/speeches/statement-cabinet-meeting-26-april-2017-28-apr-2017-0000,"Kabinete e kopane ka Laboraro la 26 Moranang 2017, ka Union Buildings, pele ga meketeko ya Letšatši la Tokologo la bosetšhaba la bo 23.Mopresidente Jacob Zuma o bile modulasetulo wa kopano ya Kabinete, yeo e amogetšego Maloko a maswa a Khuduthamaga bao ba tšwetšego pele go feleletša boetapele bja bjale ka mmušong ka nepo ya go tšwetša pele go tsenywa tirišong ga Leanotiro la mmušo la phetošo ya ekonomi ya motheo le kgolo ya ekonomi ya setšhaba ye e akaretšago mang le mang.1. Diphetho tša kabinete1.1. Kabinete e dumeletše gore Kgoro ya Temo, Kagodithokgwa le Boreahlapi e sware mmogo khonferentshe ya Mokgatlo wa lefase wa Diphedi tša ka Meetseng ka Motsekapa go tloga ka la 26 go fihla ka la 30 Phupu 2017.Se se tsenya letsogo go Operation Phakisa ya Laporathori ya Diphedi tša ka Meetseng yeo e ikemišeditšego go oketša kgolo ya diphedi tša ka meetseng makga a mahlano mo mengwageng ye e tlago ye mehlano go tloga go ditone tše 4 000 go fihla go ditone tše 20 000, go hloma mešomo ye 15 000 le go oketša seabe sa diphedi tša ka meetseng go Palomoka ya Boleng bja Ditšweletšwa tša Naga Mo Ngwageng (GDP).Diphedi tša ka meetseng di hlagiša sebaka se sekaone sa go farologanya tšweletšo ya dihlapi go fihlelela nyakego ya ka nageng, tšweletšo ye e sa hlaelego ya dijo, dibaka tša diromelwantle le go hloma mešomo.Go swara khonferentshe ye go tla tšwetša pele lefapha le, gwa godiša peeletšo ka lefapha la phraebete le ka baabi, gomme gwa thuša go akgofiša tlhabollo ya diphedi tša ka meetseng ka mo nageng ka go hwetša tsebo go maano a mabapi le diphedi tša ka nageng go tšwa dinageng tše dingwe.1.2. Kabinete e dumeletše go hlongwa ga Komiti ya gareng ga Ditona (IMC) go hlokomedišiša le go aba taelo ya togamaano nakong ya ge go itokišetša le go swara Seboka sa bo 37 seo se Tlwaelegilego sa Dihlogo tša Dinaga le Mebušo ya Dinaga tše di Hlabologago tša Borwa bja Afrika (SADC) seo se tlago swarwa ka Phato 2017.Seboka sa SADC se tla swarwa ka fase ga morero wa “Re dirišana le Lefapha la Phraebete ge re Hloma Phatlalatšo ya Ditšweletšwa tša Diintasteri le tša ka Seleteng”, se gatelela tlhokego ya go rarolla dintlha tše bohlokwa go tsenya tirišong le go fihlelela Leano la Diintasteri le Leanotiro la SADC.Afrika Borwa e tla šomiša maemo a yona bjalo ka Modulasetulo wa SADC go tšwetša pele dikgahlego tša bosetšhaba tša naga ye ka go diriša togamaano ka ge go beilwe ka go Leanotlhabollo la Bosetšhaba le go maatlafatša dibaka tša ekonomi tša ka seleteng le merero ye e amanago le tšhireletšego.1.3. Kgoro ya Bokgabo le Setšo e tla swara mokete wa boraro wa Kgwedi ya Afrika ka Mopitlo 2017.Se se bopa karolo ya seabe seo Afrika Borwa e nago le sona go moketeko wa khonthinente ye ka ga go fetoga go tloga go Mokgatlo wa Botee bja Afrika, wo o hlomilwego ka la 25 Mopitlo 1963, go ya go Mokgatlo wa Selekane sa Afrika wa bjale, le dihlongwa le mananeo ao a amanago le ona.Go keteka ga Kgwedi ya Afrika go tsenya letsogo ka go fediša bokoloniale ka khonthinenteng ya Afrika ka go diriša mehutahuta ya diprotšeke tša mmušo le tša setšhaba ka fase ga morero wa: “Ngwaga wa OR Tambo: Re Aga Afrika ye Kaone le Lefase le Lekaone”.Kgwedi ya Afrika e tsenya letsogo go boipiletšo bja Afrika ka Moka go selekane le tirišano tša Afrika, ebile e šomišwa bjalo ka sefala go Dinagamaloko ka moka tša Mokgatlo wa Selekane sa Afrika go lebeledišiša kgatelopele ye e dirilwego go fihlelela Leano la 2063.Lenaneo le la kgwedi ka moka la mmušo ka bophara, leo le tlago hwetšagala go www.gov.za, le feta lefapha la bokgabo le setšo go amogela diabe tša Mmušo wa Afrika Borwa ka go diriša mabaka a tša ekonomi, tša dipolotiki le tša setšhaba ao a amago tlhabollo ya khonthinente.Mediro le ditherišano ka moka ga tšona di a keteka ebile di na le thuto, ka moka ga tšona di na le dikholego tša sepolotiki le tša ekonomi ya setšhaba go batho ba Afrika Borwa le go khonthinente ka moka go keteka Boafrika bja bona le go ikgafa leswa go aga ditšhaba tšeo di theilwego go mekgwa le ditlwaedi tše kaone tša Afrika tšeo di lego tša rena ka moka.1.4. Kabinete e sedimošitšwe ka ga go swara ka katlego ga Khonkrese ya Ngwaga ka Ngwaga ya Lefase ya Tshedimošo ka Bokgobapuku ya Fetereišene ya Boditšhabatšhaba ya Mekgatlo le ya Dihlongwa tša Bokgobapuku (IFLA) yeo e swerwego ka Afrika Borwa, Motsekapa go tloga ka la 15 go fihla ka la 21 Phato 2015.Kwano ya IFLA ya ka Motsekapa e tla romelwa go Mokgatlo wa Ditona tša Bokgabo wa Mokgatlo wa Selekane sa Afrika gore e dumelelwe, e thekgwe le go tsenywa tirišong.Kgoro ya Bokgabo le Setšo e tla maatlafatša maitapišo a go tšwetša pele setlwaedi sa go bala ka Afrika Borwa.2. Phethagatšo ya Mananeo a Mmušo2.1. Boikgafo bja mmušo bja go godiša ekonomi bo tiišeditšwe leswa ka nakong ya ditherišano tše di atlegilego gareng ga Tona ya Ditšhelete, Malusi Gigaba le babeeletši le setšhaba sa lefase ka bophara sa mabapi le ditšhelete nakong ya ge a be a etetše ka United States of America ka dikopanong tša Mokgatlo wa Ditšhelete wa Boditšhabatšhaba le tša Panka ya Lefase tša Seruthwane.Tona Gigaba o boledišane gape le babeeletši ba ka nageng le Komitiphethiši ye e Kgethegilego ya Nedlac ye modulasetulo wa yona e bego e le Motlatšamopresidente Cyril Ramaphosa.Ditherišano tše di gateletše gore molaotshepetšo wa mmušo go mekgwa ye e lokilego ya ditšhelete le tshepedišo ya ditšhelete yeo e sa tekatekego ka ge go laeditšwe ka go Ditekanyetšo tša Bosetšhaba tša 2017 di tla dula di se tša fetoga.Kabinete e ipiletša go mafapha ka moka go dirišana le mmušo go thuša boitshepo le go lebiša ekonomi go kgolo ya ekonomi ya go ya go ile ye e amago mang le mang.2.2. Go tsebagatša semmušo ga Lefelo la Ekonomi leo le Kgethegilego la Maluti-A-Phofung ka Mopresidente Jacob Zuma (MAP-SEZ) ka Tshiame, Harrismith, ka Bohlabela bja Foreisetata, ka la 25 Moranang 2017 go laetša go tšwetša pele ga tlhabollo ya diintasteri ka mmušo e lego selo se bohlokwa go katlego le go lehumo la lebaka le letelele la mmušo.Mafapha ao a beilwego pele a MAP-SEZ ke a tšweletšo ya difatanaga, go šoma ditšweletšwa tša temo, dikgokanyo, Theknolotši ya Tshedimošo le Dikgokagano (ICT), tšweletšo ya dihlare le go šoma ditšweletšwa ka kakaretšo. Se se hloma dibaka go botšweletši gammogo le go seemo sa kgwebišano ya ka seleteng le ya boditšhabatšhaba le phatlalatšo ya ditšweletšo ye e okeditšwego ka go Masepala wa Maluti-A-Phofung.Go tsebagatša semmušo ga SEZ go dirile gore palo ya Mafelo a Ekonomi ao a Kgethegilego ka mo nageng a be a seswai. Go fihla mo lebakeng le Lenaneo la SEZ le ka moka le gokeditše tšhelete ye e ka bago R9.5 pilione ya dipeeletšo.Gape le hlomile mešomo ya thwii ya go feta ye 10 000 le mešomo ye e sego ya thwii ye 65 000. Mafelo a Ekonomi ao a Kgethegilego le ona a tsenya letsogo go kgatheng tema go goketša Peeletšo ya Thwii ya Dinaga tša ka Ntle (FDI).Go tsebagatša semmušo mo ga MAP-SEZ ya dihekthara tše 1 038 go bopa karolo ye bohlokwa ya go tsenya tirišong ga Leano la Melawana ya Diintasteri leo le hlamago Mafelo a Ekonomi ao a Kgethegilego go akgofiša kgolo ya ekonomi ya ka nageng le tlhabollo ka mafelong a itšego a ka nageng.2.3. Kabinete e amogela pego ya Kholofelo ka ga Dipeeletšo tša Thwii tša Dinaga tša ka Ntle ya A.T. Kearney ya 2017, yeo e laetšago gore Afrika Borwa ke naga ya bo 25 go tšeo di nago le kgoketšo ye kgolo go dipeeletšo tša thwii tša dinaga tša ka ntle lefaseng ka bophara, gomme ke ya mathomo go tšwa ka Khonthinenteng ya Afrika.Afrika Borwa e boile ka go dipalopalo tšeo di phatlalatšago dinaga tše 25 tšeo di nago le kgoketšo ye kgolo go dipeeletšo tša thwii tša dinaga tša ka ntle, la mathomo go tloga ka 2014. E beilwe gotee le dinaga tše dingwe tšeo di hlabologago tša go swana le China (maemong a boraro), India (maemong a boseswai); Brazil (maemong a bo 16) le Mexico (maemong a bo 17).Maemo a a laetša gore selekane sa togamaano sa Afrika Borwa le babeeletši ba dinaga tša ka ntle se thoma go gola ebile a tšwela pele go laetša gore leano la naga ya rena ka ga tlhabollo le tšweletša dipoelo.Dikaonafalo ka go dikgonagalo tša lebaka le lekopana tša ekonomi le peeletšo ya lebaka le letelele ka lekaleng la botšweletši la ka mo nageng di bonwe bjalo ka dilo tše bohlokwa tše di hlohleletšago kelo ye e kaonafetšego ya dipalopalo ya Afrika Borwa.2.4. Ka pegong ye e aroganego, Dipalopalo tša moragorago tša Afrika tša 2016 ka lekala leo le ikemego la dinyakišišo la Quantum Global le bea Afrika Borwa maemong a bone bjalo ka naga yeo e goketšago dipeeletšo ka Afrika ka morago ga Botswana, Morocco le Egepeta. Afrika Borwa e dirile gabotse go kgolo ya GDP, bonolo bja go dira kgwebo ka mo nageng le setšhaba se bohlokwa.Kgoketšo ya naga ye bjalo ka naga ya dipeeletšo yeo e kgethwago ke dinaga tše dingwe e laeditšwe gape le ka go pego ya Ditebelelo tša Seemo sa Ekonomi ka Afrika ya 2016, yeo e beago Afrika Borwa maemong a bone gareng ga dinaga tšeo di etilego pele ka go goketša dipeeletšo ka Afrika ka 2015 ka morago ga Egepeta ($10.2 pilione), Mozambique ($4.7 pilione) le Morocco ($4.2 pilione) ka go ba le $3.6 pilione ya peeletšo ya dinaga tša ka ntle.Afrika Borwa e tšwela pele go aga go motheo wa yona wo o tiilego wa ditšhelete le wa dikgwebo, gomme yona e beilwe maemong a bo 47 go dinaga tše 138 ka Dipalopalong tša 2016/17 tša Bokgoni bja Lefase ka Bophara tša Seboka sa Ekonomi sa Lefase.2.5. Seboka sa bo 27 sa Ekonomi ya Lefase ka ga Afrika se tla swarwa ka Albert Luthuli International Convention Centre ka Durban go tloga ka la 3 go fihla ka la 5 Mopitlo 2017 ka fase ga morero wa: “Re fihlelela Kgolo ya Ekonomi ya Mang le Mang: Boetapele bjo bo Arabelago le bjo bo nago le Maikarabelo.”Kabinete e amogela sebaka se sa Afrika Borwa gore e rerišane ka ga dibaka tše di kgonagalago tša dipeeletšo, kopanyo ye e tseneletšego ya ka seleteng le boikgafo bjo bo mpshafaditšwego go kgolo ya go ya go ile le go tlhabollo ka Afrika.Afrika ke legae go tše dingwe tša dinaga tšeo ekonomi ya tšona e golago ka lebelo kudu lefaseng tšeo di gokeditšego kgahlego ye e oketšegago go tšwa go babeeletši ba lefase. Afrika Borwa ke naga yeo ekonomi ya yona e farologanego kudu ka khonthinenteng ebile e raloka tema ye bohlokwa go tšwetše peleng ga Afrika.2.6. Boikgafo bja Afrika Borwa le Oman bja go maatlafatša dikamano tša kgwebišano, ka sebokeng sa dikgwebo ka la 27 Hlakola 2017 gareng ga Tona ya Kgwebišano le Diintasteri (dti) Rob Davies le modirišani ka yena wa Omani, Ngaka Ali Bin Masoud Al-Sunaidy, bo kgontšha borakgwebo ba Afrika Borwa go šomiša dibaka tšeo Oman e di hlagišago, kudukudu tša diintasteri tša temo le tša go šoma ditšweletšwa tša temo.Godimo ga fao, nepo ya dipeeletšo ya dti go Ghana le Nigeria gareng ga la 20 le la 25 Hlakola 2017 go tsentše letsogo go tsebeng le go hloma mebaraka ya Afrika Borwa yeo diromelwantle le ditšweletšwa le ditirelo tšeo boleng bja tšona bo hlatlogilego. E tšwetša pele gape ditšweletšwa tša Afrika Borwa, dikabo tša ditirelo le go hloma dilekane tša kgwebo gareng ga ditšhaba tša kgwebo tša dinaga tše di amegago.Kgwebišano ye e oketšegago le go hloma dilekane le badirišani ba ka Afrika ke go hloma mešomo ye mentši ka moragonyana, e lego selo se bohlokwa go tlhabollo ya ekonomi ya Afrika.2.7. Tona ya Tlhabollo ya Dikgwebopotlana, Lindiwe Zulu o etile pele baromiwa ba Afrika Borwa ka sebokeng sa dikgwebo seo monggae wa sona e bego e le Mokgatlo wa tša Kgwebo le Diintasteri wa Afrika Borwa.Ka ge ekonomi ya Estonia e bopilwe ke 90% ya Dikgwebopotlana, Dikgwebo tša Magareng le Dikgwebo tše Dikgolo (di-SMME), selekane sa Afrika Borwa se thekga boikgafo bja mmušo bja go hloma mešomo le go tšwetša pele di-SMME.2.8. Kgotlelelo ya lekala la rena la temo leo le thekgwago mananeo a temošo ya ka pela le dinyakišišo, go sa kgathale le ge go bile le tlhaselo ya Dibokwana tša go Bolaya Dimela le Komelelo, e laeditšwe ke bogolo bja puno ya tša kgwebo ya lefela ye e akantšwego ya 2017, e lego palo ya godingwana ya 84% go feta puno ya 2016, yeo e bilego puno ya lefela le lennyane kudu go tloga ka ngwaga wa 2007.Mafelo a magolo a mararo a go tšweletša lefela, e lego diprofense tša Foreisetata, Mpumalanga le Leboa Bodikela go emetšwe gore di tla tšweletša 82% ya puno ya lefela ka 2017.Bogolo bja puno ya tša kgwebo ye e emetšwego ya lefela e go ditone tše dimilione tše 14,324, ye ke 2,91% (ditone tše 405 050) go feta kakanyo ye e fetilego ya ditone tše dimilione tše 13,918. Kakanyo ya mo lefelong le ya tšweletšo ya lefela e dutše go dihekthara tše dimilione tše 2,629, mola e le gore tšweletšo ye e emetšwego e le ya ditone ka dihekthara tše 5,45.2.9. Boikgafo bja mmušo go maatlafatšeng, go hlabolleng, le go oketša phihlelelo go diyunibesithi, go laeditšwe ka ge palo ya baithuti ka diyunibesithing e hlatlogile gabedi mo mengwageng ye e fetilego ye 20.Se se maatlafaditšwe ke tsebišo ye e dirilwego ke Tona ya Thuto le Tlhahlo tša Godingwana, Ngaka Blade Nzimande ya tšhomišo ya tšhelete ka mmušo ya go fihla go R 7 pilione mo mengwageng ye e tlago ye mebedi go kago ya dintlo tša madulo tše di swa tša baithuti, dilaporathori, theknolotši ya dikgokagano, le go dinolofatši tše dingwe tše bohlokwa, gammogo le tlhokomelo ye bohlokwa le katološo go tšwela pele ya diyunibesithi tše diswa.Tšhelete ye nngwe go tšwela pele ya R 2.5 pilione mo mengwageng ye e tlago ye mehlano e tla nepiša diyunibesithi tšeo di hlokišitšwego menyetla mo nakong ye e fetilego go realo e le go di kgontšha bokaone gore di fihlelele bokgoni bja tšona bja tša thuto ka botlalo.Peeletšo ka go mananeokgoparara, go akaretšwa ka Makaleng a go ruta le a dinyakišišo, ditlabakelo, le maemo a makaone a madulo a baithuti ke selo se bohlokwa go netefatša gore diyunibesithi di ka kgona go aba mošomo wo di o filwego wa maatlafatšo.2.10. Tona ya Bašomi, Mildred Oliphant, o tla eta pele lesolo la bosetšhaba la temošo la Kgwedi ya Bašomi la 2017 ka fase ga morero wa “Tseba ditokelo le maikarabelo a gago bjalo ka mokgwa wa go tšwetša pele go obamela melao kudu”.Lesolo le le tla hlatloša maemo a temošo gareng ga bašomi ka Afrika Borwa ka ga ditokelo le maikarabelo a bona. Gape le tla bolela ka ga diphihlelelo tša bašomi ka Afrika Borwa le go sekaseka go obamela melao ya bašomi. Kgwedi ye e tla akaretša ditlhahlobo tšeo di tlago dirwa ka ntle le go tsebiša bengmešomo bao ba gonolelwago gore ba tshela melao.Mmušo o fetišitše melao ya go šoma ka tlhokego ye kgolo ya tekatekano le kgethologanyo ye e sego ya loka yeo re e hweditšego ka mo nageng.Se bohlokwa go melao ya rena ya bašomi ke maikemišetšo a go tšwetša pele tlhabollo ya ekonomi, toka ya setšhaba, khutšo ya bašomi le go dira gore mafelo a mešomo a be a temokrasi. Kabinete e ipiletša go mafapha ka moka go dira ka fao a swanetšego go rarolla tlhokego ya tekatekano ya nako ye e fetilego ka go rarolla go nanya ga phetošo ya mafelo a mešomo.2.11. Mmušo o kgathile tema ka go Beke ya Nepišo ya bo tshelela ka ga Imbizo ya Bosetšhaba ya pušo ya bjale go tloga ka la 17 go fihla ka la 23 Moranang 2017. Beke ye e bile le ditherišano tše di tseneletšego gareng ga maloko a kabinete le badudi gomme se se tsenya letsogo go leanokakaretšo la mmušo la go kaonafatša maphelo a badudi ka moka.Kabinete e reta ditšhaba tšeo di kgathilego tema ka go Izimbizo ye le mahlankedi ba mmušo go ralala le naga, ka nepo ya go rarolla ditlhohlo tša tirelo ya setšhaba le go aba bophelo bjo bokaone go bohle.Izimbizo ye nngwe e akareditše: go tsebagatšwa semmušo ga Lefelo la Bahlomi ba Dikgwebo ka Kholetšheng ya Thuto le Tlhahlo ya Mošomo wa Diatla (TVET) ya Goldfields ka Welkom, Foreisetata ka Tona ya Tlhabollo ya Dikgwebopotlana, Mohumagadi Lindiwe Zulu. Lefelo le le tsenya letsogo go rarolla mathata a go thwala bafsa mešomong ka go fana ka thekgo ya maleba go bafsa e sa le ka pela leetong la go hlama dikgwebo. Ditherišano tše 34 di ile tša swarwa go ralala le naga.3. Merero ya Bjale3.1. Mopresidente Jacob Zuma o etile pele meketeko ya bosetšhaba ya bo 23 ya Letšatši la Tokologo ka la 27 Moranang 2017 ka fase ga morero wa “Ngwaga wa OR Tambo: Mmogo re maatlafatša temokrasi le go aga ditšhaba tše di bolokegilego tša go hloka bosenyi”.Ditherišano tša Mopresidente ka Manguzi, ka Umhlabuyalingana di bopa karolo ya lesolo la bosetšhaba la twantšho ya bosenyi, tšeo gape e lego tatišišo go Lenaneo la Mopresidente la Tlhokomedišišo la Siyahlola ka Hlakola 2017. Le bontšha tlhokego ya tiro ya tšhoganetšo ya go rarolla bosenyi bja go putlaganya mellwane kudukudu bja go tšeela difatanaga.Mmušo o šoma kudu ka lefelong le go fediša bosenyi le go rarolla mathata ka setšhabeng sa Umhlabuyalingana, go akaretšwa ditlhohlo tša mabapi le Isimangaliso Wetland Park.Meketeko ye e gopodišiša ka ga diphihlelelo tša naga go tloga ka 1994 mola e hlokometše mošomo wo o sa swanetšego go dirwa go ageng Afrika Borwa ye e kopanego ka nnete, ye e hlokago kgethologanyo ya semorafe, kgethologanyo ya bong, ya temokrasi le ye e atlegilego.Ka kgweding ya Tokologo re keteka seabe sa tokologo le temokrasi ya rena, seo Mopresidente wa peleng wa ANC le mogale wa bosetšhaba, Oliver Reginald Tambo, a bilego le sona yo a ka bego a na le mengwaga ye 100 mo ngwageng wo ge nkabe a phela.3.2. Bjalo ka karolo ya lenaneo la Kgwedi ya Tokologo Tona ya Dikgokagano, Ayanda Dlodlo, o thomile dipoledišano tša bafsa bjalo ka karolo ya ditherišano tše di tšwelago pele le bafsa mabapi le gore go ra goreng go bona go “OWN YOUR FREEDOM”, e lego leswao leo le šomišwago go latela ditherišano tše go kgašo ya setšhaba.Kabinete e ipiletša go bafsa go diriša ditokelo le maikarabelo a bona ka tlhokomelo le go hlompha bao ba lwetšego tokologo ya rena, gore bohle ka nageng ya rena ya temokrasi ba ipshine ka yona.3.3. Kabinete e amogela kopano ya mathomo ya Mokgwaneelano wa maemo a godimo wa Batho ka Batho ya Afrika Borwa le China (PPEM) yeo e swerwego go tloga ka la 24 go fihla ka la 27 Moranang.Se e bile phihlelelo ya tumelelano ye e dirilwego Ketelong ya Semmušo ya ge Mopresidente Xi Jinping a etetše ka Afrika Borwa gomme a kopane le Mopresidente Jacob Zuma ka 2015.IMC ka ga Mokgwaneelano wa Batho ka Batho e swerwe, yeo monggae wa yona e bego e le Tona Nathi Mthethwa yo a bego a amogetše Motlatšatonakgolo Lui Yandong le baromiwa go tšwa ka People’s Republic of China.Ditumelelano tša mehutahuta di ile tša saenwa gomme tšona di be di wela ka go merero ye mebedi ka bophara – Tlhabollo ya Bokgoni bja Batho, le Dinyakišišo le Tlhabollo. Kgolo ya ekonomi ye e akaretšago mang le mang yeo e bonwago ka phetošo ya ekonomi ya motheo e sepela mmogo le go aga bokgoni bja batho ba rena, kudukudu bafsa ba rena maemong ao a fapafapanego.Kabinete e amogela kabo ya didirišwa tša kalafo (yeo e dirilwego ka Afrika Borwa) go tšwa mmušong wa China, bjalo ka karolo ya tumelelano ya tirišano ka go tša maphelo gareng ga Afrika le China, se se tla tsenya letsogo go kaonafatša boleng bja ditirelo tše di abjago ka dipetleleng tša setšhaba.Ka ditumelelano tša tirišano dinaga tše ka bobedi di ikgafile go dirišana mmogo ka tša sethekniki, ka tlhahlo ya barutiši le dineelano tša tsebo ka lefapheng la thuto, kudukudu ka Dipalo, Mahlale le Theknolotši bjale ka ge e le dikokwane tša kgolo ya diekonomi tša tsebo.Mafapha a mangwe ao go tlago dirišanwa kudu ka go ona a akaretša: setšo; dikgokagano; maphelo; mahlale le theknolotši; dipapadi; boeti; merero ya basadi le ya bafsa.3.4. Kabinete e lebiša mahloko a yona go ba lapa le bagwera ba batho ba 235 bao ba lahlegetšwego ke maphelo a bona ka lebaka la dikotsi tša mebileng ka maikhutšong a Lehu la Morena. Dipalopalo tša lebaka le di laetša gore 50% ya batho bao ba hlokofetršego e bile basepela ka maoto, gwa latela banamedi go 24% le baotledi go 19%.3.5. Kabinete e ba le Mopresidente Jacob Jacob Zuma ge a lebiša manyami a magolo le go makala kudu ka go hlokofaleng ga baithuti ba sekolo ba 18, le batho ba bagolo ba babedi ka kotsing ye šoro ya thekisi ka Bronkhorstspruit, ka ntle ga Pretoria.Re phatlalatša boipiletšo bjo bo dirilwego ke Mopresidente Zuma bja gore ditheo tša phethagatšo ya molao di nyakišiše seo se bakilego kotsi ye ka pela.Kabinete e leboga dikgoro tša mmušo ka moka, mekgatlo ye e sego ya mmušo (di-NGO), bašomi ba diphrofešenale le dikgwebo bao ba thekgago malapa ao a amegilego gammogo le baithuti le bašomi ba Sekolo se se Phagamego sa Mahlenga le ba Sekolo sa Phraemari sa Refano mo nakong ye ye boima.Dikotsi tša tseleng, kudukudu nakong ya maikhutšo ka Afrika Borwa, di tšwela pele go ba tlhobaboroko ye kgolo ya bosetšhaba. Mabakeng a mantši mahu a a ka be a thibetšwe ka maitshwaro ao a nago le maikarabelo ge go šomišwa ditsela tša ka mo nageng.Go otlela ka ntle le maikarabelo le ka go hloka šedi ga di amogelege gomme maAfrika Borwa ka moka ba kgopelwa go rwala maikarabelo go polokego ya bona ditseleng tša rena.3.6. Kabinete e reta lefapha la dinamela tša dipese ge le boetše mošomong ka morago ga go ngala mošomo ga go hloka dikgaruru, gomme la bontšha ka fao ditšhupetšo tša bašomi di swanetšego go dirwa ka gona.Mošomo wo o dirilwego ke Tona ya Bašomi o swanetše go retwa ge a nolofaditše gore go ngala mošomo go fedišwe ka mo lekaleng le le bohlokwa kudu la ekonomi ya rena.3.7. Kabinete e hlobja boroko ke ditiragalo tša dikgaruru tšeo di sa tšwago go hlaga ka Vuwani go latela sephetho sa Lekgotla la Karoganyo ya Mebasepala sa go e iša ka masepaleng o moswa.Kabinete e kgalema ka bogale tšhomišo ya bana ba rena bjalo ka setlabelo sa ditherišano, go tswalelwa ga dikolo dibeke go senya bokamoso bja bana ba ka ge ba bewa ka fase ga kgatelelo ya monagano ye kgolo.Dikgaruru, ditšhošetšo, tshenyo, goba ditiro tše di feletšago ka go senywa ga dikolo goba tša go dira gore baithuti ba šitišwe go ya sekolong ga di na le fao di beilwego gona ka temokrasing ya rena.Kabinete e leboga mošomo wo o dirilwego ke IMC, yeo e bego e etilwe pele ke Tona ya Kgoro ya Pušo ya Tirišano le Merero ya Setšo Morena Des Van Rooyen le ketelo ye e dirilwego ke Tona ya Maphodiša, Fikile Mbalula, gomme e thekga kgopolo ya gore ditiro tša bosenyi go akaretšwa go senya le go pšhatla thoto go ka se kgotlelelwe.Mopresidente Jacob Zuma o rulagantše go tla go kopana le Kgoši ya VhaVenda Toni Mphephu Ramabulana le baetapele ba setšo go tšwa ka seleteng sa Vhembe ka nepo ya go tliša khutšo. Kabinete e gatelela gore tšhelete le methopo ye e dirišitšwego go aga dikolo tše dingwe sebakeng sa tšeo di sentšwego e be e beetšwe go phethagatša mananeo a mangwe.3.8. Kabinete gape e ipileditše gore go be le šebešebe le khutšo go latela ditšhupetšo tša dikgaruru ka toropong ya Lichtenburg le ka Lekheišeneng la Blydeville, ka Masepaleng wa Selegae wa Ditsobotla, ka Leboa Bodikela. Dikolo di sentšwe, mabenkele a tšeelwa diphahlo gomme difatanaga gammogo le dintlo tše mmalwa tša tšhungwa.Tonakgolo ya Leboa Bodikela, Supra Mahumapelo, o thwetše sehlopha seo se bopilwego ke Malekgotlaphethiši a mahlano le boratoropo ba babedi go nyakišiša le go rarolla mathata a kabo ya ditirelo ka mo lefelong le.3.9. Kabinete e ipiletša go setšhaba sa Coligny, ka Leboa Bodikela go emiša ditšhupetšo tša dikgaruru le go dumelela Tirelo ya Maphodisa ya Afrika Borwa (SAPS) ka Coligny go phetha dinyakišišo tša bona ka ga lehu la ngwana yo a bolailwego, go netefatša gore toka e a phethagatšwa.Badudi ba kgopelwa go tliša dingongorego tša bona ka go diriša ditshepedišo tše di lego gona le ka mellwaneng ya molao.3.10. Mmušo o reta ditheo tša phethagatšo ya molao ka ga phetolo ya tšona ge di golegile bao ba dirago dikgaruru kgahlanong le basadi le bana.Mabapi le se, Kabinete e amogela kgato ya ka pela yeo e tšerwego ke Lekala la Thekišo ya Batho la di-Hawks le Sehlopha sa Phetolo ya Togamaano sa SAPS leo se golegilego moruti wa ka Durban ka pharomolato ya gore o gweba ka batho ka Port Elizabeth.Ke mošomo le maikarabelo a maAfrika Borwa ka moka go šoma le ba taolo go šireletša basadi le bana ba rena go basenyi le go netefatša gore re kgatha tema ya rena go dira gore ditšhaba tša rena di bolokege.4. Melaetša4.1. Kabinete e lebogiša Zolani Tete ge a thopile sefoka sa lepanta sa bantamweight sa Mokgatlo wa Lefase wa Matswele (WBO).Se se mmea gore a tle a lwele lepanta la kopanyo ya boima bja lefase – gomme se se ra gore bjale o kgona go hlohla mapanta a lefase ka mekgatlong e megolo ye mene ya matswele e lego: WBO, Lekgotla la Matswele la Lefase (WBC), Mokgatlo wa Matswele wa Lefase (WBA) le Fetereišene ya Matswele ya Boditšhabatšhaba (IBF).4.2. Kabinete e ba le Mopresidente Jacob Zuma ge a romela molaetša wa mahloko go ba lapa le bagwera ba mohlokomedi le mohlahli wa mahlwaadibona wa ntwa ya matswele, Nick Durandt, yo a bego a tsebja ka bokgoni bja gagwe bja go tšweletša boramatswele ba dinkgwete le go tloša bašemane ba bannyane mebileng le go ba dira dinkgwete.5. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.5.1. Bao ba thwetšwego mešomong ke Mopresidente go šoma ka Kgorotshekong ya Badiriši ya Bosetšhaba, go thoma ka letšatšikgwedi leo Mopresidente a ba Thwetšego ka lona:a) Moprofesara Joseph Mandal Maseko (Modulasetulophethiši);b) Mohumagadi Laura Best (Motlatšamodulasetulo);c) Morena Lulama Andisa Potwana (leloko la go šoma dinako ka moka);d) Mohumagadi Penelope Anne Beck (leloko la go šoma dinako tše dingwe);e) Moatbokheiti Hope Fiona Neo Sephoti (leloko la go šoma dinako tše dingwe);f) Mohumagadi Diane Reinette Terblanche (leloko la go šoma dinako tše dingwe);g) Mohumagadi Nomfundo Maseti (leloko la go šoma dinako tše dingwe);h) Mohumagadi Maleho Margaret Daisy Nkomo (leloko la go šoma dinako tše dingwe);i) Moprofesara Bonke Clayton Dumisa (leloko la go šoma dinako tše dingwe);j) Moprofesara Tanya Ann Woker (leloko la go šoma dinako tše dingwe);k) Moprofesara Kasturi Moodaliyar (leloko la go šoma dinako tše dingwe);l) Ngaka Maria Claudina du Toit (leloko la go šoma dinako tše dingwe);m) Morena Xolela Christopher May (leloko la go šoma dinako tše dingwe);n) Morena Fungai Khumbulani Sibanda (leloko la go šoma dinako tše dingwe);o) Morena Lehlohonolo Lucky Rabotapi (leloko la go šoma dinako tše dingwe);p) Morena Trevor Albert Bailey (leloko la go šoma dinako tše dingwe); leq) Moatbokheiti Frans Kgolela Manamela (leloko la go šoma dinako tše dingwe).5.2. Go thwalwa ga maloko ao a sego a khuduthamaga go Lekgotla la Koporase ya Dibetša la Afrika Borwa (ARMSCOR):a) Motlatšaatmirale (yo a rotšego modiro) RJ Mudimu (Modulasetulo ebile o thwetšwe gape);b) Mohumagadi Thuthukile Skweyiya (Motlatšamodulasetulo ebile o thwetšwe leswa);c) Ngaka Moses Khanyile (o thwetšwe leswa);d) Morena Ndumiso M Tyibilika (o thwetšwe leswa);e) Morena Raymond Mlungwana Vokwana (o thwetšwe leswa);f) Moatbokheiti Virginia Lee Anne De La Hunt (o thwetšwe leswa);g) Mohumagadi CE Simpson;h) Mohumagadi T Mhlan; lei) Motseta TJ Ndhlovu.5.3. Morena Kgabo Mahoai bjalo ka Molaodipharephare wa Kgoro ya Dikamano tša Boditšhabatšhaba le Tirišano.Dinyakišišo:Willy Hlopheka BaloyiMogala: 083 3907 147"
Pego ya Kopano ya Kabinete ya la 10 Mopitlo 2017,11 May 2017,https://www.gov.za/speeches/statement-cabinet-meeting-10-may-2017-11-may-2017-0000,https://www.gov.za/nso/speeches/pego-ya-kopano-ya-kabinete-ya-la-10-mopitlo-2017-11-may-2017-0000,"Kabinete e kopane ka Laboraro la 10 Mopitlo 2017, ka Tuynhuys, Cape Town.1. Seboka sa tša Ekonomi sa Lefase ka ga Afrika1.1. Kabinete e amogela go swarwa fao go atlegilego ga Seboka sa bo 27 sa tša Ekonomi sa Lefase seo go sona Mopresidente Jacob Zuma a etilego pele Team South Africa, Dihlogo tša Dinaga le Mebušo go tšwa ka khonthinenteng ya Afrika, baetapele ba diintasteri ba lefaseng ka bophara le baetapele ba dikgwebo le ba setšhaba. Khonferentshe e swerwe ka fase ga morero wa: “Re fihlelela kgolo ya mang le mang: boetapele bjo bo arabelago le bja maikarabelo”.1.2. Kopano ye ya bo 27 ya Seboka sa tša Ekonomi sa Lefase ka ga Afrika e tiišeleditše leswa go lefase gore Afrika Borwa e tšwela pele go ba karolo ya lefelo leo go nago le kgonagalo ya gore le ka ba la dipeeletšo ka khonthinenteng ya Afrika. Barulaganyi ba yona ba tiišeditše gore baromiwa ba go feta ba 1 000 ba tsenetše tiragalo ye, e lego palo yeo e sego ya ka ya bonwa peleng ge e bapetšwa le Seboka seo se fetilego sa tša Ekonomi sa lefase ka ga Afrika.1.3. Moya wo o tiilego wa boetapele gareng ga mmušo le ba kgwebo ka nakong ya WEFA o be o le o mokaone kudu. Dipoledišano tše di humilego di file Afrika Borwa sebaka sa go laetša kgatelopele yeo e e dirago go fihleleleng ga kgolo ya ekonomi le go laetša gore Afrika Borwa e buletše kgwebo. Afrika Borwa e tšwela pele go ikgafa go dula e šoma go phethagatšeng ga Leanotlhabollo la Bosetšhaba (NDP) go fokotša maemo a bohloki, tlhokego ya tekatekano le tlhokego ya mešomo.2. Dinamelwa2.1  Go tsebagatšwa semmušo ga ditimela tše diswa tša Setheo sa Ditimela tša Banamedi sa Afrika Borwa (PRASA) le tirelo ya ditimela, ka Mopresidente Jacob Zuma ka la 9 Mopitlo 2017 ka Seteišeneng sa Pretoria ke karolo ya boikgafo bjo bo tšwelago pele bja mmušo bja go netefatša gore go ba le dinamelwa tša setšhaba tša go se ture le tšeo di tshephagalago, le go thekga mananeokgoparara a ka nageng.2.2 Ditimela tše diswa tša Metrorail (tšeo di rwalago Batho) ke karolo ya dinamelwa tše diswa tšeo di tlago abja ke mmušo mo mengwageng ye e tlago ye 10 go fihla go ye 15 bjalo ka karolo ya Lenaneo la Tirišo ya Sebjalebjale la PRASA. Lesolo le le tla hloma mešomo le dibaka tša mešomo tše diketekete tša go ya go ile, fao e lego gore pholante ya tšweletšo ya ditimela tše diswa e a agwa ka Nigel, Ekurhuleni. Ke mathomo a tsenyotirišong ya tumelelano ya France le Brazil yeo e saennwego gareng ga PRASA le Alstom2.3 Ditimela tše diswa tša maemo a godimo tša Metrorail (tšeo di rwalago Batho) di tla fetoša maitemogelo a boeti a banamedi a go se bapetšwe a boiketlo le tirelo.  Ke karolo ya tlhabollo ya ekonomi ka mmušo ka go diriša tlhabollo ye kgolo ya mananeokgoparara ebile a kgona go dirišwa gabonolo ke bagolofadi.2.4 Kabinete e dirile boipiletšo go maAfrika Borwa ka moka gore a ikgantšhe le go šireletša ditimela tše diswa kgahlanong le ditiro tša tshenyo.3. Ditšhupetšo Tša Ka Vuwani3.1 Kabinete e amogela tsenogare ye e atlegilego yeo e dirilwego ke Mopresidente Zuma ka Vuwani, Limpopo. Mopresidente o kopane le Mohlomphegi Kgoši Toni Mphephu Ramabulana wa MaVenda, le bakgathatema ba bangwe ba setšhaba go hwetša ditharollo tše kaone go mathata ao a tšweleditšwego.3.2 Kopano e amogetše tšhišinyo ya Kgoši ya gore Masepala wa Selete wa Vhembe o swanetše go abela batho ba Vuwani ditirelo mola e le gore tharollo ya go ya go ile ka ga bothata bja mellwane e a hwetšwa. Tharollo ye e šišintšwego e sepelelana le melao ye e amegago yeo e laolago mebasepala.3.3 Go ile gwa tšwela pele gwa tšewa sephetho sa gore dikgoro tša mmušo tša bosetšhaba le tša profense tša maleba di swanetše go fa masepala wo wa selete thekgo gore o phethagatše mošomo wa ona. Le ge go le bjale kopano ye e gateletše gore sephetho se ga se re gore masepala o moswa (wa LIM 345) o a fedišwa. Sephetho se ke karolo ya boikgafo bja mmušo bja go hwetša tharollo yeo e akaretšago mang le mang.3.4 Go rerišana le Mopresidente le bakgathatema ka moka go feleleditše ka gore dikolo le dikgwebo di boele di tsene le go gweba ka fao go tlwaelegilego. Kabinete e reta bakgathatema go phethagatša ditumelelano tšeo di rulagantšwego ke Kgoši. Mopresidente o ikgafile gore o tla boa setšhabeng sa Vuwani go rerišana le setšhaba ka letšatšikgwedi leo le sa tlogo bewa le Mohlomphegi Kgoši Toni Mphephu Ramabulana le bakgathatema ka moka ba maleba ka lefelong leo.3.5 Kabinete e ipiletša go batswadi le go setšhaba go thekga ditsenogare tšeo di dirilwego ke kgoro go netefatša gore baithuti ba boela ka diphapošing tša thuto gomme ba ithuta le go tsenela dithuto tša tlaleletšo tšeo di ka ba dirago gore ba se hlwe ba šaletše morago ka go diriša ditsenogare tšeo di abelwago dikolo ka moka tša fao.4. Ditšhupetšo Tša Dikgaruru4.1  Kabinete e ipiletša go ditšhaba go tlogela go dira ditiro tša dikgaruru, botšhošetši le go tšeela batho dithoto ge di tšweletša dipelaelo tša tšona. Dikgaruru le ditiro tša go tšeela batho dithoto le go senya dithoto tša kgwebo tšeo di sa tšwago go direga ka Coligny, Eldorado Park, le ka Ennerdale di kgalengwa ka bogale ke Kabinete.4.2  Kabinete e ipiletša go ditšhaba go tšweletša dipelaelo tša bona ka mokgwa wo o nyakago ditharollo ka ntle le go senya thoto ya setšhaba goba go gataka ditokelo tša maloko a mangwe a setšhaba.4.3  Mopresidente o dirile boipiletšo ka 2015 ge a be a efa Polelo ya Maemo a Setšhaba, a ipiletša go Sehlopha sa tša Toka, Thibelo ya Bosenyi le Tšhireletšo (JCPS) go tiiša letsogo go dikgaruru le ditšhupetšo tšeo di nago le tshenyo. Kabinete e bušeletša boipiletšo bjo gore bao ba tshelago molao ba tla lebana le letsogo la molao.4.4 Kabinete e ipiletša go bakgathatema ka moka go rerišana ka nepo ya go rarolla dithulano ka lebelo ka Ennerdale, Eldorado Park le ka Coligny.5. Molaokakanywa Wa Lefelo La Bohlodi Ka Ga Ditšhelete5.1  Kabinete e amogela go saenelwa ga Molaokakanywa wa Lefelo la Bohlodi ka ga Ditšhelete (FICA) go ba molao ke Mopresidente Zuma. Afrika Borwa ke karolo ya setšhaba sa lefase ka bophara seo se ikgwerantšego le go lwantšhana le ditiragalo tša mabapi le ditšhelete tšeo di sego molaong, e tla dirišana le tsenogare ya boditšhabatšhaba yeo e nyakago go lwantšhana le ditiro tša go sepetša tšhelete ye e hweditšwego ka ntle le molao gore e bonwe bjalo ka yeo e lego molaong le botšhošetši bjo bo dirwago ditšheleteng.5.2  Molaokakanywa wo gape o tsenya letsogo go maatlafatša go hloka sephiri le seriti sa tshepedišo ya ditšhelete ya Afrika Borwa le go dira gore go be boimanyana gore basenyi ba kgathe tema ka go efogeng ga metšhelo, ka ditirong tša go sepetša tšhelete ye e hweditšwego ka ntle le molao gore e bonwe bjalo ka yeo e lego molaong le tshepedišo ya dišhelete ye e sego molaong ka go tšhabela go šomiša tshepedišo ya ditšhelete ya Afrika Borwa. Se se bopa ye nngwe ya ditlabelo tše re nago le tšona bjalo ka naga go lwantšha bosenyi bja ka dikantorong ka go bobedi lekaleng la phraebete le la setšhaba.5.3 Kabinete e sedimošitšwe ke Tona ya Ditšhelete gore ditherišano di tšwela pele gomme di tla phethwa mo nakong ye e sa fetšego pelo go realo e le go netefatša gore go tla ba le tshepedišo ya go tsebagatša melawana yeo e tlago tsenya tirišong Molao wa FICA.6. Diphetho Tša Kabinete6.1 Tona ya Ditšhelete e sedimošitše Kabinete ka ga dikopano tšeo di sa tšwago go swarwa tša Lehlabula tša Sekhwama sa Ditšhelete sa Boditšhabatšhaba (IMF)/Panka ya Lefase, dikopano tša Dipeeletšo tša go ya Setšhabeng le Seboka sa tša Ekonomi sa Lefase ka ga Afrika. O tšwetše pele go ba sedimoša ka ga ditšhišinyo tša Tumelelano ya G20 le Afrika le dipelaelo tša babeeletši le tša ditheo tša Kelo ya Maemo a Ekonomi. Go bile le poledišano ye e tseneletšego ka ga seemo sa ekonomi lefaseng le sa ka dileteng, gomme seo re swanetšego go se dira go bušetša morago ditheošo tša maemo a ekonomi.6.2 Kabinete e bušeleditše gore e sa ikgafile go seemo sa melawana ya ditšhelete seo se hlagišitšwego ka go Polelo ya Ditekanyetšo tša 2017, go phethagatša dipeakanyoleswa tša go kaonafatša pušo ka dikhamphaning tša mmušo; go tšwetša pele mollwane wo o beilwego wa tshenyegelo le go netefatša gore dikoloto tša mmušo di ba maemong a makaone. Lenaneo la mmušo ka ga go akgofiša go tsenywa tirišong ga dipeakanyoleswa tša makala tše di ikemišeditšego go thekga kgolo ya ekonomi ka ge go beilwe ka go Leano la Dintlha tše Senyane le tšwela pele go ba maleba go rarolla a mangwe a mathata ao a tšweleditšwego ke babeeletši.6.3 Kabinete e amogela pego ye e sa tšwago go lokollwa ke feme ya EY Consultancy ka ga Peeletšothwii ya Dinaga tša ka ntle ka Afrika. Pego ye e bolela gore Afrika Borwa ke ye nngwe ya dinaga tše di tletšego ka ditiragalo tša ekonomi gomme yona e beilwe maemong a bobedi ka Dipalopalong tša 2017 tša Bogoketši bja Ekonomi ka Afrika.6.4 Kabinete e ile ya sedimošwa gape ka ga diketelo tše di tlago tša Ditheo tša Kelo ya Ekonomi go tla go boledišana le dikhamphani tše mmalwa le balaodiphethiši ba mmušo.6.5 Kabinete e dumeletše Sethalwa sa Leano leo le Lekodišišitšwego la Dinamelwa tša Dinagamagaeng. Leano le le fetola dilo tšeo di beilwego pele ka go mebasepala ya selete ya dinagamagaeng le diprofense, ka go rarolla kabo ye e hlaelelago ya Mananeokgoparara a Dinamelwa tša Dinagamagaeng le ditirelo tšeo di fokotšago tlhabollo ya ekonomi ya setšhaba.Go tsenywa tirišong ga leano le go tla tsenya letsogo ka go tlhabollo ya ekonomi ya kgauswi le ya profense ka go kaonafatša phihlelelo go dinamelwa tša bohle. Se se tla oketša kgokagano gareng ga mafelo a ditoropong le a dinagamagaeng, ka nepo ya go tsenya tikologo ya dinagamagae ka go ekonomi ya bohle.6.6 Kabinete e dumeletše Molawanakakaretšo wa Dinamelwa tša Lewatle.                                                                                                                                                                                                                                                                                                                                                                                                                                                                                                                  Se se laetša boikgafo bja mmušo go kgolo, tlhabollo le phetošo ya lekala la dinamelwa tša lewatleng la Afrika Borwa, go thekga tlhabollo ya ekonomi ya setšhaba mola ka go le lengwe re tsenya letsogo ka go kgwebišano ya boditšhabatšhaba.Se se sepelelana le dilo tšeo mmušo o di beilego pele tše di amanago le Operation Phakisa ka ga go godiša Ekonomi ya Lewatle. E sepelelana gape le dinepo ka kakaretšo tša go tšwetša pele kgolo ya ekonomi le go thuša ka tlhomo ya mešomo, ka ge go hlagišitšwe ka go NDP le ka go Leano la Mananeokgoparara la Bosetšhaba.6.7 Kabinete e dumeletše go phatlalatšwa ga Sethalwa sa Leano la Dinamelwa tša go Amana le Tikologo gore setšhaba se ye go fa ditshwaotshwao ka ga sona. Dinamelwa di raloka tema ye bohlokwa go kgontšha kgwebišano ya lefaseng ka bophara ka mokgwa wo o tšwelago pele go ya go ile ka tša ekonomi, tša setšhaba le tša tikologo. Mananeo a dinamelwa a bopa motheo wa ditiragalo tša ekonomi ya setšhaba tša Afrika Borwa ka go kgontšha go sepetšwa ga batho le diphahlo. Le ge go le bjale, meši ye e tšwago ka lekaleng la dinamelwa e na le seabe go palomoka ya meši ya digase tša lefaufaung ka mo nageng (GHG), gomme dinamelwa tša tseleng tšona di etile pele go ba le seabe se. Leano le le nyaka go šišinya ditsenogare tšeo di tlago fokotša meši ya GHG ka go diriša melawana ya tlhabollo ya go ya go ile.6.8 Kabinete e dumeletše gore Afrika Borwa e tsenele seboka sa Smart Africa Alliance.Ye ke tirišano ye e etilwego pele ke Afrika yeo e lebeletšego kudu go hlabolla ditharollo tša maleba tša tlhabollo le go abelana methopo ka nepo ya go rarolla mathata a tlhabollo ao khonthinente e lebanego le ona. E bea Ditheknolotši tša Tshedimošo le Dikgokagano bjalo ka selo se bohlokwa sa lenaneotlhabollo la 2063 la dinaga tša Afrika.Afrika Borwa e tla holega ka bobedi go tša ekonomi le tša sepolotiki ka go kgatha tema ga yona ka go Smart Africa.Ka go dira gore diintasteri le botsebi bja Afrika Borwa di be bohlokwa go lenaneotlhabollo la Smart Africa, Afrika Borwa e tla tsenya letsogo go kgolo ya dikgwebo tša kgauswi ka mo seleteng.6.9 Kabinete e dumeletše go tsebagatšwa ga Molawana wa Bosetšhaba wa Kgoro ya Thuto ya Motheo (DBE) ka ga Baerase ya go Palediša Mašole a Mmele go Šoma (HIV), Malwetši a go Fetelwa ka Thobalano (di-STI) le Bolwetši bja Mafahla (TB).Molawana wa 1999 o lebeletše kudu ditemošo tša bohle le dilo tša thibelo tša payolotši le kalafo, gomme o hlokometše gannyane dihlohleletši tša makala, tša setšhaba le tša maitshwaro tša HIV.Molawana wo o šišinya gore go fetogelwe go go bona HIV bjalo ka taba ye bohlokwa ya bolaodi go dirišwa mokgwa wa maphelo a setšhaba, gammogo le go akaretša TB bjalo ka selo seo se beilwego pele ka dikolong, gareng ga tše dingwe. Mollwane wa go phethagatša se o katološeditšwe go baithuti, go barutiši le go bahlankedi ba mmušo, go setšhaba gammogo le go dikolo tšeo di ikemego.7. Melaokakanywa7.1 Kabinete e dumeletše go tsebagatšwa ga Molaokakanywaphetošwa wa Khamphani ya Maemafofane, wa 2017 le Molaokakanywaphetošwa wa Sephethephethe sa Moyeng le Ditirelo tša Bofofiši ka Palamenteng.7.2. Diphetošo ka mo go Melaokakanywa ye mebedi ye di nyaka go hlagiša gore go be le sehlongwa sa taolo ya sa ruri. Gape diphetošo tše di hlagiša gore go hlongwe dikomiti tša mekgwa ya boipelaetšo, tšeo di tlago šoma go rarolla merero efe goba efe ya dithulano.8. Ditiragalo Tše Di Tlago8.1 Mopresidente Jacob Zuma o tla fa polelo ya pulo ya Tourism Indaba 2017 yeo e tlago swarelwa ka Inkosi Albert Luthuli International Convention Centre ka Durban gareng ga la 16 le la 18 Mopitlo 2017.Ye ke kopano ya boditšhabatšhaba yeo gape e tlago laetša ditšweletšwa le ditirelo tša Afrika Borwa le lekala la kamogelo ya baeng. Tourism Indaba 2017 e tla re gape ya tšwetša pele le go thekga phetošo ye e tšwelago pele le tlhabollo ya intasteri ya tša boeti ya Afrika Borwa ka ge go bonwa tema ye e kgathwago ke bahlomi ba dikgwebo le dikgwebopotlana.Ka Afrika Borwa baeti ba go feta ba 10 milione ba fihlile ka 2016, e lego 13% go feta ka 2015. Se se feta kelo ya kgolo ya palogare ya lefaseng ka bophara ya 3% ya lebaka leo la nako. Mo lebakeng le la nako ya Tourism indaba, Afrika Borwa e tla holega go palo ya baromiwa bao ba tlago tla ka nageng ya rena.8.2 Tona ya Enetši Mmamoloko Kubayi o tla re mo kgweding ye a eta pele lesolo la Kgwedi ya Enetši ka fase ga morero wa, “Re tšwetša pele motswako wa enetši wa go se ture le wa go ya go ile e le go thekga phetošo ya ekonomi ya setšhaba ya motheo”. Lesolo le le tla ruta, la hloma temošo le go boledišana le setšhaba ka ga go šomiša enetši gabotse, tšhireletšego ya enetši, merero ya mehuta ye mengwe ya enetši le ka fao ka moka ga tšona di lego bohlokwa ka go tšhomišo ya ka malapeng, ya kgwebo le ya diintasteri.8.3 Dipolelo tša Ditekanyetšo tša Dikgoro tša 2017 ka Mopitlo di fana ka sebaka sa gore dikgoro di hlagiše ka palamenteng le go setšhaba ka bophara ka fao di tlogo šomiša ditekanyetšo tša 2017 tšeo di abetšwego tšona. Di tla šomiša ditlhagišo tše gape go botša setšhaba gore mananeo a tšona a tlo ba mabapi le eng mo ngwageng wo wa ditšhelete. Kabinete e ipiletša go setšhaba go rerišana ka ga ditlhagišo tše tša ditekanyetšo ge di hlagišwa go latela tshepedišo ya Palamente.8.4 Kgoro ya Meetse le Kelelatšhila e tla swara Beke ya Kelelatšhila gareng ga la 16 le la 22 Mopitlo 2017 ka fase ga morero wa “Kelelatšhila ke ya Maphelo le Seriti”. Mmušo o ikgafile go tliša seriti go maAfrika Borwa ka go aba ditirelo tša kelelatšhila. Nepokgolo mo bekeng ye ya kelelatšhila e tla ba Lenaneo la Phedišo ya Dintlwana tša Boithomelo tša go šomiša Dipakete leo le beilwego pele. Se se tla dira gore go abje kelelatšhila yeo e sepetšwago ka meetse ditšhabeng ka Masepaleng wa Selegae wa Nketoana, ka Foreisetata le ka Masepaleng wa Selegae wa Dawid Kruiper, ka Kapa Leboa bjalo ka karolo ya go akgofiša ditirelo go fediša dintlwana tša boithomelo tša go šomiša dipakete.8.5 Afrika Borwa e keteka Kgwedi ya Afrika ka fase ga morero wa: Re Aga Afrika ye Kaone le Lefase le Lekaone. Ditiragalo tše mmalwa di a phethagala tšeo di etilwego pele ke Kgoro ya Bokgabo le Setšo gomme tšona di ikemišeditše go tšwetša pele botee bja Afrika. Ditiragalo tše di tla fihla ka la 25 Mopitlo 2017 fao Mopresidente Zuma a tlago ba monggae wa dijo tša matena ka ntlong ya baeng ya Mopresidente ya Sefako Makgatho. Ka mo dijong tše tša matena go tla laletšwa baetapele ba badudi ba dinaga tša ka ntle bao ba lego ka Afrika Borwa bao Mopresidente a kopanego le bona ka 2015.9. Go Romelwa Ga Mašole A Bosetšhaba A Tšhireletšo A Afrika Borwa (SANDF)9.1 Kabinete e amogela sephetho seo se tšerwego ke Mopresidente Jacob Zuma sa go katološa go romelwa ga maloko a SANDF ka Democratic Republic of Congo (DRC). Se ke maitapišo a go tsenya letsogo go tliša khutšo le šebešebe ka khonthinenteng ya Afrika le kudukudu ka mo seleteng se go sepelelana le ditlamego tša rena tša boditšhabatšhaba le melaotshepetšo ya rena mabapi le dinaga tša ka ntle ya go ba le seabe kaone go Afrika le lefaseng.9.2 Palomoka ya maloko a 1 371 a SANDF a rometšwe ka DRC go thekga Lesolo la Phedišo ya Dintwa la Mokgatlo wa Dinagakopano. Go romelwa ga bona go katološitšwe go tloga ka la 01 Moranang 2017 go fihla ka la 31 Hlakola 2018.9.3 Go romela mašole ga rena ka khonthinenteng ke thekgo ye e tšwelago pele ya ditshepedišo tša ka mo seleteng le tša ka khonthinenteng tša go arabela le go rarolla mathata, go tšwetša pele khutšo le tšhireletšo, go maatlafatša kopanyo ya ka seleteng, go oketša kudu kgwebišano ya ka gare ga Afrika le go eta pele tlhabollo ya go ya go ile ka Afrika.10. Difoka Tša Bosetšhaba10.1 Kabinete e lebogiša baamogedi ka moka ba Difoka tša Bosetšhaba tša 2017. Ngwageng wo wa OR Tambo ba re bontšhitše maatla a go šomela go fihlelela Afrika Borwa ye kaone le setšhaba se kaone. Re hlohleletšwa ke diphihlelelo tša bona, boikgafo bja bona, go rata ga bona le go nyaka go tšwetša pele batho ga bona. Sefoka sa Ikhamanga sa Gauta (1), Sefoka sa Ikhamanga sa Silibera (7), Sefoka sa Ikhamanga sa Porontshe (1), Sefoka sa Baobab sa Gauta (1), Sefoka sa Baobab sa Silibera (2), Sefoka sa Baobab sa Porontshe (2), Sefoka sa Luthuli sa Silibera (29), Sefoka sa Luthuli sa Porontshe (1), Sefoka sa Mapungubwe sa Silibera (2), Sefoka sa Bagwera ba OR Tambo sa Gauta (1).10.2 Go lokollwa ga Pego ya bo 17 ya Khomišene ya Tekatekano Mešomong ke Tona ya Mešomo, Mohumagadi Mildred Oliphant e laetša lebelo leo le ganelelago go nanya la diphetogo ka mafelong a mešomo ka mmarakeng wa bašomi wa Afrika Borwa. Pego ye e laetša gore re sa le kgole go fihlelela mafelo a mošomo ao a emelago ka nnete ka fao setšhaba sa rena se lego ka gona. Bathobaso, Basadi le Bagolofadi ba tšwela pele go se emelwe ka fao go lekanego kudu ka mererong ka moka ya Tekatekano Mešomong.10.3  Pego ye e laetša gore bathobašweu ba go ba 68% ba maemong a godimo a bolaodi ka mo nageng ka go makala a setšhaba le a phraebete, e lego makga a tshela go feta sehlopha se sa setšhaba seo se kgathago tema ka ekonoming. Bathobaso ba go fela 14.4% ya balaodi ba godimo.10.4 Ka lebaka la tlhokego ya tšhoganetšo ya go fetoša ekonomi le go netefatša gore go ba le ekonomi ye e akaretšago mang le mang, se ga se selo seo se lekanego. Kabinete e amogela tsebišo ye e dirilwego ke Tona ya Mešomo ya gore kgoro ya gagwe e nyaka go diriša magato a boima go bao ba sa obamelego melao.11. Melaetša Ya Ditebogišo Le Ya Kwelobohloko11.1 Kabinete e ba le Mopresidente Jacob Zuma ge a lebogiša Morena Emmanuel Macron, Mopresidente yo a kgethilwego wa Repabliki ya France, go latela go thopa ga gagwe ga dikgetho tša go kgetha mopresidente wa France tše di swerwego ka la 7 Mopitlo 2017.Afrika Borwa e letetše go šoma le mmušo wa France ka fase ga boetapele bja Morena Macron go tiišetša selekane seo se šetšego se tiile sa tša dipolotiki, sa tša ekonomi le tša kgwebišano gareng ga Afrika Borwa le France.11.2 Kabinete e lebogiša ratoropo wa peleng wa Johannesburg, le modulasetulo wa Mokgatlo wa Dipušoselegae wa Afrika Borwa, Parks Tau ge a thwetšwe bjalo ka modulasetulommogo wa Seboka seo se Ikemego sa Maemo a Godimo sa Mokgatlo wa Dinagakopano sa go hlokomela go šoma gabotse ga Habitat III.Lenaneo le le amogetšwe ke UN go tsošološa boikgafo bja lefase ka bophara go tlhomo ya metsesetoropo ya go ya go ile.11.3 Kgoro ya Kgwebišano le Diintasteri (dti) e ile gae le sefoka sa molaetši yo mokaone wa dinaga tša ka ntle ka Pontšhong ya bo 58 ya Boditšhabatšhaba ya tša Kgwebišano ye e bego e swaretšwe ka Zimbabwe (ZITF).Se se lemoga maitapišo a magolo kudu ao a dirwago ke Team South Africa go netefatša gore boikgafo bja naga ye bja go aga dilekane le Zimbabwe bo tšweletša diphihlelelo tše di nyakegago tša ekonomi.11.4 Kabinete e lebišitše mahloko go mmušo le go batho ba Repabliki ya Tanzania ka ga kotsi ya pese ya masetlapelo ye e feleditšego ka go hlokofala ga batho ba 36, gomme ba 33 ba bona ke bana.12. Bao Ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.12.1 Maloko a Lekgotla leo le Ikemego la Bolaodi bja Bahlakiši ba Dipuku tša Ditšhelete:a) Mohumagadi Amanda L Mazibuko (o thwetšwe leswa);b) Morena Abel Dlamini (o thwetšwe leswa);c) Morena Thiru Pillay (o thwetšwe leswa);d) Mohumagadi Nkabaneng T Mashile;e) Mohumagadi Zuziwe Ntsalaze;f) Morena Mohamad I Motala;g) Morena Madoda A Petros; leh) Mohumagadi Martie J Janse van Rensburg12.2 Go thwalwa leswa ga Morena Cedric Monwabisi Masondo bjalo ka Molaodipharephare le Molaodiphethiši wa Mokgatlo wa Diinšorentshe tša Dikotsi tše di Kgethegilego (SASRIA) SOC LTD.Dinyakišišo: Phumla WilliamsMogala: 083 501 0139"
 Pego ya Kopano ya Kabinete ya la 24 Mopitlo 2017,25 May 2017,https://www.gov.za/speeches/statement-cabinet-meeting-24-may-2017-25-may-2017-0000,https://www.gov.za/nso/speeches/pego-ya-kopano-ya-kabinete-ya-la-24-mopitlo-2017-25-may-2017-0000,"Kabinete e kopane ka Laboraro la 24 Mopitlo 2017, ka Tuynhuys, Motsekapa.1. Merero ka seemong sa bjale1.1. Kabinete e tshwenywa ke ditiragalo tše di oketšegago tša tlaišo le tša dikgaruru kgahlanong le basadi ka setšhabeng sa rena. Ditiragalo tše di sa tšwago go hlaga tše di amanago le dikgaruru tša baratani di dirile gore basadi ba bantši ba bagale le bao ba nago le sebete ba bolele kgahlanong le kgatako ye ya ditokelo tša bona.1.2. Kabinete e dumela gore bjalo ka naga re tšwela pele go ba le setšhaba seo se laolwago ke banna gomme ka lebaka la se e ipiletša gore go dirwe tše ntši go lwantšha polao ya basadi le go gweba ka basadi.1.3. Kabinete e ipiletša go mafapha a setšhaba ka moka go šoma mmogo go fenya bothata bjo, go lwantšha mokgwa ofe goba ofe wa dikgaruru tšeo di dirwago kgahlanong le basadi le bana, le go šomišana le maphodisa le ba tirelo ya toka go golega basenyi.1.4. Mopresidente Jacob Zuma o ipileditše gore go emišwe ka tlaišo ya basadi le bana yeo e tšwelago pele. Kabinete e ipiletša go ba Lefapha la Tšhireletšo ya Setšhaba, ba Tlhabollo ya Setšhaba le Batho go hloma lenaneotiro leo le tlago eta pele setšhaba go lwela go emišwa ga tlaišo ya basadi le bana.1.5. Kabinete e amogela dipoelo tša Diphatišišo tša Afrika Borwa tša 2016 tša Dipalopalo ka ga Madulo a Batho le ka ga Maphelo tše di dirilwego ke ba Kgoro ya Dipalopalo tša Afrika Borwa (Stats SA), tšeo di elago maemo a maphelo a maAfrika Borwa, le phihlelelego le boleng bja mananeo a maphelo. Dipatišišo tše gareng ga tše dingwe di bega gore mahu a masea a theogetše fase ka 20% gomme palo ya basadi le banna bao ba kgogago motšoko yona e theogetše fase ka 11%.Dipoelo tše di laetša gore ditsenogare ka go diriša melawana tšeo di tsentšwego tirišong ke pušo ya Mopresidente Zuma di tliša dipoelo tše kaone.Kabinete, le ge go le bjale, e hlobja boroko ke palo ya maAfrika Borwa ao a sa tšwelago pele go tsenela thobalano ye e sego ya šireletšega le balekane ba bantši. Basadi bao ba ka bago 32% le banna bao ba ka bago 42% ba laeditše gore ga se ba ka ba dirwa diteko tša HIV le ge go bile le masolo a mmušo a go tliša temošo ya go dira diteko tša HIV.Kabinete e ipiletša go maAfrika Borwa ka moka go rwala maikarabelo a maphelo le go phela gabotse ga bona, ba tsenele thobalano ye e bolokegilego le go dirwa diteko tša HIV le tša malwetši ka moka a go fetela le ao a sa fetelwego kgafetšakgafetša.1.6. Kabinete e ipiletša go batswadi le go bahlokomedi ba bana go netefatša gore bana ba bona ba hwetša thibelamalwetši kgahlanong le malwetši a bana. Kabinete e tšwela pele go ikgafa go netefatša gore bana ba hwetša thibelamalwetši go fediša malwetši a go fetela ao a ka ba bolayago. Kabinete e netefaletša batswadi le bahlokomedi ba bana gore diokobatši tšeo ba fiwago tšona ke Kgoro ya maphelo di bolokegile.1.7. Kabinete e amogetše kgato ya mathomo ya Lefelo la Diintasteri la Vulindlela Heights leo le tsošološitšwego leswa ka Mthatha ka Kapa Bohlabela. Ye ke karolo ya naga ye ya Lenaneo la Tsošološo ya Mafelo a Diintasteri. Ke lenaneo la bobedi la mohuta wa lona le nnoši ka Kapa Bohlabela gomme ke le lengwe la mafelo a tshela ao a tsošološwago go ralala le naga.Mmušo o tsošološa mafelo a diintasteri go thuša tlhomo ya mešomo le go netefatša gore go ba le kgolo ye e akaretšago mang le mang. Go tlošwa ga diriragalo tša ekonomi kgole le mafelo a ditoropong le yona ke karolo ya masolo a mmušo a phetošo ya ekonomi.Tshedimošo mabapi le go šomiša menyetla yeo e lego gona ka mafelong a rena a diintasteri, go fihlelela thekgo ya mmušo le mananeo a diputseletšo, le menyetla ya dipeeletšo ka mafapheng a mehutahuta e hwetšagala go www.thedti.gov.za goba ka Lefelong la Kgokagano le Badiriši la Kgoro ya Kgwebišano le Diintasteri (dti) go 0861 843 384.1.8. Kabinete e swabišitšwe ke sephetho seo se tšerwego ke General Motors South Africa (GMSA) (Pty) Ltd go fediša go tšweletšwa le go rekišwa ga difatanaga tša Chevrolet ka mo nageng.Se se na le ditlamorago tše di sa kgahlišego go bao ba tlogo lahlegelwa ke mešomo le go ekonomi ya rena.Mmušo o dula o ikgafile go thekga lefapha la tšweletšo ya difatanaga la ka mo nageng, e lego le bohlokwa go ekonomi le go tlhomo ya mešomo.Ba dti ba tšwela pele go šoma mmogo le bakgathatema ka moka go fokotša seabe se. Go oketša tšweletšo ya difatanaga, go hloma mešomo le gore go be le thomelontle ye kgolo, re sa tšwa go tsebagatša semmušo kgato ya bosenyane ya Leanotiro la Melawana (IPAP) go hlahla ditiro tša rena. Kabinete e lemoga gore Isuzu, yeo e bego e dirišana le GMSA mo mengwageng ye mentši ka Afrika Borwa, e tla tšea tšweletšo go GMSA.1.9. Kabinete e lemogile go phuhlama ga maemo a komelelo ka Kapa Bodikela le ka Kapa Bohlabela. Kabinete e ipiletša go ditšhaba go thekga mellwane ye e diretšwego tšhomišo ya meetse yeo e tsebagaditšwego ke diprofense. Sehlopha seo se bopilwego ke bahlankedi go tšwa ka Kgorong ya Meetse le Kelelatšhila, Komiti ya Bosetšhaba ya Taolo ya Masetlapelo seo se šomago le diprofense le mmušo wa selegae, se be se šoma ka mafolofolo go netefatša gore ditharollo tša lebakanyana le tša lebaka la magareng di a akgofišwa go tiišetša gore go be le tšhireletšego ya meetse ka diprofenseng tše mo lebakeng le letelele.Kabinete e ipiletša go maAfrika Borwa ka moka go akaretšwa bašomiši ba meetse ba ka magaeng, dikgwebo, lefapha la meepo, enetši le ba temo go šoma mmogo le go šomiša meetse ka go a seketša.1.10. Kabinete e amogetše go lokollwa ga Sengwalwa sa poledišano sa Leano la Twantšho ya Bomenetša, leo le tlago laola Leano la Bosetšhaba la Twantšho ya Bomenetša. Kabinete e laletša setšhaba go ngwala ditshwaotshwao gomme se di lebiše go wepsaete ya Kgoro ya Peakanyo, Tekodišišo le Tshekatsheko ya Phethagatšo ya Mošomo ya: www.dpme.gov.za.Ntwa kgahlanong le bomenetša e sa le ye nngwe ya dilo tšeo di beilwego pele go mmušo. Bomenetša le go palelwa ke maitshwaro ka go bobedi lekaleng la phraebete le la setšhaba di na le seabe seo se sa kgahlišego ka tlhabollong ya naga ya rena.1.11. Kabinete e tšweleditše go se kgotsofale ga yona mabapi le tlhaselo ya inthaneteng ya lefase ka bophara, yeo e begilwego bjalo ka tlhaselo ye kgolokgolo ya inthaneteng go fihla mo lebakeng le.Kabinete e ipiletša go maAfrika Borwa ka moka go hlokomela ka fao go hlokagalago ge ba šomiša mekgwa ya elektroniki ya kgokagano goba ya go sepediša tšhelete.Go šomišwa ga softewere ya twantšho ya dibaerase ya bjale yeo e sekenago seemo kgafetšakgafetša le gona go a šišinywa.1.12. Kabinete e hlobja boroko ke ditiragalo tša moragorago ka Eskom. Kabinete e dumela gore taba ya mabapi le go thwalwa leswa ga Morena Brian Molefe bjalo ka Mohlankedimogolophethiši wa Eskom e pele ga dikgorotsheko le ka Palamenteng, gomme ka go realo e tla hlompha ditshepedišo tše.Mopresidente le ge go le bjale o hlomile Komiti ya Ditona (IMC) yeo e bopilwego ke Ditona tša Dikgwebo tša Mmušo, Enetši, Ditšhelete le Toka le Ditirelo tša Tshokollo ya Bagolegwa. IMC e kgopelwa go kgoboketša dintlha ka nepo ya gore e tle e kgone go hlahla Kabinete ka ga ka fao e ka šomanago le ditaba tša mohuta woo ka moso. Mokgokaganyi wa komiti ye ke Tona ya Toka le Ditirelo tša Tshokollo ya Bagolegwa, Morena Michael Masutha.2. Diphetho tša kabinete2.1. Kabinete e dumeletše go phatlalatšwa ga Tšhata ye e Lekodišišitšwego ya Maatlafatšo ya Ekonomi ya Bathobaso ye e Akaretšago Bohle ya intasteri ya Meepo le Diminerale ya Afrika Borwa ka 2017. Tona ya Methopo ya Diminerale Mosebenzi Zwane o tla fana ka tshedimošo ge tšhata ye e tsentšwe ka gare ga kuranta ya mmušo.2.2. Kabinete e amogetše Leano la Bosetšhaba leo le Bušeleditšwego la Maphoto a Radio la 2017 ke Tona ya Mananeokgoparara a Dikgokagano le Ditirelo tša Poso. Kabo ya spekthramo ke Khonferentshe ya Lefase ya Kgokagano ka ga Radio e na le seabe se bohlokwa go kgolo ya ekonomi ka Afrika Borwa.Leano la Bosetšhaba la Maphoto a Radio la 2017 ke mothopo wa kakaretšo wa kabo ya spekthramo sa maphoto a radio go ditirelo tše di fapafapanego tša dikgokagano tša radio. Leano la Bosetšhaba leo le Bušeleditšwego la Maphoto a Radio la 2017 le netefatša gore Afrika Borwa e sepelelana le Melawana ya Radio ya Boditšhabatšhaba ye e dumeletšwego yeo e amogetšwego ka go khonferentshe ya Boditšhabatšhaba ya Mokgatlo wa Mananeokgoparara a Dikgokagano (ITU) ya 2015.2.3. Kabinete e dumeletše Leano la Polokego ya ka Meetseng a ka Gare ga Naga. Leano le, ka go diriša Bolaodi bja Polokego ya Diphedi tša ka Meetseng bja Afrika Borwa, le bea melawana le go maatlafatša ditshepedišo tša go dumelela le go dira ditumelelano tša go aba dilaesentshe tša diketswana tšeo di sepelago ka meetseng a ka gare ga naga. Se se tla netefatša polokego ya dikepe tše nnyane ka meetseng a ka gare ga naga.2.4. Kabinete e dumeletše Leano la Merwalo ya Tseleng. Leano le le ikemišeditše go hloma tlhako ye e kopantšwego ya taolo le ya tšhomišo yeo e tlago dumelela Afrika Borwa go fihlelela maemo a makaone a boditšhabatšhaba a ditshepedišo tša merwalo ya tseleng.Ditšhišinyo ka mo go leano le di tla maatlafatša go šoma gabotse ga phethagatšo ya molao, go tšwetša pele polokego mebileng, go kaonafatša tšhireletšo ya mananeokgoparara, go fokotša diabe go tikologo, le go hloma tlhako ye e kopantšwego ya phadišano yeo e laolwago go bona gore e na le boleng yeo go yona lefapha la merwalo ya tseleng le ka tšwelago pele go direla dinyakwa tša ekonomi ya Afrika Borwa.2.5. Kabinete e dumeletše ditlamo tša Khamphani ye e Tšweletšago Ditšhelete tša Tšhipi ya Afrika Borwa tša ditšhelete tša tšhipi tšeo di phatlalatšwago setšhabeng le tša kgoboketšo ya ditšhelete tša segopotšo tša 2017 le tša 2018.Ka go dirišana le Kabinete, molokoloko wa ditšhelete tše diswa di dirilwe tšeo di emetšego setšo, tokologo le temokrasi ka fase ga morero wa: “Re Keteka Afrika Borwa”. Ngwagakgolo wa matswalo a Mogale wa Ntwa ya Tokologo Oliver Reginald Tambo o kgethilwe bjalo ka hlogotaba ya mathomo yeo e swanetšego go laetšwa mo ditšheleteng tše.Go tsebagatšwa ga tšhelete ya tšhipi e mpsha ya R50 (ya 1oz, ya silibera ya seteling), tšhelete ya tšhipi ya R500 (ya 1oz, ya gauta ya dikharete tše 24) le tšhelete ya tšhipi ya R50 (ya metale wa methopo wa aloye) tša go keteka segopotšo sa ngwaga wa bo 100 go tloga mola OR Tambo a belegwago.2.5.1. Ditlhamo tša molokoloko wa ditšhelete tša tšhipi tša segopotšo tše di latelago tša 2017 le tša 2018 di dirilwe:a. Molokoloko wa ditšhelete tša tšhipi tša 2017: Keteko ya Ngwagakgolo wa Oliver Reginald Tambo;b. Dišhelete tša tšhipi tšeo di phatlalatšwago setšhabeng tša 2017: Tšhelete ya tšhipi ya R5 yeo e laetšago Sefoka sa Bagwera ba OR Tambo;c. Molokoloko wa ditšhelete tša tšhipi tša Mophrothea tša 2017: Bophelo bja Mogale – Nelson Mandela;d. Molokoloko wa ditšhelete tša tšhipi tša R1 tša 2017: Digagabi tša Afrika Borwa – Marabe;e. Molokoloko wa ditšhelete tša tšhipi tša Batho le Madulo a Diphedi tša 2018 tša Mokgatlo wa tša Thuto, Mahlale le Setšo wa Mokgatlo wa Dinagakopano (UN): Mothopo wa Madulo a Diphedi wa Waterberg;f. Molokoloko wa ditšhelete tša tšhipi tša 2018: ‘Lesolo la Dikatse tše Kgolo’ la Mokgatlo wa tša Thutafase wa Bosetšhaba’ – Tau;g. Tšhelete ya tšhipi ya 2018: 2018 FIFA World Cup RussiaTM.3. Ditiragalo tše di tlago3.1. Kabinete e ipiletša go maAfrika Borwa ka moka go thekga Beke ya Tšhireletšo ya Bana go tloga ka la 28 Mopitlo go fihla ka la 4 Phupu ka fase ga morero wa: “A re šireletšeng bana go iša Afrika Borwa pele”. Tšhireletšo ya bana ba rena ke mošomo le maikarabelo a maAfrika Borwa ka moka; batswadi, bahlokomedi ba bana, batho le ditšhaba.Bjalo ka setšhaba re na le mošomo wa go dira tše ntši go netefatša gore batho bao ba lego kotsing setšhabeng sa rena ga ba tlaišwe. Go tšwa go rena go thibela tlhokomologo ya bana, tlaišo, dikgaruru le go šomiša bana bošaedi.Kabinete e hlohleletša mafapa ka moka a setšhaba sa rena go šoma mmogo go hlama ditšhaba tše di bolokegilego le tše di phetšego gabotse gore bana ba rena ba kgone go atlega.3.2. Ge go ketekwa ngwagakgolo wa OR Tambo, Afrika Borwa e tla keteka Kgwedi ya Bafsa ka Phupu 2017: “Ngwaga wa OR Tambo: Re Tšwetša pele Go Kgatha tema ga Bafsa ka Ekonoming.”Mo kgweding ye ka moka mmušo o tla swara dikopano tše mmalwa go akaretšwa dipontšho tša bafsa, dingangišano le mafelo a bafsa a bohlami bja kgwebo go bontšha dibaka tše di lego gona go bafsa, le go ba hlohleletša go amogela mekgwa ya thuto le ya boetapele bja OR Tambo.Kabinete e hlohleletša bafsa ka moka go sekaseka mananeo ao a fapafapanego a thekgo le a thuto ao mmušo o dirilego gore a hwetšagale ka nepo ya gore ba kaonafatše dibaka tša bona le go tšwetša pele go kgatha tema ga bona ka ekonoming.3.3. Kabinete e ipiletša go bengmešomo ka moka go tsenya letsogo go lesolo le le tlago la Iša ngwana wa mosetsana mošomong ka la 25 le la 26 Mopitlo. Nepo ya se ke go bontšha basetsana ba Kreiti ya 10 go fihla go ya 12 dikgetho tša mešomo tše di fapafapanego.3.4. Mopresidente Zuma o tla re ka Labone la 25 Mopitlo 2017, a swara mokete wa bosetšhaba wa Letšatši la Afrika la 2017 ka Ntlong ya Baeti ba Mopresidente ya Sefako Makgatho ka Pretoria. Se ke ditiragalo le mananeo ao a ketekago Kgwedi ya Afrika ka fase ga morero wa: “Ngwaga wa OR Tambo: Re aga Afrika ye Kaone le Lefase le Lekaone”. Segopotšo sa ngwaga le ngwaga sa Letšatši la Afrika se keteka go hlongwa ga Mokgatlo wa Selekane sa Afrika ka 1963.Ge re fetša Kgwedi ya Afrika, Kabinete e ipiletša go maAfrika Borwa ka moka go dirišana le maAfrika Borwa a mangwe ao a dulago ka Afrika Borwa le dinageng tše dingwe ka khonthinenteng go netefatša gore selete sa rena le Afrika ka moka di a atlega.Gape go tšwa go batho ka moka bao ba dulago ka gare ga naga ya rena, go maAfrika Borwa ka moka le batšwantle go obamela melao ya naga. Mmogo re swanetše go lwantšha leuba la go gweba ka batho, go utswa batho, le tlaišo ya basadi le bana.4. Melaetša ya ditebogišo4.1. Kabinete e lebogiša sehlopha sa kalafo sa Yunibesithi ya Stellenbosch le Sepetlele sa Thuto sa Tygerberg seo se bopilwego ke Moprofesara Andre van der Merwe, Ngaka Alexander Zuhlke, Moprofesara Rafique Moosa, Ngaka Amir Zarrabi le Ngaka Zamira Keyser. Ba sa tšwa go dira pšalo ya bobedi ya setho sa bonna, gomme se sa e dira lefelo la kalafo la mathomo mo lefaseng go dira se gabedi ka katlego.Katlego ya tshepedišo ye ka diatleng tša sehlopha sa rena sa pšalo ya ditho ke taetšo ya bokgoni le botsebi bja maemo a godimo bjo bo lego gona ka lekaleng la maphelo a setšhaba ka Afrika Borwa.4.2. Kabinete e lebogišitše iSimangaliso Wetland Park ge e hweditše Sefoka sa Bokgoni go Tshekatsheko ya Dipuku tša Ditšhelete ka go Difoka tša Bokgoni ka go Lefapha la Setšhaba tša Mokgatlo wa Bahlakiši ba Dipuku tša Ditšhelete bao ba Dumeletšwego wa Afrika Borwa (SAICA) pejana mo kgweding ye.Sefoka se se lemoga ge Serapa se se hweditše bohlakiši bjo bo-kaone bja dipuku tša ditšhelete mo mengwageng ye mehlano ka go latelana. iSimangaliso e begilwe bjalo ka Lefelo la Bohwa la Lefase la mathomo ka Afrika Borwa ka Manthole 1999.4.3. Kabinete e lebogiša lenaneo la Re Šoma ka Mello ge le hweditše leswika go tšwa go Mmušo wa Alberta ka Canada e le go keteka thušo ye e abilwego ke lenaneo le go laola mello ya dihlaga ka Profenseng ya bona ka 2016. Lenaneo la Re Šoma ka Mello ke Lenaneo leo le Katološitšwego la Mešomo ya Setšhaba (EPWP) leo le ikemišeditšego go fana ka dibaka tša mešomo go bafsa le go basadi.5. Melaetša ya mahloko5.1. Kabinete e ba le Mopresidente Zuma le setšhaba sa boditšhabatšhaba ge a kgalema ka bogale tlhaselo ya botšhošetši ka Manchester Arena ka Manchester ka Engelane, yeo e feleditšego ka mahu le dikgobalo tša bana le bafsa ba mmalwa.Kabinete e lebiša mahloko a yona go mmušo le go batho ba United Kingdom, kudukudu go ba malapa le bao ba bego ba ratwa ke bahu, gomme e lakaletša bao ba gobetšego gore ba fole ka pela. Ditiro tša dikgaruru le tša bogogelathoko ga di na le fao di beilwego gona setšhabeng ebile di tliša tšhošetšo go khutšo, tšhireletšo le tlhabollo.Dipotšišo:Mohumagadi Phumla WilliamsMogala: 083 501 0139"
Pego ya Kopano ya Kabinete ya la 7 Phupu 2017,8 Jun 2017,https://www.gov.za/speeches/statement-cabinet-meeting-7-june-2017-8-jun-2017-0000,https://www.gov.za/nso/speeches/statement-cabinet-meeting-7-june-2017-8-jun-2017-0000,"Kabinete e kopane ka Laboraro la 7 Phupu 2017, ka Tuynhuys, Motsekapa.1. Merero ka seemong sa bjale1.1. Kabinete e bušeletša boipiletšo bja Mopresidente Jacob Zuma bja gore maAfrika Borwa ba kopane kgahlanong le dikgaruru le tlaišo ya basadi le bana, ebile o ipiletša go maAfrika Borwa go tšea magato a ka pela go fediša leuba le ditšhabeng tša rena.Se se latela ketelo ya Mopresidente go la Elsies River ka Motsekapa go thekga Imbizo ya Ntwa kgahlanong le Bosenyi. Ketelo ye gape e boletše kudu ka ga go ba kotsing ga basadi le bana setšhabeng sa rena.Mopresidente o tshephišitše gore o tla boa lefelong leo go lebelela ditlhohlo tše ntši tša bosenyi le tša polao, kudukudu tša bana le ka fao bao ba phethagatšago molao ba ka kaonafatšago ditirelo tša bona setšhabeng.1.2. Kabinete e amogela go lokollwa ga Dinyakišišo tša ka Malapeng ka Kakaretšo tša 2016, tšeo di tšwelago pele go laetša kgatelopele ka phethagatšong ya mananeo a mmušo go kaonafatša maphelo a maAfrika Borwa, kudukudu ditšhaba tšeo di hlokišitšwego menyetla nakong ye e fetilego.Dipalopalo di laetša gore mmušo o a atlega ka go aba dintlo, fao e lego gore malapa a maAfrika Borwa ao a dulago ka gare ga dintlo tša ‘RDP’ goba ka dintlong tšeo di thušitšwego ke mmušo ka mašeleng a oketšega go tloga go 5% ka 2002 go fihla go 13,5% ka 2016.Dinyakišišo tše di laetša gape gore mananeo a mmušo a thušo ya tša leago a bontšha koketšego go tloga go 12,7% ka 2003 go fihla go 29,7% ka 2016.Gape go na le koketšego ye e bonagalago ka phihlelelong ya meetse, ya mohlagase le kelelatšhila, e lego selo se bohlokwa seo se laetšago nepo ya Mmušo wa Afrika Borwa ya go rarolla diphošo tša nako ya pušo ya kgethologanyo le go aba ditirelo tša motheo go batho ka moka.Kabinete, le ge go le bjale, e lemogile gore le ge ngwadišo ya baithuti thutong ya godingwana e oketšega, le ge e le gore se se direga ka go nanya, ke fela 3,3% ya bathobaso ba maAfrika ba mengwaga ye 18 go fihla go ye 29 bao ba ithutago go fapana le 18,8% ya maIndia/Maešia le 17,5% ya setšhaba sa bathobašweu ka mo sehlopheng se sa mengwaga. Ke fela 3,5% ya setšhaba sa bammala yeo e bego e ithuta ka 2016.Dinyakišišo tše di tšwetše pele go laetša go oketšega go tloga go 23,8% go fihla go 11,8% tša malapa ao a itemogelago tlala, gomme se se laetša kgatelopele ka go thušeng ga ditšhaba tšeo di phelago ka bohloking bjo bogolo.1.3. Kabinete e lemogile ka ga Dinyakišišo tša Kotara ye Nngwe le ye Nngwe ka ga Dipalo tša Bašomi tša kotara ya mathomo ya ngwaga tšeo di laeditšego gore ekonomi e tlaleleditše ka mešomo ye 144 000. Dipalopalo tše di nyefišitšwe ke go hlatloga ga dipalopalo tša bao ba nyakago mešomo ka batho ba 433 000.Kabinete e tiišetša leswa boikgafo bja yona bja go tšwela pele go dirišana le lefapha la phraebete le bašomi ka maitekelong a yona a go rarolla ditlhohlo tša tlhokego ya mešomo ka mo nageng.1.4. Kabinete e amogela go tsebagatšwa semmušo ga Lefelo la Diintasteri la Babelegi leo le tsošološitšwego ka Hammanskraal bjalo ka karolo ya maano a mmušo a go akgofiša tlhabollo ya ekonomi le go hloma mešomo ka lefelong leo.Protšeke ye ya R42 milione ke karolo ya Lenaneo la Mmušo la Tsošološo ya Mafelo a Diintasteri ebile ke le lengwe la mafelo a tshela ao a tsošološwago go ralala le naga ka nepo ya go tliša tlhabollo ya ekonomi le ya diintasteri ya kakaretšo.Kabinete e hlohleletša diintasteri le dikgwebo tša ka mo nageng go nagana ka go lebiša mešomo ya tšona ka fao mafelong ao a diintasteri ka nepo ya go fihlelela magato a mehutahuta a thekgo ao a hwetšagalago go hlabolla dikgwebo tša bona go tšwela pele.1.5. Kabinete e sedimošitšwe ke Tona ya Ditšhelete, Morena Malusi Gigaba, ka ga dipalopalo tša moragorago tša Palomoka ya Letseno la ka Nageng (GDP), leo le phuhlamilego ka 0,7% ka kotareng ya mathomo ya 2017.Poelo ye ya GDP yeo e sa kgahlišego go feta ka fao go bego go emetšwe e tloga e le fase kudu go feta Tekodišišo ya Ditekanyetšo tša 2017, yeo e bego e akantše kgolo ya GDP ya 2017 ka 1,3%. Se se bonwa se bakilwe ke, gareng ga tše dingwe, go phuhlama ga intasteri ya botšweletši, ya kgwebišano, ya kabo ya dijo le ya madulo.Le ge go le bjale ekonomi e thekgilwe ke kgolo ka go intasteri ya meepo le ya makgwara yeo e hlatlogilego ka 12.8%. Intasteri ya temo, ya kagodithokgwa le ya boreahlapi di hlatlogile ka kotareng ya mathomo ya 2017 ka tlhatlogo ya 22,2%.Go na le dilo tše kaone tšeo naga e ka di šomišago go thekga kemelo ya yona ya kgolo ya ekonomi. Tšona di akaretša go kaonafala ga kgolo ya lefaseng ka bophara, go bea sekeng ga ditheko tša ditšweletšwa, maemo a klaemete ao a kgahlišago kudu, kabo ya mohlagase yeo e tshephagalago le dikamano le bašomi tšeo di sego kotsing kudu.Bjalo ka taba ya tšhoganetšo, Kabinete e ipiletša go kgwebo, go bašomi le go setšhaba ka kakaretšo go dirišana le mmušo ka nepo ya go maatlafatša lenaneo la rena la kgolo le go kaonafatša boitshepo go realo e le go fediša go phuhlama mo le go bea ekonomi maemong a godimo, go fihlelela kgolo ya ekonomi ye e akaretšago mang le mang. Mabapi le se Tona ya Ditšhelete e tla kopana le baetapele ba kgwebo ka nepo ya go loga maano a go lwantšhana le go phuhlama ga ekonomi le go fihlelela kgolo ye e akaretšago mang le mang.Kabinete e thekgile tshedimošokakaretšo yeo Tona ya Ditšhelete e swanetšego go fana ka yona go bagaši ba ditaba ka nepo ya go botša maAfrika Borwa ditsenogare tšeo mmušo o tlago di dira o diriša metheo ya ka gare ga ditekanyetšo tša bjale. Kabinete e tšwela pele go tiišetša leswa motheo wa ditekanyetšo wo o amogetšwego wa ka nageng.1.6. Ditheo tša kelo ya maemo a ekonomi e lego Fitch and Standard & Poor’s di tiišeditše dikelo tša Afrika Borwa tša sekoloto sa ditšhelete tša ka ntle tša lebaka le letelele go ba go ‘BB+’.Se se tla ka morago ga ge Tona Gigaba a rerišane le lefapha la phraebete go netefatša gore mošomo wa mohlakanelwa wa mmušo, wa kgwebo, bašomi le setšhaba o tšwela pele, le gore dithekgo tše di dirilwego di a phethagatšwa.Kabinete e bušeletša gore maAfrika Borwa ba swanetše go dira mmogo, kudukudu ka dinakong tše boima le go šoma kudu le go feta go netefatša gore naga ye e hwetša leswa maemo a yona a legato la peeletšo.1.7. Kabinete e amogela ditherišano tše di bilego gona ka go Komititaolo ya Mohlakanelwa ya Mmaraka wo o Swanago wa Seboka sa Dinaga tša Borwa (MERCOSUR) le Seboka sa Tefelometšhelo sa Dinaga tša Borwa bja Afrika (SACU) tšeo di sa tšwago go swarwa ka mo nageng.Mekgatlo e dumelelane ka go šomiša dibaka mmogo ka nepo ya go tšwetša pele Tumelelano ya Kgwebišano ye e Beilwego Pele (PTA) ya MERCOSUR-SACU ka go akaretša ditheo tša yona tša tšwetšopele ya kgwebišano, mekgatlo ya tša kgwebo, lefapha la phraebete, le dintlo tša tšona tša botseta le batseta ba tšona. PTA ya MERCOSUR-SACU e fa dikhamphani tša ka nageng tšeo di romelago ditšweletšwa dinageng tša ka ntle dibaka tša go tsena ka mmarakeng wa go feta batho ba 280 milione.Kabinete e ipiletša go dikhamphani tša ka nageng ka moka tšeo di romelago ditšweletšwa dinageng tša ka ntle go šomiša monyetla wo wa PTA ka ge ditšweletšwa tša ka mo nageng bjale di kgona go tsena ka mmarakeng wa MERCOSUR ka dikelo tša motšhelo tšeo di kgahlišago.1.8. Kabinete e laeditše go swaba ga yona ka sephetho seo se tšerwego ke Amerika (USA) sa go ikgogela morago go Tumelelano ya Paris.Tumelelano ya Paris, yeo e tla bego e šoma ka botlalo ka 2020, e theilwe go seabe seo se dirilwego ke dinaga ka botšona go dinepo tšeo go dumelelanwego ka tšona di le mmogo.Afrika Borwa e ipileditše go USA go nagana leswa ka ga maemo a yona le go ikgafa leswa go tshepedišo ye ya dinaga tše ntši.1.9. Memorantamo wa Tirišano (MoU) gareng ga Novartis, Lekgotla la Dinyakišišo tša Kalafo la Afrika Borwa le Kgoro ya Mahlale le Theknolotši, o bula ditsela go thekga bontši le boleng bja diteko tša kalafi le go aga bokgoni bja dinyakišišo ka khonthinenteng.Tumelelano ye e tla dumelela gore go be le mananeo a dinyakišišo a mohlakanelwa ka go malwetši a go fetela le a go se fetele ao a kgethilwego, go kaonafatša phihlelelo ya balwetši ba Afrika Borwa go dihlare tša boithomelo, le go aga dinyakišišo tša ka mo nageng le tša ka khonthinenteng le bokgoni bja tlhabollo.Kabinete e dumela gore go na le sebaka sa gore go be le dilekane tša setšhaba le tša phraebete, gomme e na le bonnete bja gore se se ka eta pele go rarolla mathata a mantši ao e lego tlhobaboroko ao re lebanego le ona.1.10. Kabinete e amogela Pego ya 2017 go tšwa ka Khonkreseng ya Boditšhabatšhaba le Mokgatlo wa Seboka, yeo e tšwelago pele go bea Afrika Borwa bjalo ka lefelo la maemo a godimo la ditiragalo tša kgwebo ka Afrika le ka Nagabogareng ya Bohlabela. Pego ye e lokollotšwe ka Mopitlo 2017 ka Frankfurt, Germany.Afrika Borwa e tšwela pele go ba ye nngwe ya mafelo ao a tumilego kudu a boeti lefaseng ka bophara ebile e tšwela pele go ba ya maemo a godimo go dipalopalo tša bokgoni bja maetong a lefaseng le boeti tša Mokgatlo wa tša Boeti wa Seboka sa Ekonomi ya Lefase tše di lokollotšwego ka Moranang 2017.Kabinete e rata go bona bontši bja ditoropo tše nnyane le ditoropokgolo tša Afrika Borwa di phenkgišanela go swara dikopano tše nnyane fao e lego gore di ka kgona go fihlelela dinyakwa tša go swara dikopano tšeo. Se se tla thuša go kaonafatša go phatlalatšwa ga tša boeti go ya ka ntle ga mafelo a magolo le go phatlalatša lehumo leo le tšweletšwago ke ditiragalo tše ka fao go lekanego kudu.1.11. Kabinete e ipiletša go maAfrika Borwa go hlokomela kudu ditaba tša maaka, kudukudu go hlatloga ga ditaba tša maaka tšeo di gašwago dikgašong tša setšhaba mabapi le basetsana le basadi bao ba timetšego, bao ba thopilwego ka ntle le thato ya bona le bao ba tšerwego ka kgang.Go tšwelela ga dikgaruru mo nakong ye e sa tšwago go feta ka KwaMashu, kgauswi le Durban ka lebaka la dipego tša maaka tša gore bana ba tšewa ka kgang ka lefelong leo le ditaba tša gore mosetsana o tšerwe ka kgang ka Naledi, Soweto ke batho ka Toyota Quantum yeo dinomoropolata tša yona di ngwadilwego di ile tša tlala gohle kgašong ya setšhaba, tšeo ka moragonyana di ilego tša hwetšwa gore ga se nnete.Bofora bjo, ditaba tše tša maaka le go phatlalatšwa ga tshedimošo ya maaka di baka tlhakatlhakano setšhabeng sa rena ebile di senya nako le methopo ya maphodisa. Re ipiletša go batho gore ba se ke ba romela leswa le go phatlalatša ditaba tša maaka kgašong ya setšhaba, go fihla ge ba tiišeleditše bonnete bja taba yeo.1.12. Kabinete e lemogile ka go tshwenyega kudu dipego tša ditaba ka ga ‘diemeile tšeo di phatlaladitšwego ka ntle le tumelelo ya mong wa tšona’ tšeo di bonalago di šupa ka monwana Ditona, bahlankedi ba mmušo le batho fela gore ba dira dilo tšeo di sa amogelegego molaong.Kabinete e tšwela pele go ikgafa ka botlalo go pušo ye kaone gomme gape e bolela gore batho ka moka ga ba na molato go fihla ge ba bonwa molao go latela Molaotheo wa rena.Kabinete e ipiletša go bohle bao ba nago le tshedimošo ka ga go tshela molao ka bahlankedi ba mmušo goba ka Ditona go sedimoša ditheo tša phethagatšo ya molao gore dinyakišišo di dirwe.Kabinete e a tseba gore melato ye mengwe e šetše e butšwe, gomme maphodisa a dira dinyakišišo tša maleba. Batho ka moka bao ba angwago ke diemeile tše ba kgopelwa go dirišana le ditheo tša phethagatšo ya molao.Mopresidente Zuma o ganeditše dipharomolato tšeo di phatlaladitšwego ke kuranta ya Lamorena ya gore o na le ntlo ka Dubai ka United Arab Emirates.2. Dipheto tša kabinete2.1. Kabinete e sedimošitšwe ka ga dipego tša bone tša kgatelopele ya mošomo tša kotara ka kotara tša 2016/17 (Pherekgong-Hlakola 2017) ka ga go tsenywa tirišong ga dipoelo tšeo di beilwego pele.Tlhokomedišišo ya Kabinete mabapi le go tsenywa tirišong ga Tlhako ya Togamaano ya Lebaka la Magareng ya 2014 go fihla ka 2019, e feleletša ka kabo ya ditirelo ye e kaonafetšego. Se se re batametša go fihleleleng ga Nepo ya 2030 ya Leanotlhabollo la Bosetšhaba (NDP).Mmušo o bile le kgatelopele ye kgolo go tsenya tirišong ga dipoelo tša yona tše di beilwego pele tše 14 le go tšwetša pele maikemišetšo a NDP. Ditlhohlo tšeo di amago go tsenywa tirišong le kgato ye e nyakegago go kaonafatša kabo ya ditirelo le tšona di ile tša tsebja.Tshepetšo ya Dikgokagano le Tshedimošo ya Mmušo (GCIS) e kgokaganya dikopano tša seboka se le bagaši ba ditaba, tšeo di rulagantšwego go swarwa go tloga ka la 9 go fihla ka la 18 Phupu 2017. Thulaganyo ye e mpshafaditšwego e tla romelwa go www.gov.za.3. Ditiragalo tše di tlago3.1. Mopresidente Zuma o tsebagaditše semmušo Kgwedi ya Bafsa ka fase ga morero wa “Ngwaga wa OR Tambo: Re Tšwetša pele Maatlafatšo ya Ekonomi ya Bafsa”, le kopano ya Sehlophatšhomo sa Bafsa sa Kantoro ya Mopresidente. Se se ile sa kopanya mmušo le baetapele ba mekgatlo ya bafsa, bao ba ilego ba gopodišiša ka ga kgatelopele ka go tšwetšopele ya bafsa ka ekonoming ya setšhaba.Ditona le Batlatšaditona ba tla tsenela ditiragalo tše di fapafapanego tšeo di ikemišeditšego go tšwetša pele tlhabollo le maatlafatšo ya bafsa. Mokete wa segopotšo sa Letšatši la Bafsa la Bosetšhaba o tla swarwa ka Ventersdorp, ka Leboa Bodikela ka la 16 Phupu 2017.Ngwaga wo ke ngwaga wa bo 41 wa segopotšo sa Dikgaruru tša ka Soweto ebile mokete wo o šoma bjalo ka segopotšo sa gore bafsa ka mo nageng ba be ba etile pele Ntwa ya rena ya go lwela tokologo.Kabinete e hlohleletša bafsa ka moka go kgatha tema ka ditiragalong tša Letšatši la Bafsa le go šomiša thekgo le methopo ka moka yeo mmušo o fanego ka yona go kaonafatša maemo a bona le go tšwetša pele go kgatha tema ga bona ka ekonoming.3.2. Khonferentshe ya mebušo ya selegae yeo e lego ka bafsaTona ya Pušo ya Tirišano le Merero ya Setšo, Morena Des van Rooyen, o tla bitša Khonferentshe ya Mebušo ya Selegae go tloga ka la 19 go fihla ka la 22 Phupu 2017, ka fase ga morero wa “Bafsa ba etile pele tlhabollo”. Khonferentshe ye e tla tsebagatša semmušo Seboka sa Tlhabollo ya Bafsa sa Mebušo ya Selegae.Se se tla kgontšha bafsa go lebeledišiša kgatelopele ya mebušo ya selegae go lebeletšwe katlego ya Molaotshepedišo wa Bafsa wa Bosetšhaba (NYP) wa 2020. Gape e tla maatlafatša dilekane gareng ga mmušo, dikgwebo le setšhaba go hlabolleng ga bafsa ba baetapele ka mafelong a selegae.3.3. Tona ya Ditirelo tša Setšhaba le Taolo, Mohumagadi Faith Muthambi, o tla eta pele baromiwa ba Afrika Borwa go tsenela Letšatši la Afrika la Ditrelo tša Setšhaba ka Kigali, Rwanda go tloga ka la 21 go fihla ka la 23 Phupu 2017.Morero wa ngwaga wo ke: “Re Diriša Mokgwa wa Kabo ya Ditirelo wo o Theilwego go Badudi: Re Dirišana le Bafsa go Fetoša Afrika.” Morero wo o fa dibaka tša go lebeledišiša ka fao Tirelo ya Setšhaba e hlalošago le go arabela mokgwa wa kabo ya ditirelo wo o theilwego go badudi wo o hlalošwago ke ka fao dilo di dirwago ka gona mo lebakeng le.4. Melaetša ya mahloko4.1. Kabinete e lebiša mahloko a yona go ba lapa le go bagwera ba monamedi yo a hlokofetšego ge ditimela tše pedi tša Metrorail di thulana kgauswi le seteše sa Elandsfontein ka Ekurhuleni ebile e lakaletša bao ba gobetšego ka kotsing go fola ka pela.Kabinete e ipiletša gore dinyakišišo ka ga seo se bakilego kotsi ye di akgofišwe go thibela go hlaga gape ga dikotsi tše di bolayago batho.4.2. Kabinete e na le setšhaba sa boditšhabatšhaba ge se kgalema ka bogale tlhaselo ya botšhošetši ka United Kingdom (UK). Tlhaselo ye, yeo e hlagilego bošegong bja la 3 Phupu 2017 ka Toropokgolong ya London, e bolaile batho ba mmalwa gomme ya gobatša ba bangwe.Tlhaselo ya ka London e hlagile mo dibekeng tše pedi ka morago ga tlhaselo ya ka Manchester, fao badudi ba bantši, bao bontši bja bona e bego e le bafsa le bana ba lahlegetšwego ke maphelo a bona.Kabinete e lebišitše mahloko a yona go mmušo le go batho ba ka UK, kudukudu ba malapa le bao ba bego ba ratega maphelonga bahu, gomme ya lakaletša bao ba gobetšego gore ba fole ka pela.4.3. Kabinete e lebiša mahloko a yona go ba lapa le go bagwera ba Moprofesara Babatunde Osotimehin, yo a hlokofetšego mo bekeng ye. Moprofesara Osotimehin e be e le Molaodiphethiši wa Sekhwama sa Setšhaba sa Mokgatlo wa Dinagakopano. O be a le bohlokwa go tšweletša merero ya maphelo a tša thobalano le a tša pelego ka Afrika mo mengwageng ye e sa tšwago go feta.O šomile ka mafolofolo go tšwetša pele maphelo a tša thobalano le a tša pelego le ditokelo tša basadi le tša bafsa ka Afrika le lefaseng ka bophara. O ile a kwalakwatša ditokelo tša Basadi ba go ratana ka bobona, tša Batho ba go ratana ka Bong bja go swana, tša Batho ba Bong gabedi, Ba bong bjo bo fapanego le bja matswalo, Batho ba bong bjo makatšago le Dikgaramatona.4.4. Dipula tša diphefo tše maatla tša ka kapa le mello ya ka knysnaKabinete e lemogile go ba gona ga dipula tša diphefo tše maatla tšeo di amilego dikarolo tše kgolo tša ka Kapa Bodikela le tshenyo ye e bilego gona ka moragonyana. Kabinete e lebiša mahloko a yona go ba malapa a bao ba lahlegetšwego ke maphelo a bona le thoto nakong ye ya masetlapelo; dipalopalo tša moragorago di begile gore go hlokofetše ba seswai.Lefelo la Taolo ya Dikotsi tša Masetlapelo la ka Motsekapa le hlohleletšwa go dira ka fao le ka kgonago ka gona go phološa maphelo le thoto, go akaretšwa le ka Knysna fao go nago le mello ya dihlaga. Re ipiletša go batho go obamela magato a polokego.5. Melaetša ya ditebogišo5.1. Kabinete e amogela sephetho sa Mopresidente Jacob Zuma sa go thwala Moleftenentepharephare Lesetja Mothiba bjalo ka Mokhomišenare yo moswa wa Maphodisa wa Bosetšhaba wa Motšwaoswere.5.2. Kabinete e lebogiša boramabelo ba rena le banna le basadi ba dipapadi ge maina a bona a šišintšwe ka go magoro a seswai a Difoka tša Dipapadi tša Selete tša Ngwaga ka Ngwaga tša 2017, tšeo monggae wa tšona e bego e le Afrika Borwa.Selete sa Bohlano sa Lekgotla la Dipapadi la Mokgatlo wa Selekane sa Afrika ke se sengwe sa dilete tše hlano tšeo di filwego boikarabelo bja go hlabolla dipapadi ka fase ga Mokgatlo wa Selekane sa Afrika. Maloko a selete se ke: Angola, Botswana, Lesotho, Malawi, Mozambique, Namibia, Afrika Borwa, Swaziland, Zambia le Zimbabwe.Wayde van Niekerk o thopile Sefoka sa Monna wo a Ralokileng Botse Dipapading tša Ngwaga woCaster Semenya o thopile Sefoka sa Mosadi wo a Ralokileng Botse Dipapading tša Ngwaga woAnna Botha o thopile Sefoka sa Mohlahli wo a Šomilego Botse Ngwageng woMamelodi Sundowns e thopile Sefoka sa Sehlopha se se Šomilego Botse Ngwageng wo. 5.3. Kabinete e lebogiša batho ba Lesotho ka go swara dikgetho tša khutšo ebile e tšwela pele go lebogiša Tonakgolo ye e kgethilwego Morena Thomas Thabane le mokgatlo wa gagwe ge o thopile dikgetho.6. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.6.1. Molaodipharephare (DG): Kgoro ya Peakanyo, Tekodišišo le Tshekatsheko ya Phethagatšo ya Mošomo, Mohumagadi Nompumelelo Zandile Mpofu.6.2. DG: Kgoro ya Ditšhelete ya Bosetšhaba, Morena Dondo Mogajane.Dipotšišo: Mohumagadi Phumla WilliamsMolaodipharephare wa Motšwaoswere (GCIS)Mogala: 083 501 0139"
Pego ya Kopano ya Kabinete ya la 21 Phupu 2017,22 Jun 2017,https://www.gov.za/speeches/statement-cabinet-meeting-21-june-2017-22-jun-2017-0000,https://www.gov.za/nso/speeches/pego-ya-kopano-ya-kabinete-ya-la-21-phupu-2017-22-jun-2017-0000,"Kabinete e kopane ka Laboraro la 21 Phupu 2017, ka Tuynhuys, Motsekapa.Merero ka seemong sa bjale1.1 Kabinete e boletše ka ga ditsebišo tše di sa tšwago go dirwa ke ditheo tše kgolo tše tharo tša kelo ya maemo a dikoloto. Ditheo tše tharo tše ka moka di hlagišitše ditaba tša go swana tša mabapi le go nanya ga magato a peakanyoleswa ao a hlohleletšago kgolo ya ekonomi, go šoma ga dikgwebo tša mmušo (di-SOC) le dikotsi tša sepolotiki, gareng ga tše dingwe.Kabinete e laeditše tshepo go ditsenogare tša yona tša togamaano mabapi le go rarolla mathata a ekonomi ka mo nageng gammogo le mošomo wo o dirwago go maatlafatša go šoma ga di-SOC. Mmušo o tšwela pele gabotse go hlokomela metheo ya ona ya ditšhelete, ka go netefatša gore go na le bonnete bja melaotshepetšo, le go šoma go netefatša gore go ba le kgolo ye e akaretšago mang le mang le phetošo ya ekonomi.Kabinete e bušeletša gore motheo wa kgolo ya godimo ya ekonomi le tlhabollo ya ekonomi ya setšhaba o šetše o theilwe. E lebeletše kudu go kaonafatša tshepo ya babeeletši le ya badiriši ka go akgofiša go tsenywa tirišong ga dipeakanyoleswa tša metheo tša kgolo ya ekonomi.Mopresidente Jacob Zuma o biditše wekešopo ya Lekgotlakeletšo la Maatlafatšo ya Bathobaso Dikgwebong (BEE) ka Labobedi la 20 Phupu 2017, leo le ilego la lebelela kudu phetošo ya motheo ya ekonomi ya setšhaba. Wekešopo ye, gareng ga tše dingwe, e boletše ka ga mathata a togamaano le a mafapha a phethagatšo ya Molao wa Maatlafatšo ya Bathobaso Dikgwebong yeo e Nabilego (BBBEE), wa 2003 (Molao wa 53 wa 2003) le ditšhišinyo tšeo di akantšwego tša go fihlelela maikemišetšo a mmušo mabapi le phetošo ya motheo ya ekonomi ya setšhaba.Tirišano gareng ga mmušo, kgwebo, bašomi le setšhaba sa badudi e bohlokwa go thekga maemo a boitshepo, gore ge re šoma mmogo re kgone go hwetša leswa le go tšwetša pele dikelo tša maemo a peeletšo.1.2 Ka ge Kgwedi ya Bafsa e le kgauswi le go fela, Kabinete e leboga makala ka moka ao a kgathilego tema ka ditiragalong tša bafsa go ralala le naga. Go kgatha tema ga diketekete tša bafsa ka ditiragalong tša mehutahuta tša maatlafatšo ya bafsa tša Kgwedi ya Bafsa tšeo di ilego tša swarwa ke dikgoro, dihlongwa tša mmušo le lekala la phraebete go a hlohleletša.Ngwaga wo ke wa segopotšo sa bo 41 sa Dikgaruru tša Baithuti ka Soweto ka 1976 gomme go keteka dikgaruru tše ke segopotšo sa gore bafsa ka mo nageng ba be ba etile pele Ntwa ya rena ya go lwela tokologo.Kabinete e ipiletša go bafsa go šomiša thekgo le methopo ka moka yeo mmušo o fanago ka yona ka nepo ya go kaonafatša maemo a bona le go tšwetša pele go kgatha tema ga bona ka ekonoming.1.3 Kabinete e kgalema dikgaruru tšeo di sa tšwago go direga le go tšhošetšwa ga banamedi ka nakong ya boipelaetšo bjo bo bego bo dirwa ke beng ba dithekisi. Ditiro tša mohuta woo ga di molaong ka setšhabeng sa temokrasi. Ditsenogare tša khutšo ka ga taba efe goba efe di tla dula di na le mohola go bao ba amegago ka moka.Tumelelano yeo e bilego gona ka moragonyana gareng ga Mokgatlo wa Bosetšhaba wa Dithekisi wa Afrika Borwa le SA Taxi Finance Holdings ke tiišetšo go tšwela pele ya gore ditherišano tša khutšo di ka kgona go rarolla mathata a go swana le a ka ntle le go ama batho bao ba se nago molato le go šitiša ekonomi. Kabinete e amogela sephetho se, ka ge se le kgahlegong ye kaone ya banamedi le ya intasteri ya dithekisi.Kabinete e amogela poledišano yeo e swerwego mo lebakeng le gareng ga Kgoro ya Dinamelwa le boetapele bja intasteri ya dithekisi ka nepo ya go hwetša tharollo ya go ya go ile. Kgoro e tlo rerišana le ditheotlhabollo tša ditšhelete ka nepo ya go hwetša mekgwa ye mengwe ya thušo ya ditšhelete tša go reka dithekisi.1.4 Kabinete e lebiša mahloko a yona a magolo go batho ka moka bao ba lahlegetšwego ke bao ba ba ratago ka masetlapelong ao a sa tšwago go hlaga ka Kapa Bodikela le ka Kapa Bohlabela. Badudi ba mmalwa le bona ba ile ba tšhaba dintlong tša bona le go lahlegelwa ke dithoto tša bona.Kabinete e reta mokgwa wo o kopantšwego wa ka pejana le phetolo ye e tšwago go mmušo, go ba kgwebo le go tšwa go maAfrika Borwa ge ba thušitše malapa ao a amegilego. Kabinete e hlompha raditimamello wa mogale yo a bego a ithaopile Bradley Richards le mootledi wa lori John Blaaw bao ba thušitšego boraditimamello gomme bona ba lahlegelwa ke maphelo a bona ba leka go phološa setšhaba sa bona. Kabinete e tšwela pele go leboga ka fao go kgethegilego sehlopha sa Working on Fire seo se lwantšhitšego mello yeo ye šoro. Ke boikgantšho bja rena! Kabinete e lakaletša boraditimamello ba babedi bao ba gobetšego gore ba fole ka pela go akaretšwa Ian Barnard yo a gobetšego ge a be a leka go phološa Bradley Richards.Mopresidente Zuma o etetše ditšhaba tša Wit Lokasie le tša Knysna Heights tšeo di amilwego kudu ke mello yeo. Mopresidente Zuma o tsenetše tirelo ya segopotšo ya Morena Richards. Ka moya wa mannete wa sehlopha sa boraditimamello, Morena Barnard o ile a kgona go tsenela tirelo ya segopotšo ya mošomimmogo wa gagwe Morena Richards.Mopresidente o fane ka thekgo ya tša bobotlana le thekgo ye nngwe go mafelo ka moka ao a amegilego. Se se kgokagantšwe ka go diriša lekala la Bosetšhaba la Mohlakanelwa la Senthara ya Mešomo ya Taolo ya Masetlapelo, gomme le šomišana mmogo le Mmušo wa Profense ya Kapa Bodikela le dihlopha tša Taolo ya Masetlapelo tša ka Profenseng.Kabinete e leboga mekgatlo ka moka ye e sego ya mmušo, lekala la phraebete, baithaopi le ditšhaba tšeo di thekgago ditšhaba tšeo di amegilego.1.5 Kabinete e ipiletša go ditšhaba tša ka Limpopo tšeo di lego kgauswi le mollwane wa Zimbabwe go ntšha mahlo dinameng le go hlokmela leruo la bona la dikgogo. Se se latela pego ya gore go na le mokwehlwane wa dinonyana le dikgogo wo o bitšwagod H5N8. Kgwebišano ka ditšweletšwa tša dinonyana le tša dikgogo go tšwa ka Zimbabwe e fegilwe. Baerase ya H5N8 e baka malwetši kudu ebile e fetela kudu, gomme e feletša ka maemo a godimo a mahu. Balemi ba tša kgwebo le bona ba hlohleletšwa go oketša magato a bona a tšhireletšo ya tlhago dipolaseng tša bona.1.6 Kabinete e amogetše kahlolo ya Kgorotsheko ya Godimo yeo e begilego gore Karolo ya 18 ya Molao wa Tshepedišo ya Bosenyi, wa 1977 (Molao wa 51 wa 1977) ga e sepelelane le molaotheo, ya fediša mollwane wa mengwaga ye 20 ya go bula melato ya bosenyi kgahlanong le bao ba pharwago ka melato ya tlaišo ya thobalano. Kahlolo ye e tla dira ka fao go tletšego seatla go maatlafatša bokgoni bja rena bja tirelo ya toka ya go tšea magato kgahlanong le bao ba dirago dikgaruru kgahlanong le basadi le bana.1.7 Kabinete e amogela kopano ya setšhaba ye e sa tšwago go swarwa ya Internet for All ye e swerwego ka Kliptown, Soweto. Kopano ye – yeo e bego e etilwe pele ke Tona ya Mananeokgoparara a Dikgokagano le Ditirelo tša Poso Siyabonga Cwele, ka tirišano le Seboka sa Ekonomi sa Lefase, lekala la phraebete le setšhaba – e feleleditše ka go hlahlwa ga bafsa bao ba ka bago ba 500 ka ga mabokgoni a theknolotši ya tshedimošo le dikgokagano (ICT) tša motheo. Kwano ka ga Internet for All e amogetše sebopego sa boetapele le gape ya tšweletša dinepišo tša phethagatšo ya se mo dikgweding tše di tlago tše tshela.Kabinete e tšwetše pele go amogela tsenogare ye e dirilwego ke Kgoro ya Mananeokgoparara a Dikgokagano le Ditirelo tša Poso ka go diriša Bolaodi bja Dikgokagano bjo bo Ikemego bja Afrika Borwa (Icasa) le Kgoro ya Tlhabollo ya Ekonomi ka go diriša Khomišene ya Diphenkgišano, go lebeledišiša tshenyegelo ya godimo ya go reka data yeo e tšwelago pele go ba selo seo se šitišago phihlelelo ye e oketšegilego ya di-ICT.1.8 Kabinete e tshwenywa ke go šitišwa ga ditirelo ka mebušareng ya ka Gauteng ka lebaka la dithulano tšeo di tšwelago pele tša bašomi le bengmešomo. Ka lebaka la se, malapa ao a hlokofaletšwego ba palelwa ke go hwetša ditopo tša ba malapa a bona. Lehu la lapeng lefe goba lefe le tliša seemo sa go ba kotsing le mahloko go ba malapa bao ba šetšego. Bjalo ka setšhaba ga go thulano efe goba efe yeo e ka swanelago go baka go hloka lešoko ga mohuta woo. Kabinete e ipiletša go bao ba amegago ka mo dithulanong tše go hwetša tharollo ya ka pejana ya dithulano tša bona ka ntle le go ama ba malapa a bao ba hlokofaletšwego.1.9 Kabinete e amogela go hlongwa ga Seboka sa Tlhabollo ya Bafsa sa Mebušoselegae. Foramo ye e tlo ba lentšu la kgatelopele ya bafsa ka go tsenya tirišong ga masolo a mehutahuta a tlhabollo ya bafsa ka gare ga mmušo wa selegae. Seboka se se swere khonferentshe ya sona ya mathomo ya tlhomamišo ka la 20-21 Phupu ka Muldersdrift, ka bodikela bja Johannesburg.Dipheto tša Kabinete2.1 Kabinete e dumeletše Sengwalwa sa Ditherišano ka ga Inšorentshe ya Maphelo ya Bosetšhaba (NHI), seo se tlago tsenywa ka gare ga kuranta ya mmušo bjalo ka sengwalwa sa molaotshepetšo. Sengwalwa se sa Ditherišano se batametša naga kgauswi le go netefatša gore maAfrika Borwa ba kgona go fihlelela tlhokomelo ya maphelo, go sa lebelelwe maemo a bona ka ekonoming ya setšhaba.NHI ke lenaneo la thušo ya ditšhelete go tša maphelo leo le abago ditšhelete tša go aba phihlelelo go tlhokomelo ya maphelo. Se se sepelelana le maikemišetšo a Leanotlhabollo la Bosetšhaba (NDP) ao a nyakago go netefatša gore motho yo mongwe le yo mongwe o kgona go fihlelela tlhokomelo ya maphelo, go sa lebelelwe letseno la gagwe.Kgoro ya Maphelo e tla swara kopano le bagaši ba ditaba ka la 29 Phupu 2017 ka nepo ya go fa tshedimošo ka botlalo mabapi le Sengwalwa se sa Ditherišano.2.2 Kabinete e dumeletše Leanotlhabollo leo le Bušeleditšwego la Methopo ya Bašomi go lebilwe go 2030. Leano le le bušeleditšwego le rarolla mafokodi ao a bonwego mo mengwageng ye e fetilego ye mehlano ka dikarolong tše dingwe tša thuto le tlhahlo ebile le bone tlhokego ya kgokagano gareng ga dikarolo tše di fapafapanego tša lenaneo le.Leano le bjale le sepelelana le NDP le Tlhako ya Togamaano ya Lebaka la Magareng ya 2014-2019. Gape le lebeletše kudu bakgathatema ka moka (mmušo, bašomi, mekgatlo ya baagi le Makala a phraebete) ka ga ditlhokego tša ekonomi le bohlokwa bja go thekga leano la diintasteri ka nepo ya go fihlelela kgolo le tlhabollo tšeo di amago mang le mang.2.3Kabinete e dumeletše go phatlalatšwa ga dikutollo tše bohlokwa tša diphatišišo tša 2015/16 ka ga thušo ya ditšhelete ka mmušo go Mediro ya tša Mahlale le Theknolotši. Sengwalwa sa Ditherišano sa 1996 ka ga Mahlale le Theknolotši se nyaka gore Kgoro ya Mahlale le Theknolotši e hlokomele thušo ya ditšhelete ye e dirwago ke mmušo go mafapha a mahlale le theknolotši, le seabe sa yona go kgolo le tlhabollo ya Afrika Borwa.Dipoelo tša dikutullo tša dikgoro tša bosetšhaba tše 30 di laetša gore tšhelete ye e akanywago ya R23,4 pilione e ile ya šomišwa go tšwa ka ditšheleteng tša bosetšhaba ka ngwageng wa ditšhelete wa 2015/16. Kabinete e lemogile koketšego ye nnyane ya 6.6% ge e bapetšwa le ngwaga wo o fetilego ka lebaka la mathata a bjale a ditšhelete.Palomoka ye ya peeletšo e emetše 1.7% ya palomoka ya ditekanyetšo tša bosetšhaba tša ngwaga woo. Kabinete e lebogile taba ya gore bontši bja ditšhelete tše di šomišitšwe ka ditirelong tša mahlale tšeo di thekgago kabo ya ditirelo ka mafapheng a bohlokwa a mošomo wa mmušo a go swana le thuto, maphelo, diminerale, enetši, temo le tikologo.Melaokakanywa3.1 Kabinete e dumeletše go phatlalatšwa ga Molaokakanywa wa Lebollo la Setšo gore setšhaba se fe ditshwaotshwao ka ga ona. Molaokakanywa wo o nyaka go šireletša, go tšwetša pele le go laola ditiro tša lebollo la setšo. Ge o šetše o dumeletšwe, Molaokakanywa wo o tla fana ka melawana le melaotshepetšo ye e amogelegago ya go sepetša ditiro tše tša setšo. O tla šomana le ditlaišo tša tiro ya lebollo, tšeo di bonwego go bašemane ba bannyane bao ba hlokofalago ka dikomeng.Mmušo le dihlongwa tša baetapele ba setšo di amogetše seemo sa go se kgotlelele mahu a bao ba bolotšwago ka lebaka la ditro tša lebollo.3.2 Kabinete e dumeletše Molaokakanywaphetošwa wa Setheo sa Dinyakišišo sa Bosetšhaba (NRF) wa 2017 gore o romelwe Palamenteng. Molaokakanywa wo o šetše o rerišanwe ka botlalo le setšhaba. Diphetošo tša ona di hlatholla maatla a Tona ya Mahlale le Theknolotši go setheo se gomme wa fana ka maikarabelo a NRF ka botlalo mabapi le taolo ya tša mahlale. Diphetošo tše di tla maatlafatša maatla a Tona go hlahla NRF gore e kaonafatše go šoma gabotse ga yona.Di tla kaonafatša gape le maikarabelo le go šoma gabotse ga dinyakišišo, tlhabollo le tlhagišo ya boithomelo ka nepo ya go dira gore maphelo a maAfrika Borwa a be a boleng, ka go di sepelelanya bokaone le dilo tšeo mmušo o di beilego pele.3.3 Kabinete e dumeletše Molaokakanywaphetošwa wa Bolaodi bja Difofane wa 2017 gore o romelwe Palamenteng. Molaokakanywa wo o maatlafatša polokego ya difofane, tšhireletšego le tlhako ya taolo ya tšhireletšo ya tikologo go netefatša go šoma go ya go ile le seemo sa go se tekateke sa intasteri ya bofofiši bja difofane.Diphetošo tše di akaretša, gareng ga tše dingwe, tlhagišo ya boikemo bja phethagatšo ya mošomo wa dinyakišišo tša dikotsi le ditiragalo tša difofane; tlhagišo ya go hloma Lekgotla la Dinyakišišo tša Polokego ya Bofofiši bja Difofane. O tšwela pele go fetoša le go tsenya ditlhalošo tše itšego tša ka Molaong.3.4 Kabinete e amogetše go phatlalatšwa ga Molaokakanywaphetošwa wa Mangwalotšhupo a Mafelo wa 2017 gore setšhaba se dire ditshwaotshwao ka ga ona. Diphetošo tše di mpshafatša go šoma, go phethagatša, tirišo le tshepdišo ya Molao wa Mangwalotšhupo a Mafelo, wa 1986 (Molao wa 95 wa 1986). Molao wa bjale wa Mangwalotšhupo a Mafelo wa 1986 o fa beng mangwalo a ditokelo tše ditšego ka go setlamo sa mangwalotšhupo a mafelo. Molaokakanywaphetošwa wo o šišintšwego o šišinya ditaolo tša ditokelo tše ka mokgwa wo o kwagalago.3.5 Kabinete e dumeletše Molakakanywa wa go Dula Nageng ya Setšhaba wa 2017 gore o phatlalatšwe gore setšhaba se dire ditshwaotshwao ka ga ona. Molaokakanywa wo o nyaka go šireletša beng ba naga ya setšhaba, kudukudu bao ba lego kotsing ka metseng ya dinagamagaeng.Ditiragalo tše di tlago4.1 Mopresidente Zuma o tla tsenela Seboka sa Bohlano sa Mokgatlo wa Metšhelo wa Borwa bja Afrika seo se tlogo swarwa ka Swaziland ka la 23 Phupu 2017. Seboka se sa letšatši le tee se tla tsenelwa ke Dihlogo tša Dinaga le Mebušo ya dinagamaloko tša SACU, yeo e akaretšago Afrika Borwa, Botswana, Lesotho, Namibia le Swaziland.Seboka se se tla ahlaahla merero ye e fapafapanego ye e amanago le kgwebišano le tlhomo ya diintasteri ka seleteng se le lenaneo la mošomo. Gape se tla lebeledišiša merero ye itšego ya tumelelano ya SACU le melawana ya yona ya go šoma, go realo e le go nolofatša tlhabollo ya diekonomi tša SACU. Ke ka lebaka la SACU fao e lego gore mebaraka ye e oketšegilego ya diphahlo le ya ditirelo go tšwa ka seleteng se e ka hwetšwago ka go diriša ditherišano tša mehutahuta tša kgwebišano tšeo di tšwelago pele tšeo di ikemišeditšego go tšwetša pele kopanyo ye kgolo ya ka seleteng le ya ka khonthinenteng.4.2 Bjalo ka karolo ya Imbizo ye e tšwelago pele ya go lwantšha bosenyi, Mopresidente Zuma o tla etela Lenaneo la Mopresidente la Tekodišišo la Siyahlola ka Lusikisiki, ka Kapa Bohlabela ka Mokibelo wa 24 Phupu 2017.4.3 Kabinete e hlohleletša maAfrika Borwa go thekga Mokete wo o tlago wa Knysna Oyster le Marathone wa ka Knysna. Wo ke o mongwe wa mekete ye e tumilego kudu wo o ipiletšago kudu go barati ba dipapadi le go ba malapa. Bakgathatema ka moka ba šoma mmogo go netefatša gore Knysna e šoma ka botlalo le gore e bula dikgwebo.4.4 Letšatši la Mandela le ipiletša go rena ka moka, letšatši le lengwe le le lengwe, go dira gore lefase e be lefelo le lekaone. Morero wa Letšatši la Mandela ka la 18 Mosegamanye ke #ActionAgainstPoverty.Go dira gore letšatši le lengwe le le lengwe e be Letšatši la Mandela ke go keteka bophelo le bohwa bja Madiba ka mokgwa wo o tšwelago pele go ya go ile wo o tlago tliša phetogo ya go se tekateke.Melaetša ya mahloko5.1 Kabinete e ba le Mopresidente Zuma ge a lebiša mahloko:go Tona ya Thuto le Tlhahlo tša Godingwana, Ngaka Blade Nzimande, le ba lapa la gagwe ka go hlokofala ga mmagwe, Mohumagadi Nozipho Nzimande. Mma Nzimande yo a bego a ratega kudu o feditše mengwaga ye 90 kgweding ye e fetilego. O ile a amogela balwelatokologo ba South African Communist Party (SACP) le ba African National Congress (ANC) ka diatla tše borutho ka ntlong ya gagwe ka nakong ye boima ya dikgaruru tšeo di ilego tša tlala ka Pietermaritzburg ka KwaZulu-Natal le ka mafelong a kgauswi go ya mafelelong a bo 1980 le mathomong a bo 1990.ka ga go hlokofala ga Lord Joel Joffe. Lord Joffe, yo a hlokofetšego a na le mengwaga ye 85, e be e le ramolao yo a bego e le mmoleledi ka ditshekong tša Rivonia le tša ka Little Rivonia. O ile a šireletša balwelatokologo ba twantšho ya kgethologanyo ka bogale, gomme a tloga a tsenya letsogo kudu ka protšekeng ya temokrasi ka Afrika Borwa.go batho ba Namibia ka go hlokofala ga Morena Toivo ya Toivo, molwelatokologo ka ntweng ya go lwela tokologo ka Namibia le molwelatokologo kgahlanong le mmušo wa kgethologanyo. Tona ya Dikgokagano Ayanda Dlodlo o tla emela mmušo wa Afrika Borwa ka polokong yeo e tlago swarwa ka Mokibelo wa la 24 Phupu 2017.Melaetša ya ditebogišo6.1 Kabinete e lebogiša ramahlale wa tša maswika Tshiamo Legoale yo a dirilego histori ka go ba moAfrika Borwa wa mathomo wa go fiwa sefoka sa Nkgwete ya Boditšhabatšhaba ya FameLab ka protšekeng yeo e nyakišišitšego mokgwa wa go šomiša korong go buna gauta ka dilahlweng tša meepo. Legoale ke moholegi go le lengwe la mananeo a dithušo tša mašeleng a thuto tša mmušo gomme o sa tšwa go thopa sefoka se ka Moletlong wa tša Mahlale wa wo o bego o swaretšwe ka United Kingdom.6.2 Kabinete e lakaletša Sehlopha sa Afrika Borwamahlatse le mahlogonolo ka Dipapading tše di tlago tša Bafsa tša Commonwealth tša 2017 ka Nassau, Bahamas go thoma ka la 19 go fihla ka la 23 Mosegamanye 2017.Dipapadi tše ka go tšona Sehlopha sa Afrika Borwa se hweditše maemo a bobedi ka sekaleng sa dimetale, ka palomoka ya dimetale tše 35, ka dipapading tša 2015 ka Apia, Samoa.Dipapadi tša Bafsa tša Commonwealth di tšwela pele go ba tiragalo ye bohlokwa ya dinaledi tša rena tša ka moso. Sehlopha sa Afrika Borwa ke tlhohleletšo go bafsa gore ba kgathe tema ka dipapading bjalo ka mokgwa wa go fetoša maphelo a bona gore a be kaone.6.3 Kabinete e lebogiša di-Springbok tšeo di ralokilego gabotse ka go bobedi tlhaselong le ka tšhireletšong go thopa papadi ya bona ya diteko tše tharo kgahlanong le France.6.4 Kabinete e lebogiša Tona ya Mahlale le Theknolotši Naledi Pandor ge a abetšwe Kgrata ya Bongaka ya tlhompho ke Yunibesithi ya Nova, ka Portugal.6.5 Kabinete e lebiša mahlatse le mahlogonolo go Mamoselemo ka nageng ya rena le lefase ka bophara ka moketeng wa bona wa lethabo wa Eid-ul-Fitr ge ba feleletša Ramadaan. Ramadaan le go keteka ga Eid-ul-fitr go fa Mamoselemo sebaka sa moswananoši go maatlafatša kamano ya segwera le kopano ya malapa gareng ga bona le maAfrika Borwa.Dipotšišo: Mohumagadi Phumla Williams – Molaodipharephare wa Motšwaoswere (GCIS)Mogala: 083 501 0139"
Pego ya Kopano ya Kabinete ya ka Labobedi la 1 Phato 2017,3 Aug 2017,https://www.gov.za/speeches/statement-cabinet-meeting-tuesday-1-august-2017-3-aug-2017-0000,https://www.gov.za/nso/speeches/statement-cabinet-meeting-tuesday-1-august-2017-3-aug-2017-0000,"Kabinete e kopane ka Ntlong ya Baeti ba Mopresidente ya Sefako M Makgatho ka Pretoria ka Labobedi la 1 Phato 2017.1. Diphetho tša Kabinete1.1. Afrika Borwa e keteka Kgwedi ya Basadi ka Phato, bjalo ka segopotšo go basadi ba go feta ba 20 000 bao ba gwantetšego Union Buildings ka la 9 Phato 1956 e le ge ba ipelaetša kgahlanong le katološo ya melao ya dipasa go basadi.Meketeko ya Letšatši la Bosetšhaba la Basadi e tla swarwa ka Lepatlelong la Galeshewe ka Kimberley ka Kapa Leboa. Kabinete e dumeletše morero wa ngwaga go ba “Ngwaga wa OR Tambo: Basadi ba kopane ge ba tšwetša pele Afrika Borwa.” Kabinete e ipiletša go maAfrika Borwa go šomiša kgwedi ya Phato go keteka tema ye e kgathwago ke basadi setšhabeng sa rena.1.2. Kabinete e sedimošitšwe ka ga lenaneo la mengwaga ye meraro leo le tlogo tsenywa tirišong ke Mokgatlo wa Tsošološo ya Maitshwaro (MRM). MRM e filwe mošomo wa go sepediša, go hlohleletša le go kgokaganya lenaneo leo le nyakago go bušetša sekeng maitshwaro a setšhaba sa rena. Mokgatlo wo o nyaka go tsošološa moya wa Ubuntu/Botho ka go šomiša bobedi methopo ya mmušo le ya setšhaba sa badudi.Kabinete e dumeletše lenaneotirišo la mengwaga ye meraro la MRM le mokgwa wa dikgato tše mmalwa wa go tsenya tirišong lenaneo la tsošološo ya maitshwaro ka gare ga mmušo.1.3. Kabinete e dumeletše gore Afrika Borwa e romele phenkgišano ya yona ya go swara Dipapadi tša Sebjana sa Lefase sa Rakbi sa 2023 (RWC). Se se tla fa gape Afrika Borwa sebaka sa go bontšha naga ye go setšhaba sa boditšhabatšhaba. Afrika Borwa e rile mo nakong ye e fetilego ya swara ditiragalo tša maemo a godimo tša go swana le dipapadi tša All Africa Games, Sebjana sa Lefase sa Khrikete, 2010 FIFA World CupTM  le dikhonferentshe tše ntši tša boditšhabatšhaba.Bjalo ka naga re ithutile ka maitemogelo ao a fetilego kudukudu ka ga ditshenyegelo tša go fetiša tekanyo tša go swara ditiragalo tše le go kwanela ditheko fao go bilego gona ka 2010. Ka lebaka la se, mmušo o ganne go saena tšheke ye e sego ya ngwalwa selo e lego seo se dirilego gore Afrika Borwa e gogele morago phenkgišano ya yona ya go swara Dipapadi tša Commonwealth.Kabinete e sedimošitšwe ka ga dikholego tšeo di ka tlišwago ke tiragalo yeo. Afrika Borwa e šetše e na le mananeokgoparara a go swara phadišano yeo ka ntle le go aba ditekanyetšo tša tlhabollo ya mananeokgoparara. Dipapadi go bolelwa gore ke tše dingwe tša dilo tše di hlohleletšago gabotse kago ya setšhaba gomme mananeo a papadi ya rakbi a tla maatlafatša tirišano ya setšhaba.Mananeo a a tla tsenywa tirišong nageng ka bophara go fihla ka ngwaga wa 2023 gomme a tla tlogela bohwa bja go ya go ile go tlhabollo ya rakbi ka ditšhabeng tšeo di hlokago menyetla.Kabinete e dumeletše lenaneokakaretšo leo le šišintšwego la phadišano ye leo e lego maitekelo a ekonomi ao a tlago fokotša dinyakego tša ditšhelete gammogo le go hlohleletša ditiragalo tša ekonomi tša go thwala batho mešomong le maatlafatšo.Phadišano ye e tla tsenya letsogo go hlohleletša ekonomi ya rena ka go thekga dilo tšeo di tlago pele tša mmušo, kudukudu ka ge e amana le bodiredi bja ka ntle bjo bo kgethago le go obamela Tšhata ya Phetošo ya Dipapadi le go abelana dipoelo tšeo di hweditšwego.  Tiragalo ye e tla tšwela pele go thuša boeti bja rena le lekala la kamogelo ya baeti.Kabinete e dumeletše go hlongwa ga Komiti ya Ditona (IMC) ka ga WRC 2023. IMC e tla laola Tshepedišo ya phenkgišano ya RWC 2023 le go netefatša gore naga e holega go tša ekonomi mo tiragalong ye. Tona ya Dipapadi le Boitapološo, Morena Thulas Nxesi, o tla swara seboka sa bagaši ba ditaba seo se aroganego go ba sedimoša ka ga tshepedišo ya phenkgišano.1.4. Kabinete e dumeletše gore Sethalwa sa Molawana wa Thoto ya Bohlale (IP) sa Afrika Borwa – Kgato ya I (2017) se phatlalatšwe ka gare ga Kuranta ya Mmušo gore setšhaba se dire ditshwaotshwao ka ga sona.Se se fetola boipiletšo bja Leanotlhabollo la Bosetšhaba la kgatelelo ye kgolo go boitlhamelo, tšweletšo ye e kaonafetšego, tšhalomorago ye kgolo ya ekonomi ye e nago le tsebo, le kutollo ye kaone ya dibaka tšeo di bapetšwago le tša bokgoni.Molawana wa IP ke sedirišwa se bohlokwa sa melawana seo se tšwetšago pele boitlhamelo, phetišetšo ya theknolotši, dinyakišišo le tlhabollo, tlhagišo ye e nago le boithomelo, tšhireletšo ya badiriši, tlhabollo ya diintasteri le ka kakaretšo, kgolo ya ekonomi.1.5. Kabinete e dumeletše gore Sethalwa sa Leano la Dinamelwa go Tikologo se phatlalatšwe gore setšhaba se dire ditshwaotshwao ka ga sona. Leano le le tla bopa motheo wa tlhabollo ya melawana ka gare ga lekala la dinamelwa mabapi le go fokotša meši ya Digase tša Lefaufaung (GHG).Maikemišetšo a leano le ke go fokotša seabe se šoro sa nyakego ya dinamelwa go tikologo mola ka go le lengwe re rarolla dinyakego tša dinamelwa mo lebakeng le le ka moso go lebeletšwe melawana ya tlhabollo ya go ya go ile.Mananeo a dinamelwa a bopa motheo wa ditiragalo tša ekonomi ya setšhaba ka Afrika Borwa ka go kgontšha go sepetšwa ga batho le dithoto. Le ge go le bjale, meši ye e tšwago ka lekaleng la dinamelwa e bopa 10.8% ya palomoka ya meši ya GHG ka mo nageng, mola e le gore dinamelwa tša tseleng di rwele maikarabelo go 91.2% ya meši ye ya GHG. Afrika Borwa e tshephišitše gore e tla tsenya letsogo go nepišong ya phokotšo ya meši ya GHG ka 34% ka 2020 le ka 42% ka 2025.1.6. Kabinete e dumeletše gore Kgoro ya Merero ya Selegae e bule leswa tshepedišo ya dikgopelo go bao mo lebakeng le ba swerego Phemiti ye e Kgethegilego ya Zimbabwe, ka fase ga maemo a itšego. Tumelelo ya peleng ye e Kgethegilego ya badudi ba Zimbabwe e dumeletšwe ka Moranang 2009 go ngwadiša badudi ba Zimbabwe bao ba bego ba le ka Afrika ka ntle le molao. Diphemiti tša bona di felelwa ke nako ka la 31 Manthole 2017.Tona ya Merero ya Selegae, Moprofesara Hlengiwe Mkhize, o tla swara tshedimošo ya bagaši ba ditaba yeo e kgethegilego go hlaloša maemo le tshepedišo yeo e tlago latelwa ge dikgopelo tše diswa di bulelwa.1.7. Kabinete e dumeletše ditlhamo tša Khamphani ya Tšweletšo ya Ditšhelete tša Tšhipi tša 2017 tša molokoloko wa ditšhelete tša tšhipi tša mebala tša keteko: Matšoba le Dinonyana tša Bolotadiphedi bja Lebopo la Kapa Bodikela. Se ke tlaleletšo go mehutahuta ya ditšhelete tša tšhipi tša keteko le tšeo di phatlalatšwago tšeo di tlago abja ka 2017.2. Melaokakanywa2.1. Kabinete e dumeletše go phatlalatšwa ga Molaokakanywaphetošwa wa Ngwadišo ya Mangwalo a Beng ba Dithoto wa 2017 gore setšhaba se dire ditshwaotshwao ka ga ona. O fetoša Molao wa Ngwadišo ya Mangwalo a Beng ba Dithoto, wa 1937 (Molao wa 47 wa 1937), go realo e le go kaonafatša le go maatlafatša go tsenya tirišong le go phethagatša Molao wo. Molaokakanywa wo o tla tsenya tirišong le go maatlafatša taolo le ngwadišo ya mangwalo a beng ba dithoto.3. Melaetša ya mahlokoKabinete e lebišitše mahloko a yona go ba lapa ba bathekgi ba babedi ba kgwele ya maoto bao ba lahlegetšwego ke maphelo a bona ka nakong ya mogatano ka Lepatlelong la FNB ka Mokibelo wa la 29 Mosegamanye 2017. Mopresidente o hlomile Komiti ya Dinyakišišo ye e bopilwego ke Ditona, yeo e etilwego pele ke Tona Nxesi, go nyakišiša mabaka ao a dirilego gore go be le masetlapelo a.4. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.4.1 Morena Lefentse Cuitzen Radikeledi o thwetšwe leswa bjalo ka moemedi wa Kgoro ya Ditšhelete ya Bosetšhaba go Lekgotla la Koporase ya Inšorentshe ya Dikoloto tša Diromelwantle la Afrika Borwa SOC Limited.4.2 Katološo ya lebaka la mošomo la Mohumagadi Thabang Charlotte Christine Mampane bjalo ka Mokhomišenare wa Khomišene ya Dillotho ya Bosetšhaba (NLC).4.3 Moprofesara Ntshengedzeni Alfred Nevhutanda o thwetšwe leswa bjalo ka Modulasetulo wa NLC.4.4 Mohumagadi Fadila Ethne Lagadien bjalo ka leloko la Setheo sa Phatlalatšo ya Dithušo tša Mašeleng go tša Bokgabo, Setšo le Histori ya Bosetšhaba, Tlhago, tša Setšo le Bohlami bja Dipolane sa Lekgotla la NLC.4.5 Morena Sunrise Vusumuzi Mkhize bjalo ka Molaodipharephare (DG) wa Kgoro ya Bokgabo le Setšo.4.6 Mohumagadi Thathakahle Jordan-Dyani bjalo ka Motlatša Molaodipharephare (DDG): Merero ya Boditšhabatšhaba le Kgwebišano ka go Theknolotši ya Tshedimošo le Dikgokagano (ICT) ka Kgorong ya Mananeokgoparara a Dikgokaganyo le Ditirelo tša Poso.4.7 Go thwala leswa le go thwalwa ga balaodi bao e sego ba khuduthamaga ba Lekgotla la Pankatlhabollo ya Borwa bja Afrika Borwa mo mengwageng ye meraro (go fihla ka la 31 Mosegamanye 2020):4.7.1 Mohumagadi Anuradha Singh (o thwetšwe leswa);4.7.2 Mohumagadi Gugu Mtetwa (o thwetšwe leswa);4.7.3 Moprofesara Mark Swilling (o thwetšwe leswa);4.7.4 Mohumagadi Zanele Monnakgotla (o thwetšwe);4.7.5 Morena Lufuno Motsherane (o thwetšwe);4.7.6 Mohumagadi Bulelwa Ndamase (o thwetšwe);4.7.7 Mohumagadi Pinkie Nqeto (o thwetšwe);4.7.8 Mohumagadi Letlhogonolo Meko (o thwetšwe); le4.7.9 Morena Blessing Mudavanhu (o thwetšwe);4.8 Go thwalwa le go thwala leswa ga balaodi bao e sego ba khuduthamaga ba Lekgotla la Koporasetlhabollo ya Setšhaba SOC Limited mo mengwageng ye meraro (go fihla ka la 31 Mosegamanye 2020):4.8.1 Ngaka Xolani H Mkhwanazi (Motlatšamodulasetulo) (o thwetšwe);4.8.2 Mohumagadi Mathukana Mokoka (o thwetšwe);4.8.3 Mohumagadi Dudu Hlatshwayo (o thwetšwe leswa);4.8.4 Mohumagadi Sibusisiwe N Ngubane (o thwetšwe leswa); le4.8.5 Ngaka Trueman Goba (o thwetšwe leswa).Dipotšišo:Mohumagadi Phumla Williams – Molaodipharephare wa Motšwaoswere (GCIS)Mogala:083 501 0139"
Pego ya Kopano ya Kabinete ya Laboraro la 16 Phato 2017,17 Aug 2017,https://www.gov.za/speeches/statement-cabinet-meeting-16-august-2017-17-aug-2017-0000,https://www.gov.za/nso/speeches/pego-ya-kopano-ya-kabinete-ya-laboraro-la-16-phato-2017-17-aug-2017-0000,"Kabinete e kopane ka Union Buildings ka Pretoria.1. Merero ka seemong sa bjale1.1. Ka ge re keteka Kgwedi ya Basadi, Kabinete e lakaletša Mohumagadi Getrude Shope gore a fole ge a keteka letšatši la gagwe la matswalo la go fetša mengwaga ye 92. MmaShope, ka ge a tsebja bjalo ke bao ba mo ratago, ke molwelatokologo yo a hlomphegago ebile o lwetše kudukudu tokollo ya basadi. O amogetše sefoka sa Isithwalandwe/Seaparankwe, e lego sefoka sa tlhompho sa maemo a godimodimo seo se fiwago ke African National Congress go bao ba bilego le seabe se segolo le go itima tše ntši ba lwela tokologo.Kabinete e lebiša gape mahlatse le mahlogonolo go Mohumagadi Zondeni Veronica Sobukwe ge a keteka letšatši la gagwe la matswalo la go fetša mengwaga ye 90. Afrika Borwa ke naga ye kaone ka lebaka la maitapišo ao a dirilwego ke basadi ba mphato wa gagwe.Ge naga e keteka Kgwedi ya Basadi ka fase ga morero wa “Ngwaga wa OR Tambo: Basadi ba Kopane go tšwetša pele Afrika Borwa”, Kabinete e ba le maAfrika Borwa ka moka ge ba hlompha basadi ba bogale bao ba ilego ba gwantela Union Buildings ka 1956 go dira ditšhupetšo kgahlanong le melao ya dipasa.Ka moya wa lefokwana la ‘Matšoba a Ntwa ya Tokologo’ la OR Tambo, re keteka tema yeo e kgathilwego ke basadi bjalo ka baetapele ba lesolo la basadi ka mo nageng, re lemoga gore ge o maatlafatša mosadi, o maatlafatša setšhaba.Bjalo ka basadi re fihleletše tše ntši ka lefapheng la maatlafatšo ya basadi. Pele ga 1994 Palamente e be e na le fela kemedi ya basadi ya 2,7%, gomme ka morago ga dikgetho tša mathomo tša temokrasi, kemedi ya basadi ka go Kopanokgothekgothe ya Maloko a Palamente e bile go 27,7%. Ka 1999 dipalopalo tšeo di ile tša hlatloga go ba 30% gomme ka morago ga fao tša ba go 32,7% ka 2004. Ka morago ga dikgetho tša bosetšhaba tša 2009 kemedi ya basadi e fihlile go 42%. Ditona tša Basadi bjalo di bopilwe ke 43% ya Kabinete.Re na le basadi ba bantši bao ba lego maemong a boetapele gomme makala a mmušo a gare a kaonafatša maemo a basadi. Mo lebakeng le re na le Kantoro ya Tona ya Basadi ka Kantorong ya Mopresidente.1.2. MaAfrika Borwa go ralala le makala ka moka a šomile gabotse go kgatha tema ka mo ketekong ye. Melawana ya mmušo ya kgatelopele e tšwela pele go bea pele maatlafatšo ya basadi, kudukudu bao ba dulago dinagamagaeng, bao gantši ba itemogelago seemo se boima sa bohloki.1.3. Ge re dutše re keteka kgatelopele yeo re e dirilego ka go lokolleng ga basadi, Kabinete e gopotša naga ka ga yo mongwe wa basadi bao ba lwetšego tokologo yo a ilego a bolawa ka la 17 Phato 1982. Ruth First o ile a bolawa sehlogo ka pomo ya lengwalo leo a bego a rometšwe lona ka Mozambique. O ile a lefa ka setopo ge a be a sa tekateke go lwela tokologo ya batho ba Afrika Borwa.Dikgaruru tša go Amana le Bong (GBV)1.4. Kabinete e tsentše maikutlo a yona ka kgalemong ya seswantšho sa bidio seo se bego se bontšha mosetsana wa sekolo a hlaselwa ke mošemane wa sekolo ka sekolong sa KwaZulu-Natal gomme e amogela go golegwa ga mogononelwa yoo. Polao ye e sa tšwago go hlaga ya morutiši wa sekolo yo a thuntšwego pele ga barutwana ba gagwe ke molekane wa gagwe e re gopotša ka ga ditlhohlo tša tlaišo ya basadi tšeo re sa lebanego le tšona.1.5. Dikwešobohloko le dikotsi tše di tlišwago ke setlwaedi sa taolo ya banna go basadi tše di feletšago ka dikgaruru kgahlanong le basadi le bana di swanetše go lwantšhwa ke rena ka moka bjalo ka setšhaba. Ditheo tša tirišo ya molao le tshepedišo ya toka go bosenyi di swanetše go tšeela bao ba dirago ditiro tše magato.Seboka sa Mokgatlo wa Dinaga tše di Hlabologago tša Borwa bja Afrika (SADC)1.6. Afrika Borwa, bjalo ka modulasetulo yo moswa wa SADC, ke monggae wa Seboka sa Mehleng SADC sa bo 37 sa Dihlogo tša Dinaga le tša Mebušo go tloga ka la 9 go fihla ka la 20 Phato 2017 ka fase ga morero wa “Re dirišana le Lefapha la Phraebete go Hlabolla Intasteri ye e Hlabollogago le Mananeo a Kabo ya Ditirelo a ka Seleteng”.Afrika Borwa e tla šomiša maemo a yona go tšwetša pele dikgahlego tša naga ye ka go diriša togamaano ka ge go laeditšwe ka go Leanotlhabollo la Bosetšhaba (NDP), ya tšwetša pele kago ya diintasteri le kopanyo ka seleteng le ka khonthinenteng ka nepo ya go thekga Lenaneo la Afrika la 2063 la Mokgatlo wa Selekane sa Afrika (AU). Lenaneo la 2063 ke tlhako ya togamaano ya phetošo ya ekonomi ya setšhaba ya ka khonthinenteng ye mo mengwageng ye e tlago ye 50. Le agwa go, ebile le nyaka go akgofiša phethagatšo ya masolo ao a fetilego le a bjale a ka khonthinenteng go tšwetša pele kgolo le tlhabollo ya go ya go ile.Mananeo a mararo a kgonagalo ya go tliša kgolo ya ekonomi, e lego go šoma ditšweletšwa tša temo, tlhwekišo ya diminerale le mananeo a kabo ya ditirelo tša tlhwekišo meetse a dinoka, a hlaotšwe.Seboka se gape se tla gopola Mopresidente yo a fologago setulo José Eduardo dos Santos wa Angola, yo a tla bego a fologa setulo ka morago ga mengwaga ye 37 e le Mopresidente gomme a etile pele naga ya gabo go tšwa ka ntweng ya bana ba thari.1.7. Motlatšamopresidente Ramaphosa, ka maemo a gagwe bjalo ka Mokgokaganyi wa SADC ka Nageng ya Kgoši ya Lesotho, le yena o tla ala pego go Seboka sa SADC sa Double Troika seo se tlogo swarwa ka Pretoria ka la 18 Phato, fao Mmušo wa Lesotho le ona go emetšwego gore o tla ala peakanyo ya diphetogo tša ka nageng yeo. Se se tla ka morago ga ditherišano gareng ga Motlatšamopresidente le mmušo o moswa, le baetapele ba mekgatlo ya kganetšo, sehlopha sa dikgoši le bakgathatema ba setšhaba ka Nageng yeo, e le ge ba rerišana ka ga lenaneo la phethagatšo ka botlalo ya diphetho tša SADC mabapi le diphetošo tša molaotheo le tša lefapha la tšhireletšo.1.8. Kabinete e amogela dipoelo go tšwa go kamogelo ya Mopresidente Jacob Zuma go Mopresidente Ellen Johnson Sirleaf wa Repabliki ya Liberia, ka nakong ya ketelo ya Semmušo ka mo nageng. Dinaga tše ka bobedi di dumelelane ka go lebeledišiša go kaonafatša seemo seo se kgontšhago go nolofatša mokgwa wa go dira kgwebo ka dinageng tša rena. Kabinete e hlohleletša dikhamphani tše ntši tša phraebete go beeletša ka Liberia.Dipresidente tše ka bobedi di dumelelane ka go feleletša go saenela Tumelelano ya Go Etela Dinageng tše ka Bobedi ka ntle le Visa go bao ba nago le Diphasepote tša Setiplomate le tša Semmušo. Ba dumelelane gape ka go akgofiša dipoledišano le go feleletša ditumelelano tše dingwe tša dinaga tše ka bobedi mabapi le temo, boeti, maphelo, enetši, meetse le kelelatšhila gareng ga tše dingwe.1.9. Kabinete e lebogiša badudi ba Rwanda ge ba swere dikgetho tša khutšo tšeo go tšona go kgethilwego leswa Mopresidente Paul Kagame. Go phethwa ga dikgetho tše dingwe tšeo di atlegilego ka Afrika ke taetšo ya pepeneneng ya gore dikgatelopele tša temokrasi di a tšwela pele go ralala le khonthinetente.1.10. Kabinete e bile gape le AU ge e lebogiša Kenya ge e swere dikgetho tše di atlegilego. Bjale go tšwa go badudi ba Kenya ka moka go amogela dipoelo tša dikgetho le go šomela botee bja naga.BRICS1.11. Mopresidente Zuma o tla re lehono, ka la 17 Phato 2017, a ba modulasetulo wa go tsebagatšwa semmušo ga Pankatlhabollo ye Mpsha (NDB) ya Lefelo la Selete sa Afrika la Brazil, Russia, India, China le Afrika Borwa (BRICS) ka Hoteleng ya Michelangelo, Sandton. Go tsebagatšwa semmušo ga Lefelo la Selete sa Afrika go tla bontšha kabo ya tirelo ya NDB, gwa laetša mošomo wa panka ye ka lefapheng la tlhabollo ya mananeokgoparara le ya go ya go ile ka dinageng tšeo di tšwelelago le tšeo di hlabologago.1.12. Afrika Borwa e gare ga dinagamaloko tša BRICS tšeo di amogetšego Leano la Dintlha tše Šupa tšeo di lebeletšego kudu go katološa tirišano ya diintasteri, ka kopanong ya Ditona tša Diintasteri tša BRICS yeo e swerwego ka Hangzhou, China. Dinaga tše di tla tšwela pele go dirišana ka mafapheng a go swana le a tlhabollo ya mananeokgoparara a maswa a diintasteri, tlhabollo ya theknolotši le boithomelo, le dikgwebopotlana le dikgwebo tša magareng.1.13. Ditona tša Dikgokagano go tšwa ka sehlopheng sa BRICS le tšona di kgathile tema ka dipoledišanong, gomme sehlopha seo sa phatlalatša Kwano ya Ditona ka ga Theknolotši ya Tshedimošo, ya gore dinaga tša BRICS di tla tsenya tirišong tirišano mabapi le tšhireletšego ya tshedimošo, ka ge theknolotši ya kgokagano ya titšithale e raloka tema yeo bohlokwa bja yona bo oketšegago go hlohleletša kgolo ya ekonomi.1.14. Kabinete e leboga Mmušiši wa Peleng wa Panka ya Resefe ya Afrika Borwa, Morena Tito Mboweni, ka mošomo wa gagwe wa sephrofešenale le wa boikgafo mo lebakeng la mengwaga ye mebedi ge a be a šoma bjalo ka molaodi yo e sego wa khuduthamaga wa BRICS NDB. Molaodipharephare wa Kgoro ya Ditšhelete, Morena Dondo Mogajane, o tla tšea maemo a.Tirišano ya setšhaba1.15. Kabinete e kgalema ditiro tšeo di sa tšwago go hlaga tša semorafe tšeo di dirilwego ke batho ka setšhabeng sa rena. Maitshwaro a mohuta woo a thulana le maitshwaro a ditokelo tša rena tša molaotheo, maikarabelo le boleng, ebile ga a na le fao a beilwego gona ka setšhabeng sa rena sa temokrasi.Kabinete e reta bolaodi bja dikhamphani tša phraebete tšeo di tšeelago ditiro tša semorafe magato, e le ge di laetša gore semorafe ke bothata ka setšhabeng sa rena, le gore bo swanetše go lwantšhwa ge re nyaka go phethagatša tirišano ya setšhaba le go fodiša dihlabi tša nakong ye e fetilego.Re na le maikarabelo a go tšea magato a ka pela kae le kae fao semorafe le kgethologanyo di hlagago gona ka setšhabeng sa rena. Ka moka ga rena re na le maikarabelo a go aga setšhaba se seswa go ya ka fao go ukangwego ka morago ga dikgetho tša mathomo tša temokrasi.1.16. Kabinete e tšweleditše tlhobaboroko ya yona mabapi le seemo sa tahlegelo ya mešomo ka mo nageng, kudukudu ka mafapheng a dikgwebo le a meepo. Le ge go le bjale, e amogetše maitapišo ao a dirilwego ke lefapha la meepo go tsenela dingangišano tšeo di nyakago go phološa mešomo. Go dumelelwa ga Kgopelo ya Lonmin ya go reka setseka sa Anglo Platinum sa 42,5% mo nakong ye e sa tšwago go feta ka Pandora – e lego lesolo la mohlakanelwa gareng ga Lonmin le Anglo Platinum – go amogetšwe. Lesolo le la mohlakanelwa le phološitše mešomo ya go feta ye 3 000 ebile ke kimollo, kudukudu ka seemong sa bjale sa ekonomi ya lefase ka bophara. Mmušo o tšwela pele go ikgafa go hloma seemo seo se loketšego kgolo ya ekonomi le tlhomo ya mešomo.1.17. Kabinete e amogetše sephetho sa kgorotsheko seo se tiišeleditšego leswa tokelo ya go tšea diphetho ga mmušo mabapi le go bea melawana le ditaelo ka go ganetša kgopelo yeo e dirilwego ke Mokgatlo wa Badirišaleswa ba ditšhipi wa Afrika Borwa gomme ya laela gore mokgatlo wo o lefele ditshenyegelo tša tshepedišo ya tsheko. Kgorotsheko ya Molaotheo e ganeditše kgopelo yeo e dirilwego ke baromelantle ba ditšhipi tša maratha go dira boipelaetšo kgahlanong le kahlolo ya Kgorotsheko ya Godimo ya Afrika Borwa le Kgorotshekokgolo ya Boipelaetšo.Kgorotsheko ye e laetše gore ditlhagišo tša thomelontle ya ditšhipi tša maratha tša Naga tšeo di tsebjago bjalo ka ditheko tše kaone tše beetšwego difeme tša go tšweletša ditšhipi, ditšhilo tše nnyane tša ditšhipi le disemelthara tše kgolwane tša ditšhipi tša maratha di tšwele pele go šoma. E hlagiša gore go be le theko ye e fokoditšwego ka 20% go ditheko tša boditšhabatšhaba pele ga ge feme e ka ba le maswanedi a go ba le maswanedi a go hwetša phemiti ya thomelontle. Molawana wo o tla thuša go hlohleletša kgolo ya ekonomi ya ka mo nageng le go hloma mešomo.1.18. Kabinete e amogetše boikgafo bjo bo dirilwego ke Mmušo wa Canada bja go dirišana le Afrika Borwa ka taolong ya mellwane. Se se tlile ka morago ga ge Tona ya Merero ya Selegae, Moprofesara Hlengiwe Mkhize, a kopane le modirišani ka yena wa Canada e lego Tona ya tša Bofaladi, Badudi ba Dinaga tša ka ntle le Badudi ba ka nageng Morena Ahmed Hussen mo bekeng ye. Neelano ye e tla tšwela pele go maatlafatša kamano ye e lego gona gareng ga dinaga tše ka bobedi.2. Diphetho tša Kabinete2.1. Kabinete e dumeletše Sengwalwathomelo sa Ditekanyetšo tša 2018. Se se tla tšwela pele go tsenya tirišong NDP. Sengwalwa se se maatlafatša go nyalelanya ditekanyetšo le Tlhako ya Togamaano ya Lebaka la Magareng. Se hloma motheo wa tshepedišo wa go dira dikgetho gareng ga ditlhokwa tšeo di tlago pele tše di phenkgišanago ka go diriša methopo ye e sa lekanego. Tona ya Kantorong ya Mopresidente, Morena Jeff Radebe, o tla swara kopano le bagaši ba ditaba ka moragonyana.2.2. Kabinete e dumeletše Leanophethagatšo la Boeti bja Mabopong a Lewatle le bja ka Lewatleng, leo le hlamilwego ka fase ga tshepedišo ya Ekonomi ya Mawatleng ya Operation Phakisa. Leano le le tla thekga boeti ka ekonoming ya mawatleng. Le tla godiša lefelo la boeti bja mabopong a lewatle le bja ka lewatleng la maemo a godimo lefaseng ka bophara le la go ya go ile leo le šomišago kudu menyetla ya bokgoni ya Afrika Borwa mabapi le tlhago, setšo le bohwa. Tona ya Boeti, Mohumagadi Tokozile Xasa, o tla sedimoša bagaši ba ditaba ka ga leano le.2.3. Kabinete e dumeletše go kgatha tema ga Afrika Borwa ka go Pontšho ya Mawatle ya Bobedi ya Boditšhabatšhaba ya 2017 – 2020. Go kgatha tema mo go tla thekga Bodulasetulo bja Afrika Borwa bja Mokgatlo wa Lebopo la Lewatle la India ka 2017/18.Afrika Borwa e tla šomiša sekepe sa yona sa dinyakišišo seo se bitšwago SA Agulhas II go dira dinyakišišo tša ka lewatleng mola ka go le lengwe se hlahla le go agela Afrika Borwa le seboka sa dinaga tša bohlabela bja Afrika bokgoni bja tša mahlale.Go kgoboketšwa mo ga datha le tshedimošo ya motheo ya lebaka le letelele ka ga tikologo go tla bea dinaga tše di hlabologago tša Lebopo la Lewatle le India maemong a makaone a go lota seriti sa lewatle la tšona le go hwetša mekgwa ya go utolla bokgoni bja tšona bja ekonomi ya mawatle ka nepo ya go kaonafatša maphelo a badudi ba tšona.2.4. Kabinete e sedimošitšwe ka ga lesolo la Ekonomi ya Dikhemikhale le ya Dilahlwa la Phakisa Labs, leo le rulagantšwego gore le tla thomišwa ka Phato 2017. Se se bopa karolo ya tsenogare ya naga ye go laola ditšhošetšo go tikologo le go maphelo a batho tšeo di bakwago ke dikhemikhale le dilahlwa.Le tla fana ka sebaka se sengwe go intasteri ya dikhemikhale ya Afrika Borwa gore e tsebe mebaraka ya tšweletšo yeo e amantšhwago le Khemistri ye e nago le segwera go Tikologo (go hlama ga ditšweletšwa tša dikhemikhale le ditshepedišo tše di fokotšago goba di tlošago tšweletšo ya dilo tše kotsi).2.5. Kabinete e sedimošitšwe ka ga dikgopelo tše mmalwa tša go bea leswa mellwane ya diprofense go tšwa metseng ka diprofenseng tša mehutahuta. Gareng ga mafelo ao a amegilego ke Masepala wa Selegae wa Elias Motsoaled, Masepala wa Selegae wa Marblehall le Masepala wa Selegae wa Matatiele.Ditšhaba tše di file mabaka a mmalwa ao a dirilego gore go be le dikgopelo tše, a go swana le fao lefelo le lego gona le phihlelelo ya ditirelo. Dikgopelo di amogetšwe ke Lekgotla la Karoganyo ya Mellwane le Kgoro ya Tirišano ya Makala a Mmušo le Merero ya Setšo (COGTA).Mellwane ya diprofense e hlagišitšwe ka gare ga Molaotheo. Sephetho sefe goba sefe mabapi le dikgopelo tša mohuta wo se swanetše go tšewa go lebeletšwe ditlhagišo tša molaotheo.Kabinete e dumetše gore tshepedišo ya go bea mellwane leswa, yeo e akaretšago Matatiele, e thomišwe. Tshepedišo ye ya palamente le yona e tla akaretša go kgatha tema ga setšhaba ka ge go nyakwa ke Molaotheo le molao.3. Ditiragalo tše di tlago3.1. Kabinete e bušeletša boipiletšo bja Mopresidente Zuma bjo bo gopotšago maloko a setšhaba go šišinya maina a batho go tšwa mafapheng ka moka bao ba nago le maswanedi a go hwetša ditlhompho tša maemo a godimodimo tša ka nageng, e lego Difoka tša Tlhompho tša Bosetšhaba, ka Moranang ngwaga wo o tlago.Moletlo wo o hlompha maAfrika Borwa le badudi ba dinaga tša ka ntle bao ba tsebegago bao ba šomilego gabotse kudu ka mafapheng a mehutahuta.Diforomo tša go šišinya maina di hwetšagala wepsaeteng ya kantoro ya Mopresidente (www.thepresidency.gov.za), Mafelo a Thusong Service Centres, dikantorong tša mebasepala le dikantorong tša badudi. Lebaka le lekopana leo le fiwago ka ga motho yo leina la gagwe le šišinywago le swanetše go sepela le foromo yeo. Ditšhišinyo tša maina a batho bao ba tlogo hwetša Difoka tša Tlhompho tša Bosetšhaba tša 2018 di tla tswalelwa ka la 31 Phato 2017.3.2. Kgoro ya Mahlale le Theknolotši e tla swara moletlo wa Difoka tša Basadi ba Afrika Borwa go tša Mahlale (WISA) tša 2017. Difoka tše di lemoga diphihlelelo tša bašomi ba tša mahlale bao ba tumilego le go hloma sefala sa go hlohleletša basadi bao ba šomago ka tša mahlale bao ba kgathago tema ka dinyakišišong.WISA e tla swarwa ka fase ga morero wa: “Maatlafatšo ya ekonomi ya basadi ka lefaseng leo le fetogago la mošomo”, e lego seo se sepelelanago le Khomišene ya Mokgatlo wa Dinagakopano ka ga morero wo o tlago pele wa Maemo a Basadi wa 2017.3.3. Kabinete e leboga maloko a Ntlo ya Bosetšhaba ya Bohlano ya Baetapele ba Setšo (NHTL) bao nako ya bona ya mošomo e fihlilego mafelelong. NHTL ke sehlongwa seo se bopilwego ke baetapele ba setšo bao e lego baromiwa go tšwa Dintlong tša Baetapele ba Setšo ba ka diprofenseng tša Afrika Borwa, bao ba emetšego dintlo tša baetapele ba setšo tša ka diprofenseng maemong a bosetšhaba. Sehlopha se se bopilwe ke bobedi maloko ao a rolago modiro a NHTL le maloko ao a kgethilwego leswa go šoma pakatirong ye nngwe ye tee. Ba emetše baetapele ba setšo le ditšhaba tša bona ebile ba tšwetša pele mošomo wa baetapele ba setšo ka gare ga molaotheo wa bjale.Kabinete e bile le Mopresidente Zuma ge a leboga Kgoši PP Maubane (Modulasetulo), Kgoši SE Mahlangu (Motlatšamodulasetulo) le maloko ka moka a Ntlo ya Baetapele ba Setšo. Kabinete e lebiša kamogelo ye borutho go maloko a maswa a NHTL ya boselela le a dintlo tša baetapele ba setšo go tšwa diprofenseng tše šupa.4. Melaetša4.1. Kabinete e lebogiša Mohumagadi Senamile Masango yo a bilego mosadi wa mathomo wa moAfrika go dira boitekelo bja mathomo bjo bo etilwego pele ke moAfrika ka laporathoring ya Mokgatlong wa Yuropa wa Dinyakišišo tša Nyutleleara (CERN) ka Switzerland. O bile karolo ya sehlopha sa baithuti bao ba nyakišišago go tšwa ka Yunibesithing ya Kapa Bodikela bao ba ithutelago isotope selenium-70 ka nepo ya go kwešiša bokaone ka fao sebopego sa nyutleleara se amanago le maemo a enetši.4.2. Kabinete e lebogiša mokgatlo wa People Opposing Women Abuse (POWA), wo o tšweleditšego lenaneotirišo la khomphutha (App) leo le thušago batšwasehlabelo ba dikgaruru tšeo di theilwego go bong, bao ba nago le kgatelelo ye kgolo ya menagano goba bao ba lego kotsing yeo e lego kgauswi le go hlaga, go fihlelela ditirelo tšeo di kopantšwego le tšeo di kgokagantšwego. Ka ge e na le kgokagano le Lefelo la Taelo la Kgoro ya Tlhabollo ya Leago, App ye e kgona go kgokagana le ditirelo tše dingwe tša go swana le maphodisa le badirelaleago, bao ba ka kgonago go tseba fao molaetša o tšwago gona.Ka go kgotla konope ya temošo sellathekeng, motšwasehlabelo o tla kgokaganywa le Lefelo la Taelo. Tirišano ye ya gareng ga mmušo le mekgatlo ye e sego ya mmušo e tla dira ka fao go lekanego go lwantšha bothata bjo bogolo bja tlaišo.4.3. Kabinete e lebogiša Team South Africa ka ga diphihlelelo tša sona tše botse ka diphadišanong tša dipapadi tša mabelo le tša ka lepatlelong ka Diphadišanong tša Bonkgwete bja Lefase tša Fetereišene ya Mokgatlo wa Diatleletiki wa Boditšhabatšhaba ka London.Caster Semenya o thopile lebelo la dimetara tše 800 le porontshe ka lebelong la basadi la dimetara tše 1 500, gomme gona fao a roba rekhote ya gagwe ye kaone. Semenya o dirile gore naga e ikgantšhe ka yena go sa kgathale ka seemo sa tsholo seo a lebanego le sona, o tšwela pele go tia maatleng le go kgotlelela. O latela seo se dirilwego ke Zola Budd, Natalie du Toit, wa dipharalimphiki, le Penny Heyns, wa moruthi. Wayde van Niekerk o thopile gauta ka lebelong la banna la dimetara tše 400 le silibera ka lebelong la dimetara tše 200. Mantšu ao a kgethegilego a ditebogo a lebišwa go mohlahli wa gagwe, Mohumagadi Anna Botha. Luvo Manyonga o thopile metale wa gauta ka go tabogeng ga gagwe ga dimetara tše 8.34 ka go makgaolakgang a phadišano ya go tabogela kgole ya banna, Ruswahl Samaai o thopile porontshe ka phadišanong ya go tabogela kgole ya banna, gomme Akani Simbine o tšwile maemong a bohlano ka lebelong la makgaolakgang la banna la dimetara tše 100.Go šoma gabotse ga bona go bontšhitše bokgoni bja dipapadi bja naga ya rena, e lego go fa mafolofolo le tlhohleletšo go maAfrika Borwa ka moka, kudukudu bafsa bao ba ralokago diatleletiki bao ba sa tšwelelago.Baraloki ba ba diatleletiki ba dirile gore naga ya rena e ikgantšhe gomme ba emišetša godimo folaga ya rena ya bosetšhaba ka bothakga bjo bogolo. Re ipiletša go maAfrika Borwa ka moka go tšwela pele go thekga dihlopha tša rena tša bosetšhaba ka moka, gammogo le banna le basadi bao ba ralokago dipapadi. Ke baemedi ba naga ya rena ye botse, gomme ga re na le pelaelo ka ge ba tlo hlohleletša bafsa ba bangwe go latela mešomo ya bona ye mebotse.5. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.5.1. Morena AD Matseke bjalo ka Mohlankedimogolophethiši (CEO) wa Broadband Infraco, go thoma ka la 1 Lewedi 2017 go fihla ka la 30 Phato 2022.5.2. Katološo ya konteraka ya nako ya go se fetoge ya CEO ya bjale ya Broadband Infraco, Mohumagadi PV Kwele, ka dikgwedi tše tharo, go thoma ka la 1 Lewedi go fihla ka la 30 Dibatsela 2017.5.3. Go thwalwa leswa ga Morena Ian van Niekerk bjalo ka Mohlankedimogolo wa Ditšhelete wa Broadband Infraco.5.4. Ngaka Moshibudi Priscilla Rampedi bjalo ka CEO ya Sehlongwa sa Bosetšhaba sa Phedišano ya Diphoofolo tša Mehutahuta sa Afrika Borwa.5.5. Mohumagadi IL Mathenjwa bjalo ka Motlatšamolaodipharephare (DDG): Tlhokomedišišo le Tshekatsheko ka Kantorong ya Khomišene ya Tirelo ya Setšhaba (OPSC).5.6. Mohumagadi Wilhemina Reshoketswe Tshabalala bjalo ka DDG: Phetošo ya tša Leago le Phetošo ya Ekonomi ka Kgorong ya Basadi.5.7. Morena Matome Emmanuel Malatsi bjalo ka DDG: Seriti le Bomenetša ka go OPSC.Dipotšišo:Mohumagadi Phumla Williams – Molaodipharephare wa Motšwaoswere (GCIS)Mogala: 083 501 0139"
Pego ya Kopano ya Kabinete ya Laboraro la 30 Phato 2017,1 Sep 2017,https://www.gov.za/speeches/statement-cabinet-meeting-wednesday-30-august-2017-1-sep-2017-0000,https://www.gov.za/nso/speeches/statement-cabinet-meeting-wednesday-30-august-2017-1-sep-2017-0000,"Kabinete e kopane ka Tuynhuys, Motsekapa.1. Merero seemong sa Bjale1.1. Kabinete e amogetše dipoelo tša Seboka sa Mehleng sa bo 37 sa Dihlogo tša Dinaga le Mebušo sa Dinaga tše di Hlabologago tša Borwa bja Afrika (SADC) seo se bego se swerwe ka Afrika Borwa go thoma ka la 9 go fihla ka la 20 Phato 2017 ka fase ga morero wa: “Re dirišana le Lefapha la Phraebete go Hlabolla Diintasteri le Lefapha la Kabo ya Ditirelo la ka Seleteng”.Seboka se se ile sa lebeledišiša kudu go tsenywa tirišong ga Leano la go Hloma Diintasteri la SADC le Peakanyo ya go akgofiša kgolo ya ekonomi le tlhabollo ya ka seleteng. Leano le le nyaka go fetoša sebopego sa diekonomi tša ka mo seleteng le go tšwetša pele koketšo ya boleng go lebeletšwe kudu go šoma ga ditšweletšwa tša temo, go hlwekiša diminerale le go dira dihlare. Seboka se gateletše tlhokego ya go ba le dipoelo tše di bonagalago tšeo di theilwego go bokgoni bja rena bja bosetšhaba.Kabinete e ba le Mopresidente Jacob Zuma ge a leboga Mohlomphegi Kgoši Mswati III, yo a fologago setulo sa gagwe bjalo ka Modulasetulo wa SADC, ka seabe le boetapele bja gagwe bjo bohlokwa, ge Afrika Borwa e thomiša mošomo wa yona bjalo ka modulasetulo wa SADC go thoma ka Phato 2017 go fihla ka Phato 2018.1.2. Kabinete e hlompha basadi ka moka, ebile e lebiša ditebogo tša yona go bao ba kgathilego tema go keteka le go gopola basadi ge re tswalela Kgwedi ya Basadi, ka fase ga morero wa: “Ngwaga wa OR Tambo: Basadi ba Kopane go tšwetša pele Afrika Borwa”.Le ge e le gore basadi ba dirile dikatlego tše bohlokwa ka Afrika Borwa, go sa swanetše go dirwa tše ntši gomme mananeo a mmušo a tla tšwela pele go bea pele go akaretša basadi go hlabolla ditšhaba tša rena, ekonomi le naga. Basadi ba tšwelela go lebana le maemo a go se amogelege a tlaišo le a dikgaruru, bohloki le tlhokego ya mešomo.1.3. Kabinete e lemogile Pego ya Dipalopalo ka ga Bohloki yeo e lokollotšwego ke Tirelo ya Dipalopalo ya Afrika Borwa (StatsSA) gomme e tla itebanya le tšona. Kabinete e bušeletše boikgafo bja yona go mananeo a go thuša bahloki, kudukudu ka ge se se amana le bana bao ba tšwago malapeng ao a hlokago.Mo mengwageng ye e fetilego ye 23, mmušo o okeditše lenaneo la mašeleng a thušo ya tša leago go ya go bahloki le go bao ba lego kotsing go tloga go batho ba 2,7 milione go fihla go ba 17 milione. Lenaneo le le akaretša bana ba go feta 91% bao ba nago le maswanedi le batšofadi ba 95,5% bao ba nago le maswabedi. Dikolo tša go feta tše 20 000 di begilwe bjalo ka tšeo di sa lefišego sekolofisi, gomme baithuti ba go feta dimilione tše senyane ba holega go lenaneo la phepo ya bana dikolong.Setlamo sa Bosetšhaba sa Thušo ya Ditšhelete tša Thuto go Baithuti (NSFAS) se rile go tloga ka 1999 sa aba tšhelete ye e fetago R72 pilione ka dikadimo tša ditšhelete le dipasari go baithuti bao ba tšwago malapeng ao a hlokago. Se se feleditše ka gore baithuti ba go feta dimilione tše pedi go tšwa ditšhabeng tše di hlokago ba fihlelele thuto ya godingwana. Palomoka ya bana ba 1,7 milione ba fihlelela ditirelo tša Tlhabollo ya Bana ba Mengwaga ya ka Fasana, e lego motheo wo bohlokwa wa thuto. Ka 2012 mmušo o tsebagaditše gape lenaneo la maphelo dikolong, e lego tsenogare go a mangwe a mapheko ao a šitišago tšwelopele go baithuti ba bangwe.Godimo ga fao, mmušo o na le magato a mmalwa a twantšho ya bohloki ao a fanago ka phihlelelo ya mahala go ditirelo tša motheo go dimilione tša malapa ao a hlokago tša go swana le meetse a dipompi a go se lefelwe, kelelatšhila, mohlagase wa go se lefelwe le go lahla ditlakala. Mmušo gape o tsentše tirišong mananeo a go thwala setšhaba mešomong le ditlamo tša kago ya dintlo go kgontšha malapa ao a hlokago gore a be le dintlo.Mmušo o tla tšwela pele go hwetša mekgwa ya go maatlafatša mananeo a mangwe a tšhireletšego ya tša leago ao a hlametšwego go thuša ditšhaba tše di hlokago le tše di lego kotsing.1.4. Kabinete e reta go tsebagatšwa semmušo ga Lefelo la Theleskoupu ya Tekolonaledi la Ghana, ka Mopresidente wa Ghana Nana Akufo-Addo le Tona ya Mahlale le Theknolotši ya Afrika Borwa, Mohumagadi Naledi Pandor.Se se bohlokwa gore Afrika e kgathe tema ka go protšeke ya Arei ya Sekwerekhilometara (SKA). Lefelo le la theleskoupu ka Ghana ke la mathomo go fapana le Afrika Borwa, bjale ka ye nngwe ya dinaga tšeo re dirišanago le tšona.Bjalo ka badirišani ba Afrika ba SKA, sehlopha sa SKA sa Afrika Borwa/Lefelo la Theleskoupu ya Tekolonaledi di dirišane le Ghana go maatlafatša bokgoni bja tekolonaledi bja eriale ya kgokagano ya sathalaete yeo e bego e sa šome ka Kuntunse. Kgoro ya Dikamano le Tirišano ya Boditšhabatšhaba (DIRCO) e thušitše karolo ye kgolo ya protšeke ye ya phetošetšo ka go diriša Sekhwama sa Tsošološo ya Afrika le Tirišano ya Boditšhabatšhaba, seo se ikemišeditšego go maatlafatša tirišano gareng ga Afrika Borwa le dinaga tše dingwe tša Afrika.Karolo ye bohlokwa ya maitapišo a go aga SKA ka khonthinenteng ya Afrika mo ngwagasomeng wo o latelago ke go hlabolla bokgoni, melawana le bokgoni bja dihlongwa bjo bo hlokegago ka dinageng tšeo di dirišanago ka SKA ka nepo ya go godiša go kgatha tema ga Afrika ka mo protšekeng ye.1.5. Kabinete e amogela tsebagatšo ye e dirilwego ke Tona ya Kgoro ya Merero ya Tikologo, Mohumagadi Edna Molewa ya gore Afrika Borwa e feleletša go dira ditiišetšo le tlhakišo ya mekgobo ya manaka a ditšhukudu ka dikgwebong tša phraebete ka diprofenseng tše di šetšego tše tharo. Tlhakišo ya mathomong yeo e dirilwego ke diprofense e a lekolwa le go tiišetšwa ke Kgoro ya bosetšhaba ya Merero ya Tikologo.Se se tla thuša go thibela kgonagalo ya go sepediša manaka a ditšhukudu ao a hweditšwego ka fao go sego molaong gomme se se tla netefatša gore naga ye e na le tshedimošo ka botlalo le ye e nepagetšego ka ga manaka a ditšhukudu ao a lego ka Afrika Borwa ka nako ye itšego, gammogo le mong yo a ngwadišitšwego wa le lengwe le le lengwe la manaka ao.Mabapi le sephetho sa Kgorotsheko ya Godimo ya Leboa la Gauteng ka ga go fana ka ga phemiti ya go rekiša manaka a Ditšhukudu go motswadiši wa ditšhukudu Morena John Hume, yeo e dirilego gore go be le fantisi ya mathomo ya go rekiša manaka a ditšhukudu ya inthaneteng ka Afrika Borwa, Kabinete e bušeletša gore gareng ga maemo a mangwe a mmalwa a thekišo; mong wa phemiti, yo a swanetšego go ba a hweditše phemiti ya morekiši, a ka rekišetša motho yo mongwe yo a nago le phemiti ya moreki lenaka la tšhukudu ge fela phemiti yeo e abilwe go latela Molao wa Bosetšhaba wa Taolo ya Mehutahuta ya Diphedi, wa 2004 (Molao wa 10 wa 2004), yeo e mo dumelelago go reka lenaka la tšhukudu go barekiši bao ba nago le phemiti, gomme mo lebakeng le ke Morena Hume.Phemiti ye ga e dumelele kgwebišano ya boditšhabatšhaba ka manaka a ditšhukudu. Kgwebišano ya boditšhabatšhaba ka manaka a ditšhukudu e tšwela pele go iletšwa, go latela ditlhagišo tša Kwano mabapi le Kgwebišano ya Boditšhabatšhaba ka ga Diphedi tše di Lego kotsing ya go Felela tša Diphoofolo le Dimela (CITES). Ka nakong ya fantisi ka moka kgoro ya Merero ya Tikologo e swanetše go fiwa phihlelelo go fantisi yeo ya inthaneteng gore e kgone go dira tekodišišo ya go bona ge go obamelwa melao.Afrika Borwa e tšwela pele go ikgafa go tshepedišo ya taolo yeo e laolago kgwebišano ka dipheding tšeo di tšhošetšwago goba tšeo di šireleditšwego go latela melao ya ka nageng, gammogo le ditlhagišo tšeo di tlamago ka semolao tša CITES.1.6. Kabinete e amogela kahlolo ya Kgorotsheko ya Godimo ya go bona molato badirabosenyi bao ba kgathilego tema ka molatong wo o amanago le tlaišo ya semorafe ya monna wa mothomoso ka go mo tsenya ka gare ga lepokisi la bahu. Kahlolo ye ya go bona banna ba molato e tla šoma bjalo ka temošo go bao ba tšwelago pele go dira ditiro tša semorafe ka mo nageng. Kabinete e holofetša leswa maAfrika Borwa gore ditiragalo dife goba dife tša semorafe goba tša lehloyo di ka se kgotlelelwe. Kamano ya setšhaba e tšwela pele go ba bohlokwa fao e lego gore rena ka moka bjalo ka setšhaba re swanetše go e aga le go e maatlafatša.1.7. Kabinete e amogetše Kahlolo ya Kgorotsheko ya Molaotheo yeo e ahlotšego gore mebasepala e ka se sa rweša beng ba dintlo ba baswa maikarabelo a dikoloto tša masepala tša beng ba dintlo ba nako ye e fetilego. Kahlolo ye ke kimollo go beng ba dintlo, fao e lego gore ba bangwe ba bego ba imetšwa dikoloto tša morago go thoma mengwaga ye e fetilego ye 20. Kahlolo ya mohuta wo e bulela ditsela beng ba dintlo ba ka moso. Kabinete e ipiletša go mebasepala go diriša bakgoboketši ba dikoloto ba bona go sepelelana le kahlolo ye.1.8. Kabinete e lemoga gore Kgoro ya Ditšhelete ya Bosetšhaba e hlokometše dinyakišišo tša forensiki ka ga tšhomišo ya ditšhelete ye e sego molaong ka lenaneong leo le Kopantšwego la Tshepedišotaolo ya Ditšhelete (IFMS). Kabinete e reta Kgoro ya Ditšhelete ya Bosetšhaba ge e diriša ditaolo tša yona tša tlhakišo ya ka gare ya dipuku tša ditšhelete, yeo e hweditšego tshomišo ya ditšhelete ye e sego molaong.E holofela gore go tla ithutwa dithuto tša maleba mabapi le ditlhohlo tšeo go itemogetšwego tšona, gomme go tshela molao goba go hloka šedi gofe goba gofe ga maikemišetšo go tla tsebja gomme bao ba amegago ba tla rwešwa maikarabelo.Kabinete e na le tshepho ka botlalo go maatla a sehlongwa a Kgoro ya Ditšhelete ya Bosetšhaba le bohlokomedi bja yona bja ditšhelete tša setšhaba. Kabinete e tšwela pele go laetša tshepo ya yona go ditheo tša phethagatšo tša lenaneo la IFMS – go Kgoro ya Ditšhelete ya Bosetšhaba, go Kgoro ya Tirelo ya Setšhaba le Taolo, le go Setheo sa Theknolotši ya Tshedimošo ya Mmušo – go phethagatša protšeke ye ka katlego.1.9. Kabinete e kgalema go šwahla ga memorantamo wa Kabinete wo o šišinyago dikgetho tša go beakanyaleswa Tirelo ya Difofane ya Afrika Borwa. Memorantamo wa Kabinete ke sengwalwa seo se hlaotšwego gore se kgethegile gomme go se šwahliša go tshela tlhako ya tšhireletšo ya tshedimošo ya mmušo, e lego Melawana ya Fasefase ya Tšhireletšo ya Tshedimošo.Kabinete e file Lekala la tša Toka, Thibelo ya Bosenyi le Tšhireletšo mošomo wa go nyakišiša go šwahla ga tshedimošo ye e hlaotšwego bjalo ka ye e kgethegilego gomme e ipiletša gore magato a maleba a kotlo a dirišwe go bao ba rwelego maikarabelo.1.10. Kabinete e amogela tlhalošo ya thušo ya ditšhelete ka Koporasetlhabollo ya Diintasteri (IDC) ka peeletšong ya bokgoni bja tšweletšo ka Afrika Borwa, ka ge go bontšhitšwe ka go dipoelo tša yona tša ditšhelete tšeo di sa tšwago go lokollwa ka Hlakola 2017. Ka Kgwedi ya Basadi ya Bosetšhaba, IDC e dumeletše thušo ya ditšhelete ya R3,2 pilione go dikgwebo tšeo di hlomilwego ke basadi, e lego koketšego ya 178% ge go bapetšwa le ngwaga wo o fetilego.Se se akareditše thušo ya ditšhelete go theransekešene yeo e beago taolo ya moepo o mogolo wa mankanise ka diatleng tša mosadi wa mothomoso wa moAfrika Borwa.Thušo ya ditšhelete go dikhamphani tšeo di hlomilwego ke bathobaso e fihile go R10,1 pilione, yeo go yona R4,7 pilione e bilego ya diprotšeke tša peeletšo tšeo di etilwego pele ke bahlomi ba diintasteri. Dipalopalo tše di gatelela kgatelopele ye e dirilwego ka go fetošweng ga beng ba ekonomi ka mo nageng. Palomoka ya mešomo ye 20 881 e hlomilwe goba e bolokilwe ka thekgong ya ditšhelete ka botlalo ya IDC mo ngwageng, gomme yona e fihlile go R15,3 pilione, e lego maemo a godimodimo go fihla mo lebakeng le.Mo mengwageng ye e fetilego ye mehlano go tloga ka 2013, IDC e thekgile diprotšeke tša peeletšo ka R68 pilione. Gotee le thušommogo ya ditšhelete ya lefapha la phraebete, se se kgontšhitše dipeeletšo tša boleng bja R200 pilione gomme se sa hloma goba sa boloka mešomo ye 99 000. Kabinete e lebogiša IDC le kgoro ya Tlhabollo ya Ekonomi ka ga mošomo wo ka nako ye e lego gore maitapišo a go thuša dipeeletšo le go hloma mešomo a lego bohlokwa.1.11. Kabinete e amogela go hlongwa ga Dinyakišišo tša Mebaraka ka ga ditheko tša godimo tša datha ebile e lemoga gore Khomišene ya Diphenkgišano e ngwadile melawana ye e swanetšego go latelwa ka mo dinyakišišong tše ka gare ga Kuranta ya Mmušo. Dinyakišišo tše tša Mebaraka di bakilwe ke kgopelo ya Tona ya Kgoro ya Tlhabollo ya Ekonomi yeo e latelago Molao wa Diphenkgišano.Theko ya godimo ya datha e na le diabe tše kgolo go ekonomi, e oketša tshenyegelo ya go dira kgwebo ebile e ka šitiša bokgoni bja Afrika Borwa bja go šomiša ditheknolotši tše diswa tša tshedimošo ka katlego. Kabinete e thekga boipiletšo go baabi ba ditirelo ka mo lefapheng le bja gore ba fokotše ditheko tša datha.1.12. Kabinete e amogela go saenwa ga Memorantamo wa Kwešišano (MoU) le Mmušo wa Flanders mabapi le tšwetšopele ya Ekonomi ya Setšhaba ka Afrika Borwa. Leano la ekonomi la Tsela ya Kgolo ye Mpsha leo le amogetšwego ka 2010 le kgethile gore ekonomi ya setšhaba e be ye nngwe ya dihlolamešomo tše 10.Go ya ka MoU, Tona ya Kgoro ya Tlhabollo ya Ekonomi o tla šoma ka tirišano le Mokgatlo wa Bašomi wa Boditšhabatšhaba (ILO) le Mmušo wa Flanders go ngwala mehlala ya katlego ya Dikgwebo tša setšhaba ebile o tla rerišana le bakgathatema ba ka mo nageng ka ga go ngwalwa ga tlhako ya melawana ka nepo ya go kopanya le go maatlafatša mošomo wa mabapi le ekonomi ya setšhaba.Flanders e tla dirišana gape le Kgoro ya Merero ya Tikologo ka protšekeng ya phetogo ya klaemete le ya ekonomi ya mabapi le tikologo, yeo e tlago lebelela kudu mekgwa ya peakanyoleswa.1.13. Kabinete e swabišitšwe ke tahlegelo ya maphelo ka ditseleng tša ka mo nageng yeo e bakwago ke go hloka šedi ga baotledi fao go sa felego, go otlela bošaedi le baotledi bao ba hlokago maikarabelo. Mo nakong ye e sa tšwago go feta bana ba 13 ba gobetše ka morago ga ge mootledi yo go kwagalago gore o be a tagilwe a thutše mohlare ka thekisi. Dibeke tše pedi tše di fetilego tiragalo ye nngwe e hlagile ka KwaZulu-Natal, yeo e feleditšego ka mahu a 19 gomme ba senyane ba hlokofala ka morago ga ge thekisi e wetše ka leporogong.Kabinete e ipiletša go batho ka moka bao bana ba bona ba sepetšwago ke baotledi go hlokomela kudu baotledi bao ba sepetšago bana le banamedi. Kabinete e ipiletša go ditheo tša phethagatšo ya molao go hlokomela kudu ditseleng tša rena go netefatša polokego ya bašomiši ba ditsela.1.14. Kabinete e kgalema dikgaruru, tshenyo ya dithoto, le go tšhuma mananeokgoparara a setšhaba go swana le go tšhungwa fao go sa tšwago go dirwa ga seteše sa dipese sa Rea Vaya ka Gauteng. Mananeokgoparara a dinamelwa ke mothopo wa bosetšhaba wo o diretšwego go direla setšhaba. Ga go tekano ya go se kgotsofale ka setšhaba fao go ka dirago gore tshenyo ya dithoto e be selo seo se kwagalago. Kabinete e ipiletša go ditheo tša phethagatšo ya molao go šomana le bosenyi bjoo.1.15. Kabinete e retile seabe sa ditšhelete seo se dirilwego ke Lefelo la Bosetšhaba la Taolo ya Masetlapelo go Mmušo wa Profense ya Kapa Bodikela. Tšhelete ye e fetago R74 milione e abilwe ka nepo ya go rarolla mathata a go amana le bohloki, go akaretšwa mello ya dihlaga ye e sa tšwago go hlaga le tlhokego ya phepo ya diruiwa. Kabinete e tšwela pele go ipiletša go maAfrika Borwa go šomiša meetse ka go a seketša.2. Diphetho tša Kabinete2.1. Kabinete e amogetše koketšego ka go kamogelo ya ditheknolotši le boitlhamelo tšeo di hlamilwego ka Afrika Borwa. Mahlale le theknolotši ke selo se bohlokwa seo se kgontšhago ka go lesolo la bosetšhaba la mahlakore a mantši ka nepo ya go fihlelela dikelo tša godingwana tša kgolo ya ekonomi ka go Leanotlhabollo la Bosetšhaba (NDP).Go ya ka Pego ya Phethagatšo ya tša Mahlale, Theknolotši le Boitlhamelo ya 2015 ya Lekgotlakeletšo la Bosetšhaba ka ga Boitlhamelo (NACI) tshenyegelo ya tša theknolotši e nyakile go oketšega gabedi ka ge persente ya Palomoka ya Letseno la ka Nageng (GDP) e hlatlogile go tloga go 0.018% ka 2005 go fihla go 0.033% ka 2015.Dikgoro tše ntši, lekala la phraebete le dihlongwa tša dinyakišišo di beeleditše kudu ka go theknolotši le boitlhamelo ka mananeong a tšona a tlhabollo.Bjalo ka mokgwa wa go maatlafatša diphihlelelo tše go tšwela pele, Kabinete e dumeletše makala a mararo a dibaka ao a bonwego ke Kgoro ya Mahlale le Theknolotši go thekga ka ditheknolotšing tša maphelo, ka tšhireletšong le tšhireletšegong tšeo di amanago le ditheknolotši le mananeokgoparara a theknolotši le a leago mabapi le theknolotši.Kabinete e dumeletše gape mošomo wa tlaleletšo wa go latišiša le go ela tlhabollo ya theknolotši le boitlhamelo ka tlhabollong ya leago le ya ekonomi.3. Melaokakanywa3.1. Kabinete e dumeletše go tsebagatšwa ga Molaokakanywa wa Overvaal Resorts Limited wa 2017 go romelwa Palamenteng.Nepišo ya Molaokakanywa wo ke go fediša melao ya tlhamo ya Aventura, e lego Molao wa Overvaal Resorts Limited, wa 1993 (Molao wa 127 wa 1993). Se se tla kgontšha go fetša ga phedišo ya Aventura. Kabinete e tšere sephetho sa go fediša Aventura ka morago ga ge e bone gore ke thoto ye e sego bohlokwa ka mmušong. Molaokakanywa wo o ile wa romelwa setšhabeng ka Hlakola 2017 gore se dire ditshwaotshwao.3.2. Ka go amanya melao le ditšwelopele ka lekaleng la tša thuto, Kabinete e dumeletše go phatlalatšwa ga Molaokakanywaphetošwa wa Melao ya Thuto ya Motheo wa 2017 ka gare ga Kuranta ya Mmušo gore setšhaba se dire ditshwaotshwao ka ga ona.Molaokakanywa wo ke poelo ya tekodišišo ya melao ka moka ya thuto ya motheo ka nepo ya go maatlafatša go šoma gabotse ga lekala le go realo e le go kaonafatša pušo ya dikolo, boetapele le boikarabelo, go fetoša ditirelo tša thuto, le go šireletša dihlopha tše di lego kotsing go netefatša go phela gabotse ga baithuti.Diphetošo tše di šišintšwe ka go Molao wa Dikolo tša Afrika Borwa, wa 1996 (Molao wa 84 wa 1996), le Molao wa go Thwala Barutiši, wa 1998 (Molao wa 76 wa 1998).4. Ditiragalo tše di tlago4.1. Ka Lewedi re tla keteka Kgwedi ya Bohwa, Kgwedi ya Boeti, Kgwedi ya go Bjala Mehlare, Kgwedi ya Tirelo ya Setšhaba, Kgwedi ya NDP le Beke ya Thusong Service Centre. Dintlha ka ga ditiragalo tše di tla tsebišwa ke dikgoro tša maleba.4.2. Bjalo ka modulasetulo wa SADC, Afrika Borwa e ikgafile go ba monggae wa Kopano ya Ditona tša SADC tša Theknolotši ya Tshedimošo le Dikgokagano (ICT) go tloga ka la 4 go fihla ka la 7 Lewedi 2017 go ahlaahla kgatelopele ye e dirilwego mabapi le go tsenywa tirišong ga Lenaneo la Dikgokagano le la ICT la SADC.Tona Ayanda Dlodlo le Tona Siyabonga Cwele ba tla eta pele baemedi ba Afrika Borwa ka mo kopanong ye. Kopano ye e tlo fa tlhahlo ka ga dikgokagano tša togamaano le ka ga merero ya ICT le gape go latišiša go tsenywa tirišong ga diphetho tšeo di tšerwego ka dikopanong tše di fetilego. Afrika Borwa e tla šomiša kopano ye go tšwetša pele phihlelelo go ditirelo tša mananeokgoparara a ICT, go realo e le go bea naga ye bjalo ka lefelo la mananeokgoparara a mantši ka mo seleteng le go tšwetša pele dikgwebopotlana, dikgwebo tša magareng le dikgwebo tše nnyane ka fase ga mananeokakaretšo a SADC a tlhomo ya diintasteri le a kopanyo ya selete.4.3. Seboka sa bo Senyane sa Brazil, Russia, India, China le Afrika Borwa (BRICS) se tlo swarelwa ka Xiamen, China go tloga ka la 4 go fihla ka la 5 Lewedi 2017. Morero wa Boetapele bja China go BRICS ke: “BRICS: Dilekane tše Tiilego tša Bokamoso bjo Bokaone”.Palomoka ya dikgwebišano tša dinaga ka bobedi gareng ga Afrika Borwa le dinaga tše dingwe tša BRICS e fihlile go US$29 pilione ka 2016. Naga yeo Afrika Borwa e romelago ditšweletšwa tša yona kudu ka gare ga BRICS ke China, gwa latela India, Brazil gomme ya ba Russia. Mokgwa wo o bonagala gape ka go ditšweletšwa tšeo di romelwago ka mo nageng go tšwa dinageng tše, fao e lego gore China e tšwela pele go ba mothopo o mogolo kudu wa dithoto tšeo di romelwago ka mo nageng.Seboka sa BRICS sa 2017 se tla ba le dilo tše hlano tše bohlokwa tšeo di beilwego pele e lego, go tiiša tirišano, go maatlafatša pušo ya lefaseng ka bophara, go tsenela dipoledišano tša gareng ga batho, go tšwetša pele dikaonafatšo tša dihlongwa le go aga dilekane tša kakaretšo.Nepišo ya togamaano ya Afrika Borwa ka go BRICS ke go tšwetša pele kgwebišano ye e nago le boleng, go goketša peeletšo ka mafapheng a tšweletšo a ka mo nageng le go maatlafatša tirišano ka nepo ya go tšwetša pele maikemišetšo a rena a tlhabollo.4.4. Kabinete e lemogile go kgatha tema ga dikhamphani tša Afrika Borwa ka Pontšhong ya bo 53 ya Kgwebišano ya Boditšhabatšhaba ye e bego e swerwe ka Maputo, yeo e tsebjago ka bophara bjalo ka FACIM, yeo e swerwego ka Mozambique go tloga ka la 28 Phato go fihla ka la 3 Lewedi 2017.FACIM ke pontšho ya boditšhabatšhaba ya makala a mantši yeo e swarwago ngwaga o mongwe le o mongwe go bontšha Mozambique bjalo ka naga ya kgoketšo go tša kgwebišano le peeletšo. Dikhamphani tše masomepedi di thušitšwe ka mašeleng ke Kgoro ya Kgwebišano le Diintasteri (dti) mola tše 10 di thekgilwe ke Setheo sa Kgodišo ya Ekonomi sa Mpumalanga. Dikhamphani tše di emetše makala a mehutahuta go akaretšwa la dikhemikhale, la go šoma ka ditšweletšwa tša temo, la diaparo le la dilogwa, la boentšeneere, la meepo le la ditlabelo, le makala a elektrotheknikhale le la boagi.Mozambique ke modirišanimmogo wa kgwebišano wa boraro yo mogolo ka seleteng sa SADC, ka morago ga Botswana le Namibia. Kgwebišano gareng ga dinaga tše ka bobedi e hlatlogile go tloga go R29 pilione ka 2012 go fihla go R43 pilione ka 2016. Mo lebakeng le go na le dikhamphani tša Afrika Borwa tše 300 tšeo di šomago ka Mozambique.Go kgatha tema ga dikhamphani tša Afrika Borwa ka FACIM go hweditše temogo ye itšego ka Khomišeneng ya Dinaga ka bobedi bekeng ye e fetilego bjalo ka ye nngwe ya difala tšeo ditšhaba tša kgwebo ka mo dinageng tše ka bobedi di ka di šomišago go rerišana ka ga kgonagalo ya tirišano le dilekane go kgwebišano ye e oketšago le peeletšo gareng ga dinaga tša rena.4.5. Tona ya Merero ya Leago, Moprofesara Hlengiwe Mkhize, o tla kgatha tema ka Dipoledišanong tša Ditona tša mabapi le Bofaladi ka Borwa bja Afrika tšeo di tlago swarwa ka Nageng ya Bogoši ya Swaziland go tloga ka la 2 go fihla ka la 4 Lewedi 2017. Maikemišetšomagolo a tiragalo ye ke go swara ditherišano gareng ga dinagamaloko tša SADC ka nepo ya go kaonafatša pušo tša bofaladi ka mo seleteng se. Merero yeo go tlago rerišanwa ka yona e akaretša go hloka naga ya bodudi, bofaladi, taolo ya mellwane ya dinaga le bofaladi bja bašomi.5. Melaetša5.1. Kabinete e lebišitše mahloko a yona a magolo go:Tona ya Maphodisa Fikile Mbalula le go ba lapa la gagwe ka ga go hlokofala ga mmagwe, Mma Emma Mbalula. E re ba ka hwetša maatla a go kgona go phela ka bothateng le ka mo mahlokong ao a tseneletšego ao go hlokofala ga mma go a tlišago ka lapeng lefe goba lefe.bao ba bego ba ratwa ke bašomi ba meepong ba bararo bao ba tiišeleditšwego gore ba hlokofetše ka morago ga go phuhlama ga Moepo wa Kusasalethu Mine kgauswi le Cartonville ka Gauteng, ka lebaka la tiragalo ya go roromela ga lefase fao go fihlilego go 1.8 go Sekala sa Richter. Kabinete e holofela gore bašomi ba bangwe ba moepong ba babedi bao ba sa bonagalego ba tla phološwa ke dihlopha tša go ba nyaka tšeo mo lebakeng le di lego ka fase moepong gomme e imologile gore bašomi ba moepong ba bangwe ba mmalwa ba phološitšwe ba tlišwa ka godimo ga mooepo ka morago ga tiragalo ye.Mmušo le batho ba Repabliki ya Sierra Leone ka morago ga mafula a šoro ka khonthinenteng ya rena. Masetlapelo a a tlhago a sentše dikarolo tše kgolo tša naga ye, gomme se sa feletša ka tahlegelo ye kgolo ya maphelo, tshenyo ya thoto gomme ya tlogela masetlapelo a magolo go batho. Ka go diriša DIRCO, Afrika Borwa e abile R8 milione go thuša ka kimollong ya masetlapelo. 5.2. Kabinete e lebogiša Mamoselemo ka moka ao a atlegilego go tsenela Haj (leeto la badumedi) ebile e lakaletša Mamoselemo ka moka go ipshina ka ‘Eid-al-Adha.6. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.6.1. Morena Mziwonke Dlabantu bjalo ka Mohlankedimogolophethiši wa Lekgotla la Bosetšhaba la Ngwadišo ya Baagi ba Dintlo.6.2. Lekgotlakeletšo le le Kgethegilego la Keletšo ka ga Mafelo a Ekonomi:Mohumagadi Lizeka Valerie Matshekga (leloko leo le rometšwego la Koporasetlhabollo ya Diintasteri); leMorena Sipho Reginald Zikode (leloko la tlaleletšo go tšwa ka Kgorong ya Kgwebišano le Diintasteri). Dinyakišišo:Mohumagadi Phumla Williams – Molaodipharephare wa Motšwaoswere (GCIS)Mogala: 083 501 0139"
Pego ya Kopano ya Kabinete ya la 13 Lewedi 2017,14 Sep 2017,https://www.gov.za/speeches/statement-cabinet-meeting-13-september-2017-14-sep-2017-0000,https://www.gov.za/nso/speeches/statement-cabinet-meeting-13-september-2017-14-sep-2017-0000,"Kabinete e kopane ka Laboraro la 13 Lewedi 2017, ka Tuynhuys, Motsekapa.1. Merero Seemong sa Bjale1.1.   Ekonomi1.1.1.  Kabinete e amogela kgolo ye kaone ka go Palomoka la Letseno la ka nageng (GDP) ya 2.5% ka kotareng ya bobedi ya 2017, yeo e tlošitšego naga go go phuhlama ga ekonomi. Mo bekeng ye e fetilego, Kgoro ya Dipalopalo tša Afrika Borwa e lokollotše dipalopalo tšeo di emetšego kgolo ya ngwaga ka ngwaga ya 1.1%.1.1.2. Le ge e le gore e na le kholofelo yeo e nago le šedi, Kabinete e na le bonnete bja gore naga e bona dika tše kaone tša mathomo tša seo ka kholofelo e lego mathomo a go tsoga ga ekonomi ya naga fao go theilwego kudu go go tsenywa tirišong ga Leano la Dintlha tše Senyane, leo le ikemišeditšego go godiša ekonomi ya Afrika Borwa le go hloma mešomo ye e hlokegago kudu.Se se feleleditše ka go tsebagatša semmušo ga mafelo a diintasteri a mane le go hlatloga ga palomoka ya letseno la dirimelwantle tša ditšweletšwa tša temo tšeo di sego tša hlwa di šongwa ka palogare ya 14.6% ka ngwaga go tloga ka 2012.1.1.3. Lenaneo la Bahlomi ba Diintasteri ba Bathobso le thekgile diprotšeke tše 62 tšeo di gokeditšego R26 pilione ya dipeeletšo gomme ya hloma mešomo ye 19 859 go fihla mo lebakeng le. Go thekga botšweletši bja ka mo nageng, ditšweletšwa le mafapha a 21 a hlomilwe gore a tšweletše ditšweletšwa tša ka mo nageng.Operation Phakisa go fihla mo lebakeng le e abile tšhelete ye e akanywago go ba R24.6 pilione ya peeletšo ka ekonoming ya mawatle, gomme Mmušo ona o tsentše letsogo ka R15 pilione ya tšhelete ye. Le ge e le gore dipeeletšo tše di kudu ka go tlhabollo ya mananeokgoparara a maemakepe, ka botšweletšing bja go amana le mawatle kudukudu ka go ageng ga dikepe, ka go diphedi tša lewatleng le ka go dinyakišišo tša mahlale ka lefapheng la oli le gase, dikgoro tše mmalwa tša Mmušo di bile le seabe se segolo go netefatša gore go ba le kgolo ka mo lefapheng le. Palomoka ya mešomo ye 6 517 e hlomilwe ka mafapheng a mehutahuta.1.1.4. Kabinete e bušeletša boipiletšo go mafapha ka moka a setšhaba, kudukudu a mmušo, dikgwebo le setšhaba ka kakaretšo, go aga go dikatlego tše kaone tšeo di fihleletšwego ka nakong ya kotare ya bobedi go tšwetša pele dikelo tša godingwana tša kgolo ya ekonomi le tlhabollo, le go thuša go boloka mešomo.1.1.5. Tona ya Ditšhelete, Morena Malusi Gigaba, o tšwela pele go rerišana le mafapha a mehutahuta ka ga leanotiro la kgolo ya ekonomi ye e akaretšago bohle, leo le hlametšwego go hlohleletša tshepo go naga ye. Tona o tla tšwela pele go hlatholla leano le ge a aba Polelo ya Melawana ya Ditekenyetšo tša Lebaka la Magareng ka Palamenteng, Motsekape, ka la 18 Diphalane 2017.1.2.  Lefelo la go Etelwa ke Setšhaba la InvestSA – Kapa Bodikela1.2.1. Kabinete e retile go tsebagatšwa semmušo ga Lefelo la go Etelwa ke Setšhaba la InvestSA,Mopresidente Jacob Zuma o tsebagaditše semmušo Lefelo la go Etelwa ke Setšhaba la InvestSA ka Kapa Bodikela gomme a tiišetša boikgafo bja mmušo bja go kaonafatša seemo sa dipeeletšo ka Afrika Borwa, e lego lefelo leo le goketšago babeeletši ba ka moso.1.2.2. Lefelo la go Etelwa ke Setšhaba la InvestSA le fokotša tshenyegelo ya go dira kgwebo ebile le nolofatša go dira kgwebo ka mo nageng ka go fana ka tlhahlo ya togamaano, ka go fokotša go se sepetšwe gabotse ga taolo le go tloša mellwane ye e beetšwego babeeletši.1.2.3. Lefelo la Bosetšhaba la Mmušo la go Etelwa ke Setšhaba la InvestSA le tsebagaditšwe semmušo ka Hlakola mo ngwageng wo gomme ka go diriša Kgoro ya Kgwebišano le Diintasteri (dti), Lefelo la go Etelwa ke Setšhaba la InvestSA le tla hlongwa ka diprofenseng tše senyane ka moka – la mathomo ka Kapa Bodikela gomme gwa latela KwaZulu-Natal le Gauteng ka go latelana.1.3. Segopotšo sa Bohlano sa Leanotlhabollo la Bosetšhaba (NDP)1.3.1. Kabinete e ba le maAfrika Borwa ge ba keteka Segopotšo sa Bohlano sa NDP, yeo e amogetšwego ke Palamente ka la 12 Lewedi 2012 bjalo ka motheo wa tlhabollo ya ekonomi ya setšhaba ka mo nageng ka nepo ya go rarolla ditlhohlo tše tharo e lego bohloki, tlhokego ya mešomo le tlhokego ya tekatekano go ya ngwageng wa 2030.1.3.2. Bjalo ka leano la naga go lebile go katlego, NDP ke ya maAfrika Borwa ka moka ebile e emetše dikholofelo le ditlhologelo go tšwa go mafapha ka moka a setšhaba, ka nepo ya go fihlelela Afrika Borwa ye kaone.1.3.3.  Kabinete e ipiletša go maAfrika Borwa ka moka go thekga Ponelopele ya NDP ya 2030.1.4. Seboka sa BRICS1.4.1. Kabinete e lemogile ka ga Seboka sa Bosenyane seo se atlegilego sa dinaga tša Brazil, Russia, India, China le Afrika Borwa (BRICS), seo se bego se swaretšwe ka Xiamen ka Repabliking ya Batho ba China (PRC) go tloga ka la 3 go fihla ka la 5 Lewedi 2017 ka fase ga morero wa: “BRICS: Selekane se Tiilego go fihlelela Bokaomoso bjo Bokaone”.1.4.2. Seboka se se bea motheo o bohlokwa ka nepo ya go aga tumelelano le tirišano ye e tiilego gareng ga mebaraka ye e tšwelelago le dinaga tšeo di hlabologago ka nepo ya go phethagatša Leano la 2030 la Tlhabollo ya Go ya go ile.1.4.3. Tirišano ya Afrika Borwa ka go BRICS e theilwe go go tšwetša pele dikgahlego tša bosetšhaba tša naga ye, go tšwetša pele kopanyo ya selete se le go hlohleletša tshepedišo ya pušo ya lefaseng ka bophara ye e akaretšago mang le mang.1.4.4. Palomoka ya kgwebišano gareng ga dinaga ka bobedi gareng ga Afrika Borwa le dinaga tše dingwe tša BRICS e fihlile go US$29 pilione mo ngwageng wo o fetilego. Naga yeo Afrika Borwa e romelago ditšweletšwa tša yona kudu ka go BRICS e sa le China, gwa latela India, Brazil le Russia. Kgwebišano ye e bonagala gape ka go ditšweletšwa tšeo di romelwago ka nageng ye, fao e lego gore China e tšwelago pele go ba mothopo o mogologolo wa ditšweletšwa tšeo di romelwago ka Afrika Borwa. Le ge e le gore Afrika Borwa e na le methopo e mentši ya tlhago, go bohlokwa go hloma mananeo a tlhwekišo ya diminerale ka nepo ya go thekga molawana wa rena wa tlhomo ya diintasteri.1.4.5. Go amogelwa ga Kwano le Leanotiro tša BRICS tša ka Xiamen go laeditše motheo wo o tiilego wo BRICS e o dirilego mabapi le go hloma mekgwa ya tshepedišo ya dihlongwa ka nepo ya go fihlelela tirišano ye e kwagalago.1.4.6. Kabinete e ikwa e hlomphegile ge Afrika Borwa e le Modulasetulo yo a tšeago marapo wa BRICS ebile e maatlafatša maikemišetšo a yona bjalo ka moetapele ka nepo ya go aga lenaneo la tlhabollo le katlego la BRICS la dinaga tšeo re dirišanago le tšona, ge e itokišetša go ba monggae wa Seboka sa bo 10 sa BRICS ka 2018.1.5. Afrika Borwa le Russia di saena tumelelano1.5.1. Kabinete e tšwela pele go amogela tumelelano ye e saennwego gareng ga Afrika Borwa le Russia ka Sebokeng sa bo Senyane sa BRICS, yeo e tlago tšweletša tšhelete ye e ka bago US$400 milione yeo e beeletšwago ka tlhabollong ya lefapha la oli le gase la Afrika Borwa.1.5.2. Khamphani ya bosetšhaba ya go tšweletša oli, e lego PetroSA, le khamphani ya dinyakišišo tša maswika ya Fetereišene ya Russia, e lego Rosgeo, di dumelelane go hloma mafelo a kutollo ya karolo ya senyane le ya 11a ka ntle ga Lebopo la Borwa la Afrika Borwa.1.5.3. Go nyaka methopo ya oli le ya gase ka Afrika Borwa e tloga e le togamaano ya godimo ya tšhireletšego ya enetši ka mo nageng.1.5.4. Rosgeo ya Russia e tla dira mošomo wa dinyakišišo tša maswika gammogo le go bora dipetse tša dinyakišišo ka ga maswika. Protšeke ye e ka feletša ka go rafša ga dikhubikimetara tše dimilione tše nne tša gase letšatši le lengwe le le lengwe gomme ka moragonyana tša romelwa lefelong la go fetošetša Gase go ya go Diela la PetroSA ka Mossel Bay, ka Lebopong la Borwa.1.6. Mebaraka ya diromelwantle ya Afrika Borwa1.6.1. Kabinete e lebogiša dti ge e etile pele sehlopha sa dikhamphani tše 20 tša Afrika Borwa go leba pontšhong ya Dijo ya Lefase ka Moscow ya 2017, yeo e kgatlampanago go fihla ka la 15 Lewedi 2017.1.6.2. Le ge di tšwetša pele intasteri ya go šoma ditšweletšwa tša temo tša ka Afrika Borwa, go kgatha tema ga dikhamphani tše tša ka mo nageng go tšwa ka lefapheng la go šoma ditšweletšwa tša temo, go tiišetša le go hloma go ba gona ga mebaraka ya Afrika Borwa ka Russia.1.6.3. Go kgatha tema ga tšona go kgontšhitšwe ke Setlamo sa Mebaraka ya Diromelwantle le Thušo ya Dipeeletšo sa dti, seo se šomišwago go hlabolla mebaraka ya diromelwantle ya ditšweletšwa le ditirelo tša Afrika Borwa, gammogo le go goketša peeletšo ye mpsha ya dinaga tša ka ntle ka mo nageng.1.6.4. Kgwebišano gareng ga Afrika Borwa le Russia e hlatlogile kudu go tloga go R5 pilione ka 2012 go ya kgauswi le R8 pilione ka 2016. Bontši bja diromelwantle tša Afrika Borwa di akaretša dikenywa le dinawa, borale bja mankanese, dino, digalagala le binika, beine, metšhene le ditlabelo tša mohlagase.1.7. Tšhomišo ya bana mešomong1.7.1.  Kabinete e hlobja boroko ke ditiragalo tše di sa tšwago go hlaga tša go šomiša bana mešomong fao bana ba ilego ba hwetšwa ba šoma dipolaseng ka profenseng ya Leboa Bodikela le ka Foreisetata. Kabinete e kgalema tlaišo le tšhomišobošaedi ye e sa amogelegego ya bana bao ba lego kotsing.1.7.2.  Kabinete e reta maloko a setšhaba ao a tsebišitšego Kgoro ya Bašomi yeo, gammogo le Kgoro ya Tlhabollo ya Setšhaba, e tšerego magato ka pela go šomana le mokgwa wo wa bosathane wa tlaišo ya bana.1.7.3. Kabinete e thabile ge bana bao ba amegilego ba hudušeditšwe mafelong a polokego le gore Kgoro ya Bašomi e tla maatlafatša mešomo ya yona ya ditlhahlobo tša mešomong le go šoma mmogo le ditheo tša phethagatšo ya molao go golega bao ba dirago ditiro tše.1.7.4. Bana ba rena ke bokamoso bja naga. Kabinete e kgalema mekgwa ka moka ya tšhomišo ya bana mešomong gomme e ipiletša go maAfrika Borwa ka moka go dula ba ntšhitše mahlo dinameng ka dinako ka moka le go bega bao ba tshelago melawana ya Molaotheo wa rena.1.7.5. Molao wa Dikolo wa Afrika Borwa, wa 1996 (Molao wa 84 wa 1996), gammogo le Molao wa Bana, wa 2005 (Molao wa 38 wa 2005), o tloga o laela ka fao go kwagalago gore bana ka moka ba mengwaga ya gareng ga ye šupa le ye 15 ba swanetše go tsena sekolo. Go ya ka molao wo, batswadi le bahlokomedi ba bana ba swanetše go netefatša gore baithuti ba sehlopha se sa mengwaga ba a ngwadišwa le go tsena sekolo ka mehla goba ba lebane le ditlamorago tša gore ga ba obamele molao.1.8. Komelelo1.8.1. Kabinete e leboga bao ka Afrika Borwa ba hlomphilego boipiletšo bja go seketša meetse.1.8.2. Afrika Borwa ke naga yeo e nago le tlhokego ya meetse gomme maemo a komelelo ao a ganelelago ka dikarolong tša naga ke segopotšo go batho ka moka gore ba boloke meetse ka go a šomiša ka bohlale le ka go a seketša.1.8.3. Le ge e le gore masolo a mabapi le go seketša meetse a thuša go imolla kgatelelo go methopo ya meetse, pula ya selemo ye e bilego ka fase ga fao go tlwaelegilego ye e begilwego ka Kapa Bodikela le ka KwaZulu-Natal ke taetšo ya gore tše ntši di swanetše go dirwa go seketša meetse.1.8.4. Sehlophatšhomo sa Ditona ka ga Komelelo, seo se etilwego pele ke Kgoro ya Pušo ya Tirišano le Merero ya Setšo, se tšwela pele go hlokomela maemo a komelelo le go fana ka thekgo ye e nyakegago ka go diriša dikgoro tša maleba go fokotša seemo se.1.8.5. Mmušo o abile R74 milione ka sekhwameng sa kimollo ka nepo ya go arabela seemo sa komelelo seo se ganelelago ka Kapa Bodikela.1.8.6. Kgoro ya Meetse le Kelelatšhila le yona e ba le kgatelopele ka go lokišetša go tsenywa tirišong ga Setlamo sa Kaonafatšo ya Noka ya Berg go leba ka Setlamong sa Kgodišo ya Voelvlei. Pego ya sephetho sa Tekolo ya Seabe go Tikologo e swanetše go fiwa go ya mafelelong a Lewedi. Tona ya Meetse le Kelelatšhila, Mohumagadi Nomvula Mokonyane, o laetše Bolaodi bja Trans-Caledon Tunnel go nyaka mašeleng le go phethagatša protšeke ye. Ba šetše ba thomile go rerišana le bašomiši ba bagolo gomme mo nakong ye e sa fetšego pelo ba tla itebanya le Tona gore a kwane le Tona ya Ditšhelete mabapi le go adima tšhelete ya go sepediša protšeke ye.1.8.7.  Kabinete e bušeletša boipiletšo go batho ka moka ka Afrika Borwa go netefatša gore go seketša meetse go a dirwa bjalo ka karolo ya maphelo a rena a ka mehla.1.9. Lesotho1.9.1. Kabinete e ba le Mopresidente Zuma ge a kgalema polao ye e sa kwagalego ya Molaodi wa Mašole a Lesotho, Motšenerale Khoantle Motšomotšo.1.9.2. Tiragalo ye ya moragorago ya dikgaruru ga e amogelege. Bjale go tšwa go batho le go baetapele ba Lesotho go netefatša gore seemo sa khutšo le seo se tlwaelegilego se bušetšwa sekeng ka Nageng ya Kgoši ka tšhoganetšo.1.9.3. Re dula re holofela gore Lesolo la Go Utolla Ditaba leo le bopilwego ke Ditona la Dinaga tše di Hlabologago tša Borwa bja Afrika (SADC) le tla kgona go thuša Lesotho go tseba ditsenogare tša maleba. SADC e tšwela pele go se tekateke ka maikemišetšong a yona a go tiišetša, go šireletša le go tšwetša pele temokrasi, khutšo, tšhireletšo le šebešebe ka seleteng se ka go dirišana mmogo le baetapele ba Lesotho.1.10. Libya1.10.1. Kabinete e amogela dipoelo go tšwa ka Komiting ya Maemo a Godimo ya Mokgatlo wa Selekane sa Afrika (AU) ka ga Libya maemong a Dihlogo tša Dinaga le Mmušo, yeo e bego e swaretšwe ka Brazzaville, ka Repabliking ya Congo.1.10.2. Mopresidente Zuma o kgathile tema ka mo Komiting ye ya Maemo a Godimo, yeo e ahlaahlilego le go lekodišiša masolo a go hwetša tharollo ya go ya go ile go dithulano tša bjale ka Libya.1.10.3. Bjalo ka leloko la Komiti ya Maemo a Godimo go Libya, Afrika Borwa e thekga masolo ka moka a AU ao a ikemišeditšego go tliša tharollo ya khutšo go mathata a ka Libya.1.10.4. Kabinete e bušeletša seo se boletšwego ke Mopresidente Zuma ge a re Afrika Borwa e itokišitše go thuša Libya ka masolong a go Agaleswa le Tlhabollo ka morago ga dikgaruru tša naga ye le go fana ka maitemogelo a naga ya rena a mabapi le poelano, go ngwala molaotheo le phetošo ya Mmušo ka temokrasi.1.10.5. Kabinete e bušeletša bohlokwa bja ditherišano tša boditšhabatšhaba tšeo di kgokagantšwego le tšeo di nyalantšhitšwego ka Libya.1.11. Khonferentshe ya Mekgatlo (CoP13)1.11.1. Kabinete e lemoga gore Afrika Borwa, bjalo ka naga ye e saenetšego Kwano ya Mokgatlo wa Dinagakopano (UN) ya go Lwantšhana le go Rema Mehlare, e kgatha tema ka Kopanong ya bo 13 ya COP13 yeo mo lebakeng le e swaretšwego ka Ordos, PRC go tloga ka la 6 go fihla ka la 16 Lewedi 2017.1.11.2. Go emetšwe gore khonferentshe ye e tla feleletša le go amogela tlhako ye mpsha ya motheo ya 2018-2030 yeo e rulagantšwego ka fase ga morero wa “Re šomela Naga ye Kaone go Meloko ya Lehono le ya ka Moso”. Afrika Borwa e tla šoma go netefatša gore melawana e fetošwa ditiro tše di bonagalago.1.11.3. Afrika Borwa e tla šoma le dinaga ka moka tša ka Afrika go tšwetša pele maemo a naga ye le a khonthinente. Karolo ya Maemo a Godimo ya khonferentshe ye e tla lekodišiša le go fana ka tlhahlo ya sepolotiki go mathata a merero yeo e tšwelelago a mabapi le go rema mehlare, go mpefatša naga le komelelo.1.11.4. Kabinete e ipiletša go maAfrika Borwa ka moka go šireletša le go hlokomela tikologo ka nepo ya go e bolokela meloko ya ka moso.1.12. Basepediši ba dinamelwa tša bohle1.12.1. Kabinete e kgalema ditiro tša dikgaruru, go tšhuma ga difatanaga tša dithekisi tša bohle le ditiro tša botšhošetši gareng ga Basepediši ba Dithekisi tša Dimetara le E- Hailing Partners tšeo di hlagilego ka Sandton, ka Johannesburg.1.12.2. Kabinete e ipiletša go ditheo tša phethagatšo ya molao go šomana le badiri ba dikgaruru le bao ba tšhošetšago go lebeletšwe ditlhagišo tša Molaotheo.1.12.3. Ditiragalo tše di phamoga go masolo ao a kopantšwego a ka mo nageng a go hloma seemo sa kgwebo ye e lokologilego le phadišano ye kaone.1.13. Makhanselara1.13.1.1. Kabinete e kgalema ditlhaselo le dipolao tša makhanselara ka diprofenseng tše dingwe ebile e lebiša mahloko a yona a magolo go ba lapa le go bagwera ba bao ba bolailwego. Se se kgahlanong le ditlhagišo tša Molaotheo, ebile di phamoga go temokrasi ya rena ya tlhabollo le tokelo ya batho ya go kgetha baemedi ba bona ba setšhaba.1.13.2. Go tloga mathomong a ngwaga, go bile le mahu a mmalwa ka KwaZulu-Natal gomme mo nakong ye e sa tšwago go feta, go begilwe gape mahu ka Kapa Bohlabela.1.13.3. Dikgaruru tše di tšere maphelo a balwelatokologo ba bafsa, go akaretšwa Mongwaledi Pharephare wa peleng wa Mokgatlo wa Bafsa wa African National Congress (ANCYL) Sindiso Magaqa, yo a bego a sa na le tše ntši tšeo a ka thušago ka tšona go ageng ga Afrika Borwa ye e atlegilego.1.13.4. Re ipiletša go mekgatlo ya dipolotiki gore e tšwetše pele kgotlelelano gareng ga maloko a yona ebile re ipiletša go ditšhaba go thekga Tirelo ya Maphodisa ya Afrika Borwa go dira dinyakišišo tša bona.1.14. Kgwedi ya Bohwa1.14.1. Kabinete e hlohleletša maAfrika Borwa ka moka go tšwela pele go hlompha Kgwedi ya Bohwa ya ngwaga wo ka fase ga morero wa: “Ngwaga wa Oliver Reginald Tambo: Re Keteka Bohwa bja Rena bja Tokologo”.1.14.2. Kgwedi ye e sepelelana le segopotšo sa mengwaga ye lekgolo go tloga mola OR Tambo a belegwago, yo e lego motho yo a bego a Šireletša Afrika, yo a laeditšego boikgafo bja go se tekateke bja go direla batho ba Afrika Borwa, khonthinente le lefase. Re ketekile gape le segopotšo sa mengwaga ye 40 go tloga mola Steve Bantu Biko a hlokofalago, yo a bolailwego gabohloko ke mmušo wa kgethologanyo.1.14.3. Tona ya Bokgabo le Setšo, Morena Nathi Mthethwa, o lokollotše lenaneo la go keteka kgwedi ye.2. Diphetho tša Kabinete2.1.Kabinete e sedimošitšwe ka ga dipego tša mathomo tša kgatelopele ya phethagatšo ya mošomo tša kotara tša 2017/18 ka ga go tsenywa tirišong ga dipoelo tše di tlago pele tša nako ya gareng ga Moranang le Phupu 2017.2.2. Mmušo o tšwela pele go ba le kgatelopele ye kgolo ya go tsenya tirišong dipolelo tše di tlago pele tše 14, tšeo di tšwago go Tlhako ya Togamaano ya Lebaka la Magareng ya 2014-2019, yeo e re batametšago go go fihlelela Ponelopele ya NDP ya 2030.2.3. Kabinete e sedimošitšwe gape ka ga makala ao a itemogetšego dititelego tša go tsenya tirišong gomme ya sedimošwa ka ga dikgato tše di nyakegago gore go akgofišwe kabo ya ditirelo.Ditshedimošo tša bagaši ba ditaba ka Sehlopha sa Ditona di tla swarwa go fana ka tshedimošo mabapi le dipoelo tša dipego tše ka bekeng ya la 6 Diphalane go fihla ka la 15 Diphalane 2017. Thulaganyo ye e tla fetošwa kgafetšakgafetša gomme ya bewa go www.gov.za.2.4. Kabinete e dumeletše tšhišinyo ya gore Afrika Borwa e be monggae wa Pontšho ya Boditšhabatšhaba ya Lefase ya Mokgatlo wa Dikgokagano tša Megala ka Lewedi 2018. Ye ke pontšho ya ngwaga ka ngwaga ebile ke seboka sa mmušo le baetapele ba diintasteri go utolla mathata, dilekane le ditharollo, le go tseba dibaka tša peeletšo le ditiro tše kaone tša tlhabollo ya ekonomi ya setšhaba ka go diriša Ditheknolotši tša Tshedimošo le Kgokagano (di-ICT).Se e tla ba la mathomo tiragalo ye e swarelwa ka Afrika. Ka tiragalong ye, intasteri ya ICT ya Afrika Borwa e tla fiwa sebaka sa go bontšha ditšweletšwa tša yona. Lekala la boeti la ka mo nageng le lona le tla holega ka nakong ye.3. Ditiragalo tše di tlago3.1.Mopresidente Zuma o tla eta pele kemedi ya Afrika Borwa go leba Kopanong ya Mehleng ya bo 72 ya Kopanokgothekgothe ya UN ka fase ga morero wa “Re nepišitše Batho: Re Lwela Khutšo le Bophelo bjo Bokaone go Bohle ka Pholaneteng ya Go ya Go ile” ka New York, ka Amerika. Afrika Borwa e tla tšwela pele go šoma gore e fihlelele dipeakanyoleswa ka UN ka ge e kgatha tema ka Kopanong ya bo 72.3.2. Mopresidente Jacob Zuma bjalo ka Modulasetulo wa Dinaga tše di Hlabologago tša Borwa bja Afrika (SADC), o tla bitša Seboka seo se sego sa mehleng sa Dihlogo tša Dinaga le Mmušo sa Double Troika ka la 15 Lewedi 2017 ka PretoriaSeboka sa Double Troika Summit se swarwa ka lebaka la ditiragalo tša sepolotiki le tša tšhireletšego tše di sa tšwago go hlaga ka Nageng ya Kgoši ya Lesotho.3.3. Kemedi ya maemo a godimo ya Afrika Borwa e tla dira tlhagišo ya yona ya mathomo ya phenkgišano ya go swara Phadišano ya Sebjana sa Lefase sa Rakbi ka 2023 ka London ka la 25 Lewedi 2017.Afrika Borwa e na le maitemogelo ao a tiilego ao a bonwego a go swara ditiragalo tša mohuta wo. Kabinete e rata go bušeletša thekgo ya yona ye e tiilego go Phenkgišano ye gomme e ipiletša go maAfrika Borwa go thekga Phenkgišano ye yeo e tlago tsenya letsogo kudu go tirišano ya setšhaba le kago ya setšhaba gomme e tla šoma bjalo ka seo se hlohleletšago tlhabollo ya dipapadi.4. Melaetša4.1.Kabinete e lakaletša badudi ba Jeremane mahlatse le mahlogonolo ge ba itokišetša dikgetho tša Bofeterale tšeo di tlago swarwa ka la 24 Lewedi 2017 go kgetha maloko a Bundestag ya bo 19, yeo le yona ka moragonyana e tlago kgetha Motšhanselara le go bopa mmušo o moswa. Jeremane ke mmeeletši o mogolo ka Afrika Borwa, gomme e lebeletše gore go be le dikamano tše di tšwelago pele, tirišano le selekane.4.2.Kabinete e lebiša kwelobohloko ya yona go selete sa Caribean gammogo le go dikarolo tša Cuba le Unites Sates ka morago ga tshenyo ye kgolo ye e bakilwego ke Ledimo le Maatla la Irma. Mahloko a magolo a lebišwa go bao ba bego ba ratwa ke bao ba lahlegetšwego ke maphelo a bona le dithoto tša bona ka mo masetlapelong a.4.3. Kabinete e ba le setšhaba ge se lebogiša Kevin Anderson ge a fihleletše makgaolakgang a US Open. Ke moraloki wa mathomo wa Afrika Borwa wa go fihlelela makgaolakgang a phadišano ye kgolo ya thenese go tloga ka 1994. Re na le tshepo ya gore o tla tšwela pele go aga go phihlelelo ya gagwe ya go phadima gomme a hlohleletša bafsa ba bangwe ba maAfrika Borwa bao ba nago le talente.4.4. Kabinete e lebogiša Trevor Noah ge a thopile Sefoka sa Emmy ka legorong la Best Short Form Variety Series ka ga kgašo ya gagwe ye e kgethegilego ye e ralokago go YouTube, ya The Daily Show: Between the Scenes.Dinyakišišo:Mohumagadi Phumla Williams – Molaodipharephare wa Motšwaoswere (GCIS)Mogala: 083 501 0139"
Pego ya Kopano ya Kabinete ya la 27 Lewedi 2017,29 Sep 2017,https://www.gov.za/speeches/statement-cabinet-meeting-27-september-2017-29-sep-2017-0000,https://www.gov.za/nso/speeches/statement-cabinet-meeting-27-september-2017-29-sep-2017-0000,"Kabinete e kopane ka Laboraro la 27 Lewedi 2017, ka Union Buildings, Pretoria.A. Merero seemong sa bjale1. Kopanokgothekgothe ya Mokgatlo wa Dinagakopano (UNGA)1.1. Kabinete e amogetše polelo ya Mopresidente Jacob Zuma ge a be a eme Kopanong ya Mehleng ya bo 72 ya UNGA ka lefoko ka New York, Amerika ka la 12 Lewedi 2017, ka fase ga morero wa “Re lebeletše kudu Batho: Re nyaka Khutšo le Bophelo bjo Bokaone go Bohle Pholaneteng ya go ya go ile”.1.2. Ditherišano di ile tša hlokomela kudu, gareng ga tše dingwe, Dinepotlhabollo tša Go ya go ile (di-SDG); phetogo ya klaemete; merero ya khutšo le tšhireletšo le dipeakanyoleswa tša UN, kudukudu dipeakanyoleswa tša Lekgotlatšhireletšo la UN.1.3. Mopresidente Zuma o saenetše gape Kwano ka ga Kiletšo ya Dibetša tša Nyutleleara, yeo e laetšago boikgafo bjo bo tšwelago pele bja Afrika Borwa go fihleleleng ga lefase la go hloka matšhošetši ao a tšweletšwago ke dibetša tša nyutleleara le go netefatša gore theknolotši ya nyutleleara e šomišwa mabakeng a go tliša khutšo fela.1.4. Mopresidente Zuma o bile monggae wa moketeko wa mengwaga ye lekgolo wa dijo tša mantšiboa e le go hlompha mohu Mopresidente wa peleng wa African National Congress, Morena Oliver Reginald Tambo.2. Kgwedi ya Bohwa2.1. Kabinete e leboga maAfrika Borwa ka moka ge ba ketekile Kgwedi ya Bohwa ka Lewedi ebile e bušeletša molaetša wa Mopresidente Zuma wa Letšatši la Bohwa wo o rego batho ka moka ka mo nageng ba swanetše go šomela go fihlelela kwano le ge e le gore ba fapafapane.2.2. Ge naga e feleletša Kgwedi ya Bohwa ka fase ga morero wa “Ngwaga wa Oliver Reginald Tambo: Re Keteka Bohwa bja rena bja Tokologo”, maAfrika Borwa a hlohleletšwa go aga go metheo yeo e ukangwego ka gare ga Molaotheo le go maatlafatša maitapišo a go aga naga ye e se nago bohloki, tlala, go hloka magae le tlhokego ya tekatekano.2.3. Ka go tšwetša pele moya wa bohwa, Kabinete e amogela tumelelano ye e saennwego gareng ga Afrika Borwa le Tanzania, yeo e ikemišeditšego go lota histori ya ntwa ya go lwela tokologo.2.4. UN e thekgile go tsenywa tirišong ga Protšeke ya Ditsela tše di Lebilego Boipušong ka Afrika. Ke keteko ya moya wa kwano le tirišano gareng ga mekgatlo ya tokologo ya ka Afrika gomme se se tla dira gore go agwe museamo, bokgobapuku le mafelo a dibolokwa tša histori.3. Letšatši la Boeti la Lefase3.1. Afrika Borwa, ka fase ga boetapele bja Tona ya Boeti, Mohumagadi Tokozile Xasa, e kgathile tema ka go Letšatši la Boeti la Lefase (ka la 27 Lewedi 2017) le ka go Kgwedi ya Boeti, ka fase ga morero wa “Boeti bja Go ya go ile – Setlabelo sa Tlhabollo”. Se se fa sefala sa go thekga diphetogo tša melawana, ditiro tša kgwebo le maitshwaro a badiriši ba tša boeti, go fihlelela lefapha la tša boeti la go ya go ile, kudu leo le ka tsenyago letsogo kudu go fihleleleng ga di-SDG. Ka Letšatši la Boeti la Lefase, dinaga le ditšo tše di fapafapanego di keteka bontši bja ditiro tša ka dileteng go swana le go tšwetša pele ditefišo tše di kgethegilego le/goba go katološa phihlelelo go dinolofatši, go dumelela ga batho ba bantši go tsena ka dirapeng le ka dirapaneng ba sa lefe selo, le ditherišano tša mehutahuta le bakgathatema.3.2. Afrika Borwa e atlegile go tšwetša pele boeti ka go diriša didirišwa tše di fapafapanego tša kgoketšo tša go swana le dirapa, mabopo a mawatle ao a obamelago melawana, le mafelo a bohwa a lefase ao a dumeletšwego. Bokgoni bja go thwala bašomi ka lefapheng la tša boeti bo tšwela pele go ba sebetša se segolo kgahlanong le tlhokego ya mešomo. Bjalo ka naga ye e etelwago ke baeti, Afrika Borwa e lebane le dikgonagalo tša go godiša mafapha a yona a boeti ao a fapafapanego ka nepo ya go kgontšha bokgoni bjo bogolo bja ekonomi ka go diriša seo se bitšwago mafapha a ekonomi ya tša boeti ao a bego a dirišwa kudu go tloga le peleng. Wona a akaretša boeti bja dinagamagaeng, bja kalafo, bja tša temo le bja tša setšo.4. Tumelelano ya mabapi le theko ya dianthiretherobaerale4.1. Kabinete e amogela tumelelano ye bohlokwa kudu ya mabapi le ditheko ye e fihleletšwego ke Tona ya Maphelo, Ngaka Aaron Motsoaledi, ka go dirišana le mekgatlo ye mmalwa ya boditšhabatšhaba, go akgofiša go hwetšagala ga lenaneokalafo la mathomo la philisi e tee ya go se ture ya go lwantšha HIV.4.2. Go akanywa gore phokotšo ye ya theko e tla feletša ka go boloka tšhelete ya go fihla go R11.7 pilione mo mengwageng ye e tlago ye tshela. Se se tla kgontšha Afrika Borwa go ngwadiša balwetši ba bantši mo go lenaneokalafo le.4.3. Tumelelano ye ya theko e dira gore sehlare sa Dolutegravir, seo se šišinywago ke Mokgatlo wa Maphelo wa Lefase, se se turele mebušo ka dinageng tšeo badudi ba tšona ka bontši ba hwetšago meputso ya fasana le ya magareng.4.4. Go ya ka tumelelano ye ya theko, Kgoro ya Maphelo e rulaganya go tsebagatša selekanyo se seswa seo se hlakantšwego sa diokobatši tše tharo, e lego, Tenofovir, Lamivudine le Dolutegravir ka Moranang 2018.4.5. Kabinete e ipiletša go maAfrika Borwa ka moka ao a tsenelago thobalano, kudukudu bafsa, go tšwela pele go phela bophelo bja go hloka malwetši e lego bjoo bo dirišago magato a thibelo a go swana le go tsenela thobalano ye e bolokegilego ka go se tsenele tša thobalano, go botegela molekane o tee le go šomiša dikhontomo, le go dira diteko tša HIV kgafetšakgafetša.5. Maphelo5.1. Kabinete e amogela go tsebagatša semmušo ga karolo ye mpsha ya Sepetlele sa Cecilia Makiwane Hospital ka Mdantsane, East London. Se ke motheo wa go tsenya tirišong Inšorentshe ya Maphelo ya Bosetšhaba yeo e tlago feletša ka kabo ya tlhokomelo ya maphelo ya boleng, kudukudu go ditšhaba tše di hlokago.5.2. Sepetlele se sa thuto sa maemo a godimo lefaseng ke peeletšo ka nepo ya go fihlelela nepo ya Leanotlhabollo la Bosetšhaba (NDP) le di-SDG tša UN tša tlhokomelo ya maphelo go mang le mang.5.3. Sepetlele se sa mepete ye 526 se thekgwa ke lenaneo leo le kopantšwego leo le tlago oketša kabo ya tlhokomelo ya maphelo ya boleng. Se diriša boitlhamelo bja theknolotši ka nepo ya go fokotša dinako tšeo balwetši ba di tšeago ba letetše go hwetša kalafo, go kaonafatša phekolo le go kgontšha tsenogare ya maphelo ya ka pejana go balwetši.5.4. Lenaneokgoparara le la peeletšo ya R1 pilione le tla thekga tlhabollo ya ekonomi mo tikologong ye kudukudu ka makheišeneng. Ge re tsošološa lenaneokgoparara la setšhaba la maphelo, re oketša gape dibaka go ditšhaba tša kgauswi gore di kaonafatše maphelo a tšona ka tlhomo ya mešomo le tlhabollo ya dikgwebo tša kgauswi.6. Kgwedi ya Tlhabollo ya Setšhaba6.1. Kabinete e ipiletša go maAfrika Borwa ka moka go tšwela pele go thuša bao ba hlokilego mahlatse go feta bona go lebilwe go Kgwedi ya Tlhabollo ya Setšhaba ka Diphalane.6.2. Kgwedi ya Tlhabollo ya Setšhaba e swarwa ngwaga ka ngwaga go keteka dikatlego tše ntši tšeo naga e di fihleletšego, ka go aba thušo ya tša leago go bahloki le go bao ba lego kotsing kudu ka Afrika Borwa.6.3. Mopresidente Zuma o tla tsebagatša semmušo ketelo ya Kgwedi ya Tlhabollo ya Setšhaba ka Labohlano la, 29 Lewedi 2017.6.4. Kabinete e lakaletša batšofadi ka moka gore ba be le Letšatši la Batšofadi la Lethabo, leo le tlago ketekwa ka Lamorena la 1 Diphalane 2017.6.5. MaAfrika Borwa a hlohleletšwa go šomiša kgwedi ya Diphalane go lemoga tema le maitapišo a magolo ao a dirilwego ke batšofadi gore re fihlelele tokologo ka nageng ga rena. Ke mošomo wa badudi ka moka, e sego fela mmušo, go hlokomela batšofadi le dihlopha tšeo di lego kotsing ka go fetišiša.6.6. Lenaneo la thušo ya leago la mmušo wa Afrika Borwa le theilwe go tumelo ye e tiilego ya gore thušo ya tšhireletšego ya leago ke tokelo ya botho ya motheo ebile le bohlokwa go bušetša seriti go badudi ba ona. Ditšhelete tša thušo ya leago di tliša kimollo ya ditšhelete go malapa a dimilione gomme go šomišana le mmušo go thuša batho bao ba lego kotsing gore maemo a bona a go phela a kaonafale ka seriti.7. Ditokišetšo tša ditlhahlobo7.1. Kabinete e lakaletša baithuti ka moka mahlatse le mahlogonolo, kudukudu bao ba lego ka go Kreiti ya 12, ge ba itokišetša ditlhahlobo tša bona tša mafelelong a ngwaga.7.2. Kgoro ya Thuto ya Motheo (DBE) e itokišeditše gabotse ditlhahlobo tša marematlou tšeo di thomago ka la 16 Diphalane 2017 tšeo di tlago ngwalwa ke baithuti bao ba ingwadišitšego ba go feta 798 000.7.3. DBE e fana ka thekgo ya tlaleletšo go baithuti ba marematlou ya mabapi le go ithuta ka morago ga ge sekolo se tšwele, mafelelong a beke le ge dikolo di tswaletšwe.7.4. Kabinete e ipiletša go batswadi le go bahlokomedi ba baithuti go fa baithuti thekgo ye e hlokagalago ge ba itokišetša ditlhahlobo.8. Beke ya Ngwaga ka Ngwaga ya Thusong Service Centre8.1. Mmušo o phethile ka katlego Beke ya Ngwaga ka Ngwaga ya Thusong Service Centre ya mo ngwageng wo, yeo e bilego go tloga ka la 18 go fihla ka la 22 Lewedi 2017 ka fase ga morero wa: “Ngwaga wa OR Tambo – Re Tšwetša pele Dikgwebopotlana, Dikgwebo tša Magareng le Dikgwebo tše nnyane ka go mafelo a Thusong Service Centre”.8.2. Se se bopile karolo ya Kgwedi ya Tirelo ya Setšhaba le go tšwetša pele Lenaneo la Thusong ka go bontšha lenaneo leo le kopantšwego la go thetha le setšhabale go šoma gabotse ga lona go fetola dinyakwa tša badudi. Mafelo a Thusong Services Centre a tliša mokgobo wa ditirelo tša mmušo le tshedimošo kgauswi le batho.8.3. Lenaneo le le fihlelela dimilione tše tshela tša baholegi ngwaga o mongwe le o mongwe ka go diriša Lenaneo leo le Kopantšwego la go Thetha Setšhabeng, Beke ya Ngwaga ka Ngwaga ya Thusong Service Centre le difala tša tše dingwe tša Tshepetšo ya Dikgokagano le Tshedimošo ya Mmušo (GCIS).8.4. Ka go diriša lenaneo le, mmušo o tšwela pele go rarolla tlhokego ya tekatekano ya nako ye e fetilego ka go tliša ditirelo tša setšhaba tša boleng kgauswi le ditšhaba tšeo di hlokišitšwego menyetla nakong ye e fetilego ka go beelwa thoko go tlhabollo ya ekonomi ya setšhaba.8.5. Mafelo a Thusong Service Centre le ona a maatlafatša ditšhaba ka go di fa bokgoni bjo bo hlokagalago le tlhahlo ya gore di kaonafatše maphelo a tšona, ka go diriša dilekane tše di lego gona le mmušo, dikgwebo tša mmušo le lefapha la phraebete.8.6. Kabinete e bušeletša boipiletšo go ditšhaba gore di tšwele pele go šomiša mafelo a Thusong Service Centres go fihlelela ditirelo tša motheo tša go swana le tša Kgoro ya Merero ya Selegae, ya Bašomi, ya Toka, Setheo sa Tšhireletšego ya Leago sa Afrika Borwa (SASSA) le Sekhwama sa Dikotsi tša Mebileng (RAF).9. Myanmar9.1. Kabinete e hlobja boroko ke maemo a badudi ba Rohingya bao ba tšhabilego magaeng a bona ka Myanmar.9.2. Afrika Borwa e thekga polelo ye e tšweleditšwego ke Mongwaledipharephare wa UN, Morena António Guterres, yo a gateletšego maikarabelo a Mmušo wa Myanmar go fa ditšhaba ka moka tšeo di amegago tšhireletšo, gomme a tšwela pele go kgopela ditheo tša thušo ya masetlapelo go dumelelwa go tsena go ditšhaba tšeo di hlokago thušo le tšhireletšo.9.3. Kabinete e ipiletša go bao ba amegago ka moka go fediša dikgaruru ka nepo ya go efoga tlaišego ye nngwe ya batho ebile e ipiletša gore seemo ka Rakhine State se rarollwe ka go diriša ditshepedišo tša molao.10. Angola10.1. Kabinete e ba le Mopresidente Zuma ge a lebogiša Repabliki ya Angola ge e bile le Dikgetho tše di atlegilego tša Maloko a Palamente. Mopresidente Zuma o tsenetše Moletlo wa go Hlomamiša Semmušo Mopresidente João Manuel Gonçalves Lourenço ka Luanda ka Labobedi la 26 Lewedi 2017.10.2. Afrika Borwa le Repabliki ya Angola di na le histori ye e swanago ya ntwa kgahlanong le bokoloniale le kgethologanyo. Go tloga ka 1994, dinaga tše ka bobedi di tšwetše pele go godiša le go oketša dikamano tše tiilego tša dinaga tše.10.3. Angola ke ye nngwe ya badirišani ba bagologolo ba kgwebišano le Afrika Borwa ka khonthinenteng ya Afrika ebile e tšwela pele go godiša dikamano tša yona le Afrika Borwa.11. Tlhaselo go baeti ba go tšwa ka Netherland11.1. Kabinete e kgalema go hulwa fao go sa tšwago go hlaga ga baeti ba go tšwa Netherland bao ba ilego ba šalwa morago go tloga ka Boemafofaneng bja Boditšhabatšhaba bja OR Tambo. MaAfrika Borwa ka moka a swanetše go kgalemela bosenyi bja mohuta wo bjo bo tšhošetšago lefapha la rena la boeti leo le tšwelelago go gola. Kabinete e tšwetše pele go ipiletša go Tirelo ya Maphodisa ya Afrika Borwa go dira ka moka tšeo e ka kgonago go di dira go golega badirabosenyi bja bosenyi bjo.11.2. Kabinete e ipiletša go setšhaba go tšwelela ka tshedimošo efe goba efe yeo e ka thušago ditheo tša phethagatšo ya molao ebile e ipiletša gore maatla a molao ka botlalo a phethagatšwe go bao ba ka bonwago molato.12. Go tsebagatša semmušo ga puku ya Bakoena Ba Mopeli ya molaosetlwaedi wa setšo12.1. Kabinete e reta go tsebagatšwa semmušo ga puku ya, Bakoena Ba Mopeli Customary Law of Succession and Genealogy, bjalo ka motheo wa katlego ya boetapele bja setšo ka Afrika Borwa.12.2. Tona ya Pušo ya Tirišano le Merero ya Setšo, Morena Des van Rooyen, le Mohlomphegi Kgoši Letsie III, Hlogo ya Naga ya Naga ya Bogoši ya Lesotho, ba tsenetše moletlo wo ka Mošupologo wa la 25 Lewedi 2017.12.3. Kgoro ya Pušo ya Tirišano le Merero ya Setšo e thomile go ngwala histori ya Magoši/Bommakgoši ba 13 ka 2011. Puku ye e tla thuša go kwešiša histori ya Bakoena Ba Mopeli le histori ya tlhatlamano ya malapa ka nepo ya go lota histori ya rena.B. Diphetho tša Kabinete1. Phrothokholo ya Dinaga tše di Hlabologago tša Borwa bja Afrika (SADC)1.1. Kabinete e amogetše go dumelelwa ga Phrothokholo ya SADC ka ga Taolo ya Tikologo ya Tlhabollo ya Go ya go ile ke Palamente. Maikemišetšo a phrothokholo ye ke go tšwetša pele tšhomišo ya go ya go ile le taolo ya tikologo go putlaganya mellwane ya dinaga, e lego seo dinagamaloko tša SADC di nago le kgahlego go sona.1.2. Afrika Borwa, bjalo ka Modulasetulo wa SADC go thoma ka Phato 2017 go fihla ka Phato 2018, e ikgafile go maatlafatša maitapišo a ka mo seleteng se a go lota methopo ya tlhago ya go putlaganya le mellwane ya dinaga le go tšwetša pele tlhabollo ya go ya go ile ka gare ga selete sa SADC.1.3. Se se sepelelana le NDP, yeo e beilego pele go maatlafatša kopanyo ya selete sa SADC gammogo le go netefatša go ba gona ga tikologo go ya go ile le phetogelo ye e lekalekanego go ya go ekonomi ya khapone ya fase.2. Khonferentshe ya Ditona ya Dilekane tša Kgato mabapi le Ekonomi ya tša Tikologo2.1. Kabinete e dumeletše go swarwa ga Khonferentshe ya Ditona ya Dilekane tša Kgato mabapi le Ekonomi ya tša Tikologo ka Lewedi 2018. Sefala se se thekga dinaga le dilete go bea tšwetšopele ya go ya go ile ka gare ga melawana le ditiro tša ekonomi ka nepo ya go tšwetša pele Lenaneo la 2030 la Tlhabollo ya Go ya go ile.2.2. Ke lenaneo la UN leo le kopanyago botsebi go tšwa go ditheo tše hlano tša UN e lego; Lenaneo la tša Tikologo la UN; Mokgatlo wa Bašomi wa Boditšhabatšhaba; Lenaneotlhabollo la UN; Mokgatlo wa Tlhabollo ya Diintasteri wa UN le Sehlongwa sa Tlhahlo le Dinyakišišo sa UN.2.3. Go swarwa ga Khonferentshe ye ya Ditona go tla tšwetša pele lenaneo le, ka mo nageng le ka khonthinenteng ya Afrika, la kgolo ye e akaretšago mang le mang ka go amogela ponelopele ya mabapi le khapone ya fase le ya ekonomi yeo e kgotlelelago klaemete.3. Lekgotlataolo la Meetse la Umngeni3.1 Kabinete e sedimošitšwe ka ga seemo ka go Lekgotlataolo la Meetse la Umngeni e lego lekgotlataolo la meetse la bobedi ka bogolo ka mo nageng leo le nago le poelo ya ngwaga ka ngwaga ye e fetago R2,4 pilione gomme ditekanyetšo tša lona tša Tšhomišo ya Ditšhelete tša mengwaga ye mehlano di feta R7 pilione. Kabinete e sedimošitšwe gape ka ga dipoledišano tšeo kgoro ya meetse le kelelatšhila e bego e di swere le babeeletši ba yona.3.2 Ka nepo ya go bušetša sekeng mathata ao mmušo o nago le ona le Lekgotlataolo le, Kabinete e thekgile go thwalwa ga Lekgotlataolo la Motšwaoswere mola ka go le lengwe Tona a sepediša Tshepedišo ya go thwala Lekgotlataolo la Meetse la Umngeni ka botlalo. Kabinete e kgotsofetše ka mošomo wo Tona a o dirilego go bušetša sekeng Lekgotlataolo la Meetse la Umngeni.C. Melaokakanywa1. Molaokakanywaphetošwa wa Tekodišišo ya Naga1.1. Kabinete e dumeletše go phatlalatšwa ga Molaokakanywaphetošwa wa Tekodišišo ya Naga gore setšhaba se fe ditshwaotshwao ka ga ona. Molaokakanywa wo o fetoša Molao wa Tekodišišo ya Naga wa 1997 (Molao wa 8 wa 1997).1.2. Diphetošo tše di maatlafatša ditshepedišo tša boikarabelo le tša pušo ebile o hlagiša gore go thwalwe maloko a itšego a Lekgotla la Ditaolo tša Tekodišišo ya Naga, go realo e le go maatlafatša taolo ya tekodišišo ya naga ka Afrika Borwa.1.3. Molaokakanywa wo gape o nyaka go laola tekodišišo ya naga ka Afrika Borwa ka go maatlafatša Molekodimogolopharephare wa Naga gore a phethagatše tlhokomedišišo le taolo ya bosetšhaba go ditekodišišo tša bogolo bja naga, tša boalo bja naga le tša boleng le beng ba naga le ditirelo tša tshedimošo ka lefelo le itšego le ka ga naga.2. Molaokakanywaphetošwa wa Melao ya Mahlale le Theknolotši wa 20172.1. Kabinete e dumeletše go phatlalatšwa ga Molaokakanywaphetošwa wa Melao ya Mahlale le Theknolotši wa 2017 gore setšhaba se fe ditshwaotshwao ka ga ona. Molaokakanywa wo o šišinya go kopanya le go swantšha ditlhagišo tšeo di laolago ditshepetšo le pušo ya dihlongwa tša mmušo tšeo di begago go Tona ya Mahlale le Theknolotši. Se se tla netefatša gore go ba le go swana ga dinyakwa ka moka tšeo di swanetšego go fihlelelwa le ditshepedišo tše di swanetšego go latelwa ke dihlongwa mabapi le pušo ya tšona.D. Ditiragalo tše di tlago1. Kgwedi ya Dinamelwa1.1. Ka ge Diphalane 2017 e keteka Kgwedi ya Dinamelwa ka fase ga morero wa: “Mmogo re tšwetša pele Afrika Borwa”, Kabinete e ipiletša go batho ka moka go šoma mmogo go netefatša gore lenaneokgoparara la dinamelwa le hola batho ka moka le go hlohleletša bašomiši ba ditsela go rwala maikarabelo le go diriša polokego mebileng bjalo ka karolo ya maphelo a bona a ka mehla. Ka go šoma mmogo re ka fokotša dikotsi ditseleng tša rena.1.2. Ka Kgwedi ya Dinamelwa, mmušo – o etilwe pele ke Kgoro ya Dinamelwa le ditheo tša yona – o tla bolela kudu ka dikholego tša ekonomi tša ka lefapheng le ka go bontšha ditirelo tša lenaneokgoparara la dinamelwa ka go tirelo ya difofane, ka dinamelweng tša dikepe, ka dinamelweng tša bohle, ditseleng le ka ditimeleng. Go tsebagatšwa semmušo ga bosetšhaba go swarelwa ka Lepatlelong la Sinaba ka Daveyton ka City of Ekurhuleni ka la 29 Lewedi 2017.1.3. Dipeeletšo ka lefapheng la dinamelwa di hlohleletša tlhabollo ebile di hloma mešomo bjalo ka karolo ya Leano la Dintlha tše Senyane la Afrika Borwa, leo le ikemišeditšego go godiša ekonomi le go hlola mešomo ye e hlokagalago kudu. Dipeeletšo tše di tla netefatša gore go agwa marangrang ao a kopantšwego a dinamelwa tša setšhaba go ralala le naga.2. Afrika Borwa e tla ba monggae wa Kopano ya bobedi ya Khomišene ya Dinaga ka Bobedi tša Afrika Borwa le Zimbabwe (BNC)Mopresidente Jacob Zuma o tla amogela modirišani ka yena, Mohlomphegi Mopresidente Robert Mugabe, yo a tla bago ka Afrika Borwa ka la 03 Diphalane 2017 ka tiragalong ya Kopano ya bobedi ya BNC ya Afrika Borwa le Zimbabwe. Tumelelano ye e hlomago BNC e saennwe ka Moranang 2015 gomme ya tsebagatšwa semmušo ka Diphalane 2016 ka Harare, Zimbabwe.Afrika Borwa le Zimbabwe di na le dikamano tše botse tša sepolotiki, tša ekonomi le tša leago tšeo di theilwego go dikamano tše tiilego tša histori go tloga kgale mengwaga ye mentši. Dinaga tše ka bobedi ga di na fela le dikamano tše tiilego tša histori eupša gape di na le tirišano ya ekonomi. Zimbabwe ke ye nngwe ya bagwebišani ba bahlano ba bagolo ba Afrika Borwa ka mo Khonthinenteng, gomme dipalopalo tša mabapi le kgwebišano gareng ga tšona di laetša kgolo ya ngwaga ka ngwaga. Ka 2016, diromelwantle tšeo Afrika Borwa e di rometšego ka Zimbabwe di fihlile go tšhelete ye e ka bago R29.3 pilione.E. Melaetša1. Letšatši la matswalo – Mama Winnie Madikizela-Mandela1.1. Kabinete e ba le naga ka moka ge e lakaletša Mama Winnie Madikizela-Mandela, yo bao ba mo ratago ba mmitšago Mma wa Setšhaba, letšatši la matswalo la lethabo ge a be a swara mengwaga ye 81 ka Labobedi la, 26 Lewedi 2017.1.2. Mama Madikizela-Mandela ke yo mongwe wa bagale ba go lwela tokologo bao ba ketekwago kudu. Kabinete e a mo leboga ka seo a se diretšego Ntwa ya tokologo yeo e lwetšwego gaboima ebile e mo lakaletša ngwaga wa ditšhegofatšo wo o tlago le bao a ba ratago le ba lapa la gagwe.2. Banyana Banyana2.1. Kabinete e lebogiša Banyana Banyana ge ba thopile Phadišano ya Basadi ya COSAFA ya 2017 ka morago ga go fenya Zimbabwe 2-1 ka go makgaolakgang ka Bulawayo. Banyana Banyana ba emišetša godimo folaga ya Afrika Borwa ka Boikgantšho gomme thaloko ya bona e tšwela pele go hlohleletša bafsa ba bangwe ba maAfrika Borwa bao ba nago le talente gore le bona ba šome ka katlego.3. Go roromela ga lefase ka Mexico3.1. Kabinete e ba le Mopresidente Zuma ge a lebiša mahloko go Mopresidente Enrique Peña Nieto wa United Mexican States le go batho ba Mexico ka morago ga go roromela ga lefase fao go tlišitšego masetlapelo, tsunami le ledimo le maatla, leo le feleleditšego ka mahu a batho ba go feta ba 225 le tshenyo ye kgolo kudu go mananeokgoparara.F.  Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1. Kabinete e dumeletše go thwalwa ga Lekgotlataolo la Lebakanyana la Lekgotlataolo la Meetse la Umgeni:a. Mohumagadi Ziphozethu Mathenjwa (Modulasetulo);b. Mohumagadi Nompumelelo Chamane;c. Morena Visvin Reddy;d. Morena David Dikoko;e. Mohumagadi Zodwa Manase;f. Moatbokheiti Tshidi Hatashe; leg. Morena Midiavhathu Tshivhase.2. Maloko a go šoma ka go Phaneletaolo ya Tšeomarapo:a. Morena Sandile Bubele Siyaka (lebaka la bobedi);b. Morena Ntshengedzeni Anthony Michael Tshivhase (lebaka la bobedi);c. Morena Christopher Ewing (lebaka la bobedi);d. Morena Ebrahim Aboobaker Moolla (lebaka la bobedi);e. Mohumagadi Nonzukiso Zukie Siyotula; lef.  Mohumagadi Nocamagu Nomfundo Mbulawa.2.1. Balaodi bao e sego ba khuduthamaga go Lekgotlataolo la Koporase ya Inšorentshe ya Sekoloto sa Diromelwantle ya Afrika Borwa SOC Limited:a. Morena Dhevendren Dharmalingam (Modulasetulo);b. Mohumagadi Vuyelwa Matsiliza (o thwetšwe leswa); lec.  Mohumagadi Siobhain O’Mahony (o thwetšwe leswa).3.  Morena Patrick Khulekani Dlamini o thwetšwe leswa bjalo ka Mohlankedimogolophethiši (CEO) wa Pankatlhabollo ya Borwa bja Afrika le Molaodi wa Khuduthamaga go Lekgotlataolo.Dipotšišo:Mohumagadi Phumla WilliamsMolaodipharephare wa Motšwaoswere (GCIS)Mogala: 083 501 0139"
Pego ya Kopano ya Kabinete ya la 18 Diphalane 2017,19 Oct 2017,https://www.gov.za/speeches/statement-cabinet-meeting-18-october-2017-19-oct-2017-0000,https://www.gov.za/nso/speeches/pego-ya-kopano-ya-kabinete-ya-la-18-diphalane-2017-19-oct-2017-0000,"Kabinete e kopane ka Laboraro la 18 Diphalane 2017, ka Tuynhuys, Motsekapa.A. Merero Seemong sa Bjale1. Letšatši la Tokologo ya tša Kgašo1.1. Kabinete e ba le maAfrika Borwa ge ba keteka Letšatši la Tokologo ya tša Kgašo ka Labone la, 19 Diphalane 2017.1.2. Kgašo e ralokile tema ye bohlokwa ka ntweng kgahlanong le kgethologanyo, ya bea nyanyeng bošoro le sehlogo seo se bego se dirwa ke mmušo wa kgethologanyo. Ngwaga wo ke wa bo 40 go tloga mola mmušo wa kgethologanyo o iletšago dikuranta tša kgatelopele tša go swana le ya the World, the Weekend World le the Voice.1.3. Lehono, tokologo ya tša kgašo e ukangwa kudu ka go Molaotheo wa Afrika Borwa ebile e tšwela pele goba taba ye bohlokwa ka go setšhaba sa rena seo se hlabologago.1.4. Kabinete e tšwela pele go hlohleletša maAfrika Borwa go tšwetša pele phihlelelo ya tshedimošo le go šomiša tokelo ya tokologo ya tša kgašo ka boikarabelo ka nepo ya go thuša go aga Afrika Borwa ye e kopanego, ya go hloka semorafe, ya go hloka kgethologanyo ya bong, ya temokrasi le ye e atlegilego go bohle.2. Ekonomi ya Mawatle2.1. Kabinete e reta Mopresidente Jacob Zuma ge a abile pego ya kgatelopele go bakgathatema ka ga go tsenywa tirišong ga Operation Phakisa ya Ekonomi ya Mawatle ebile e ipiletša go bakgathatema ka moka go tšwela pele go dirišana le mmušo go lokolla bokgoni bja tša ekonomi bja mawatle a rena.2.2. Ekonomi ya Mawatle e šetše e bile le seabe sa 4.4% go Palomoka ya Letseno la Ditšweletšwa la Afrika Borwa gomme pego ya Mopresidente go bakgathatema e tloga e laetša ka maatla maitapišo a magolo le thekgo yeo badirišani ba mmušo ka moka ba nago le yona go bokgoni bjo bogolo.2.3. Diprotšeke tša Ekonomi ya Mawatle go fihla mo lebakeng le di lokollotše peeletšo ye e kopanego ya R24.6 pilione go tšwa go mmušo le go lefapha la phraebete, gomme e hlomile mešomo ye e fetago ye 6 500.2.4. Peeletšo ye kgolo kudu go di feta ka go Ekonomi ya Mawatle, yeo e phethagaditšwego ka go diriša diputseletšo tša mmušo, e lebišitšwe go tlhabollo ya mananeokgoparara, kudukudu go kago ya maemakepe, botšweletši, go ageng ga dikepe, borei bja dihlapi le go dinyakišišo tša mahlale ka go lefapha la oli le la gase.2.5. Mmušo o ikemišeditše go hloma lefelo le tee le legolo kudu la go aga dikepe ka borwa bja Afrika. Lefelo la Kago ya Dikepe la ka KwaZulu-Natal ka Boemakepeng bja Durban le tla hwetša bokgoni go peeletšo ye mpsha, go diromelwantle le go tlhomo ya mešomo.3. Ketelo ya Semmušo go la Zambia3.1 Kabinete e amogela dipoelo go tšwa go Ketelo ya Mopresidente Zuma ka Repabliking ya Zambia go tloga ka la 12 go fihla ka la 13 Diphalane 2017.3.2 Dipoledišano gareng ga Mopresidente Zuma le modirišani ka yena wa ka Zambia Edgar Lungu di maatlafaditše dikamano tše botse tša bjale tša sepolotiki, tša ekonomi le tša setšo gareng ga dinaga tše ka bobedi, tšeo di theilwego ke dikamano tše tiilego go tloga mengwageng ya ntwa ya go lwela tokologo.3.3 Dihlogo tše tše pedi tša Dinaga di butše semmušo lefelo la Bohwa la Bosetšhaba la OR Tambo ka Chelstone, Lusaka, e le go hlompha seabe seo OR Tambo a bilego le sona go ntwa ya go lwela tokologo ya ka borwa bja Afrika.3.4 Zambia e tšwela pele go ba ye nngwe ya bagwebišani ba bagolo le Afrika Borwa ka mo seleteng se le ka khonthinenteng. Tirišano ya tša ekonomi gareng ga Afrika Borwa le Zambia e tšwela pele go gola, fao e lego gore diromelwantle tša Afrika Borwa go ya ka Zambia di fihlile go tšhelete ye e ka bago R30 pilione ka 2016. Dinaga tše ka bobedi di dirišana ka mafaoheng a mehutahuta, go akaretšwa ka dikgwebišanong le ka dipeeletšong, ka mahlaleng le theknolotši, mašole, temo, tikologo, enetši le maphelo.4  Ketelo ya Mošomo go la Nigeria4.1 Kabinete e lebogiša Mopresidente Zuma ge e hlomphilwe ka sehlwaseeme le mmila wo o reetšwego yena ka Nigeria, ka nakong ya ketelo ya mošomo ka nepo ya go maatlafatša dikamano tša ekonomi ya setšhaba le ditirišano tše dingwe.4.2 Mmušiši wa Imo State Governor, Rochas Okorocha, o abetše Mopresidente Zuma Sefoka sa Bokgoni sa Imo, e lego sefoka sa maemo a godimodimo ka Pušong ye go bao ba dirilego phapano ka tlhabollong ya ditšhaba tša bona.5 Kopano ya bo 17 ya Lekgotla la Ditona tša Mokgatlo wa Ocean Rim (IORA)5.1 Afrika Borwa e netefaleditše Modulasetulo wa IORA ka kopanong ya bo 17 ye e bego e swerwe ka Durban go tloga ka la 14 go fihla ka la 18 Diphalane 2017.5.2 Morero wa Afrika Borwa wa ge e tla be e le modulasetulo ke “Re Kopanya Batho ba Afrika, Ešia, Australasia le ba Dinagagare ka Tirišano ye e Maatlafaditšwego ya go tliša Khutšo, Seemo sa go hloka dikgaruru le Tlhabollo ya Go ya go ile”.5.3 Kabinete e bušeleditše boikgafo bja yona go bodulasetulo bjo go tšwetša pele tirišano ya ka seleteng ka makaleng a go swana le ekonomi ya mawatle; maatlafatšo ya basadi ekonoming; tšwetšopele ya dikgwebopotlana, dikgwebo tša magareng le dikgwebo tše nnyane; maatlafatšo ya bafsa, le tirišano ka dithutong, ka mahlaleng le theknolotši.6   Kopano ya Ngwaga ka Ngwaga ya Sekhwama sa Ditšhelete sa Boditšhabatšhaba (IMF) le ya Panka ya Lefase6.1 Kabinete e sedimošitšwe ke Tona ya Ditšhelete, Morena Malusi Gigaba, ka morago ga ge Afrika Borwa e kgathile tema ka go kopano ya ngwaga ka ngwaga ya IMF le ya Panka ya Lefase tša 2017, tšeo di swerwego go tloga ka la 13 go fihla ka la 15 Diphalane 2017.6.2 Dikopano tše di file sebaka sa go sekaseka kgatelopele ya boditšhabatšhaba ka ga merero ya tlhabollo le go tsebiša ka ga masolo a Afrika Borwa a mabapi le tlhabollo ya ekonomi ya setšhaba, kgolo ye e akaretšago bohle, tlhomo ya mešomo le go fediša bohloki.6.3 Kabinete e tšwetše pele ya sedimošwa ka ga kopano yeo Tona Gigaba a e swerego le ditheo tše di ikemego tša kelo ya seemo sa go lefa dikoloto ka dinageng le babeeletši ka nepo ya go tiišetša leswa melaotshepetšo ya bjale ya Afrika Borwa le mokgwa wo o dirišwago go maitshwaro a makaone a ditšhelete.6.4 Kabinete e kgotsofaditšwe ke netefaletšoleswa ye e filwego babeeletši mabapi le maano a mmušo a go godiša ekonomi le boikgafo bja mmušo bja go rarolla merero ya pušo ka dikgwebong tša rena tša mmušo.6.5 Polelo ya Melaotshepetšo ka ga Ditekanyetšo tša Lebaka la Magareng e tla alwa ka Palamenteng, Motsekapa, ka la 25 Diphalane gomme yona e tla ahlaahla maano a tšhomišo ya tšhelete mo mengwageng ye e tlago ye meraro.7  Tlhabollo ya Mananeokgoiparara7.1 Kabinete e retile thekgo ye kgolo ka go tlhabollo ya mananeokgoparara a mmušo fao e lego gore maporogo a mararo a abilwe semmušo ka Botlokwa ka Limpopo ke Mopresidente Zuma ka la 17 Diphalane 2017.7.2 Setheo sa Ditsela sa Bosetšhaba sa Afrika Borwa se agile maporogo a Botlokwa, ao a nago le leporogo la difatanaga le maporogo a mabedi a basepelakamaoto tseleng ya lephefo ya N1 gareng ga Polokwane le Makhado.7.3 Kabinete e na le kholofelo ya gore protšeke ye e tla kaonafatša kudu maemo a maeto le polokego go badiriši ba ditsela ka moka ka mo lefelong le.8  Dikgwebopotlana le dikgwebo tša magareng (di-SME)8.1 Kabinete e reta Kgoro ya Tlhabollo ya Dikgwebopotlana ge e le monggae gotee le China wa Pontšho ya Boditšhabatšhaba ya ngwaga wo ya di-SME ya China, ka ge se se lokolla mmaraka wa ka China go dikgwebopotlana le go dikgwebo tša mohlakanelwa tša Afrika Borwa. Pontšho ye ya SME e swarwa ka Guangzhou, China go tloga ka la 10 go fihla ka la 27 Diphalane 2017.8.2 Dikgwebopotlana ke motheo wa ekonomi ya rena le entšene ya kgolo ya ekonomi le tlhomo ya mešomo ka Afrika Borwa, gomme go kgatha tema ga rena ka mo pontšhong ye ya kgwebišano e tšweleditše pele phihlelelo ya mebaraka le dibaka tša go godiša dikgwebo.8.3 Kabinete e na le kholofelo ya gore se se laetša boikgafo bja mmušo go nepo ya go tšwetša pele le go dira gore bohlami bja dikgwebo e be bja go ya go ile. Go beeletša ka go dikgwebopotlana go tla thuša naga ye go arabela mathata a bjale a ekonomi ya setšhaba.9  Boeti9.1 Kabinete e amogela go tsebagatšwa semmušo ga Lenaneo la Bosetšhaba la Balekodi ba tša Boeti ka Soweto, ka Labobedi la 17 Diphalane 2017, leo le ikemišeditšego go maatlafatša maitemogelo a baeti gammogo le go kaonafatša polokego ya baeti.9.2 Kgoro ya Boeti, ka tirišano le Bolaodi bja Boeti bja Gauteng, e tsebagaditše semmušo lenaneo le ka Vilakazi Street, e lego mmila o nnoši mo lefaseng wo o nago le bodulo bja Baamogelasefoka sa Khutšo ba babedi – e lego Mopresidente wa peleng Nelson Mandela le Mopišopomogolo Desmond Tutu.9.3 Lenaneo le le sepelelana le dinepo tša Leanotlhabollo la Bosetšhaba (NDP) ebile le ikemišeditše go hloma mešomo go bafsa ba 200, bao ba tlago hlahlwa go ba balekodi ka mafelong a tša boeti mo lebakeng la dikgwedi tše 36.9.4 Kabinete e hlohleletša beng ba dikgwebo le ditšhaba ka Gauteng go šoma mmogo le balekodi ba tša boeti ka nepo ya go kaonafatša polokego ya baeti le go maatlafatša bokgoni bja tša ekonomi ka mo intastering ye.10 Mahlale le Theknolotši10.1 Kabinete e amogela le go lebogiša boramahlale bao ba kgathilego tema ka kutollong ya Afrika Borwa ya dithelesekoupu tša Tekolonaledi (SAAO) le ya Thelesekoupu e Kgolo ya ka Borwa bja Afrika (SALT). Se se feleditše ka tirišano ye e sa lekanywego ya boditšhabatšhaba ya go nyakišiša mathomo ya kutollo ya mathomo a maphotho a enetši ao a tšweletšwago ke dinaledi tše pedi tša nyutrone tše di thulanago. Go thulana fa gape go feleleditše ka go thuthupa ga seetša sa kilonova. Kilonova ke tiragalo ya dinaledi ye e hlagago ka tshepedišong ya dilo tše pedi fao e lego gore dinaledi tše pedi tša nyutrone goba ge naledi ya nyutrone le lešoba le leso di kopana gotee.10.2 Kutollo ye e dira go thomišwa ga lebakanako le leswa ka go dithutamahlale tša dinaledi, e lego tiragalo ya mathomo ya lefaufaung ye e bonwego ka go bobedi maphoto a enetši le seetša. Dithelesekoupu tša SALT le tše dingwe tša SAAO di fane ka tshedimošo ya mathomothomo mabapi le seo se bonagalago e le tiragalo ya dithutamahlale tša naledi tšeo di nyakišišitšwego kudu go feta tše dingwe.10.3 SALT le SAAO ke tše dingwe tša mafelo a tekolonaledi a 70 a fase le a lefaufaung ao a bonego go thuthupa go gogolo go šoro ga tlhago ga dinaledi tše pedi tša nyutrone tšeo di thulanego, ka pela ka morago ga go roromela fa, maphoto a ile a bonwa ke Lefelotekolonaledi la Maphoto a Enetši ya Kopanyoetša ya Leisara la ka United States le Moutollaboikalonaledi wa ka Yuropa.11 Moletlo wa Lefase wa Bafsa le Baithuti11.1 Russia ke monggae wa Moletlo wa Bafsa le Baithuti wa 2017 go tloga ka la 14 go fihla ka la 22 Diphalane 2017, wo o tsenelwago ke bafsa ba go feta 20 000 go tšwa dinageng tše 150.11.2 Maikemišetšo a moletlo wo ke go kopanya mmogo bafsa ba ditšhaba tša lefase mabapi le kgopolo ya toka, go maatlafatša dikamano tša boditšhabatšhaba, le go hlabolla dikamano tša mehlobo le ditšo tša go fapafapana.12 Tšhireletšo ya bana12.1 Kabinete e laeditše tlhobaboroko ka morago ga dipego tšeo di kwešago bohloko tša dikgaruru kgahlanong le bana, gomme ye e sa tšwago go diragala ke tlaišo ya tša thobalano ya barutwana ba go feta ba 80 ka Sekolong sa Phoraemari sa AB Xuma ka Orlando, Soweto ke mohlapetši wa baithuti. Kgoro ya thuto ya ka phrofenseng ye e a retwa ge e arabile ka pela ka go tloša ka pela bolaodibogolo bja sekolo se, gomme ya kgopela thušo ya badirelaleago le go tsenya tirišong dinyakišišo tšeo di dirwago ke sehlongwa seo se ikemego.12.2 Kabinete e ipiletša go ditšhaba ka moka ka Afrika Borwa go šoma mmogo go šireletša bana ka moka go mokgwa ofe goba ofe wa kotsi le wa tlaišo, le go dirišana le maphodisa a kgauswi go dira gore ditšhaba tša rena di bolokege.13 Ditlhahlobo13.1 Kabinete e na le boitshepo bja gore ditlhahlobo tša mafelelo a ngwaga tša dikolo di tla tšwela pele ntle le tšhitišo ka morago ga ditšhupetšo tša batho ka bontši tšeo di bilego gona mo bekeng ye tšeo di bego di etilwe pele ke mokgatlo wa Barutiši wa South African Democratic Teachers’ Union (SADTU).13.2 SADTU e fane ka memorantamo go Tona ya Thuto ya Motheo, Mohumagadi Angie Motshekga, yo a ikgafilego go rarolla dipelaelo ka pela ka fao go kgonagalago. Go bohlokwa gore bakgathatema ka moka ba šome mmogo go hloma seemo se sekaone ka nepo ya go kgontšha baithuti go lebelela kudu go ithuta le ditlhahlobo tša bona.14 Dipula tša matlakadibe14.1 Kabinete e lebiša mahloko a yona a kwelobohloko go bao ba bego ba ba rata bao ba hlokofetšego ka dipuleng tša matlakadibe tšeo di sa tšwago go hlaga ka dikarolong tše dingwe tša ka mo nageng.14.2 Kabinete e lebiša ditebogo tša yona go baithaopi ka moka, go mekgatlo ya badudi, go ditšhaba, go bašomi ba thušo ya kimollo le go dihlopha tša Taolo ya Masetlapelo ge ba thušitše bao ba amegilego.14.3 Tona ya Pušo ya Tirišano le Merero ya Setšo, Morena Des van Rooyen, ka maemo a gagwe bjalo ka hlogo ya Lefelo la Bosetšhaba la Taolo ya Masetlapelo ka Afrika Borwa, o ile a etela mafelo ao a amilwego ke dipula tše tša matlakadibe le dipula tše maatla ka Masepaleng wa Bogare bja Toropo wa eThekwini ka KwaZulu-Natal ka la 13 Diphalane 2017 le ka Masepaleng wa Selegae wa Mogale City ka Gauteng ka la 16 Diphalane 2017.Ka lebaka la dipula tše maatla le dipula tša matlakadibe tšeo di sentšego dikarolo tše ntši ka mo nageng, batho ba 19 ba hlokofetše gomme ba go feta ba 20 ba gobetše. Tona van Rooyen le yena o etetše ditiragalo tše di sa tšwago go hlaga ka Philippi ka Kapa Bodikela fao maloko a lapa a tshela, go akaretšwa bana ba bararo, ba hlokofetšego ka lebaka la mollo wo o tšhumilego mekhukhu e meraro le thakešopo.15 Life Esidimeni15.1 Kabinete e lemoga go thomišwa ga tshepedišo ya boikgethelo ya tharollo ya dithulano ya Life Esidimeni bjalo ka seo se ka bago mathomo a go tswalelwa ga taba ye go ba malapa a balwetši bao ba hlokofetšego.15.2 Kabinete e laetša tshepo ka botlalo go Motlatšamoahlodimogolo yo a rotšego Modiro wa Kgorotsheko ya Molaotheo Dikgang Moseneke, yo e lego modulasetulo go taba ye ebile e lakaletša maloko a lapa go tia moyeng ge ba theeleditše bopaki bja kanegelo ye boima ya masetlapelo a.15.3 Dinyakišišo tše ga se tša swanela go thuša fela go tliša khutšo ka malapeng ao a amegilego eupša di swanetše gape go fana ka dintlha tšeo mmušo ka kakaretšo o tla ithutago go tšona. Mmušo o ikgafile go fana ka ditirelo tša maemo a godimo go maAfrika Borwa ka moka.16 Mokhwehlane wa Dinonyana16.1 Kabinete e netefaleditšwe gore Kgoro ya Temo, Kagodithokgwa le Boreahlapi (DAFF) e dira ditekodišišo ka tsinkelo go dipolasa nageng ka bophara ka nepo ya go thibela go phatlalatšwa ga leuba la Mokhwehlane wa Dinonyana (HPAI) wa H5N8.16.2 Bothata bja mokhwehlane wa dinonyana bo utollotšwe go dinonyana. Kabinete e ipiletša go setšhaba go tlogela go swara dinonyana tše di babjago goba tše di hwilego gomme ba se ke ba leka go fepa dinonyana tša lešoka eupša ba bege dinonyana tše di gononwago gore di a babja go bolaodi bja kgauswi.17 Ditlhaselo tša maphodisa17.1 Kabinete e kgalema tlhaselo ya maloko a Tirelo ya Maphodisa a Afrika Borwa ka Vanderbijlpark ka Gauteng ka la 10 Diphalane 2017 ke maloko a setšhaba.17.2 Ditheo tša phethagatšo ya molao di filwe mošomo wa go šireletša setšhaba go tiro efe goba efe ya bosenyi. Ka fao, ga go pefelo efe goba efe ye e ka dirago gore motho mang goba mang a hlasele ditheo tša phethagatšo ya molao. 17.3 Kabinete e ipiletša go maloko a setšhaba seo go dirišana le maphodisa go golega batho bao ba dirilego ditiro tše tša bosenyi le go thuša go dira gore Afrika Borwa e bolokege go bohle.B. Diphetho tša Kabinete18 Lenaneo la Setšhaba la Kago ya Dintlo18.1 Kabinete e sedimošitšwe ka ga dikutollo le ditšhišinyo tša Diabe le Tshekatsheko ya Phethagatšo ya Lenaneo la Setšhaba la Kago ya Dintlo le leano la kaonafatšo, ka nepo ya go fediša mekgwa ka kgethologanyo ye e arotšego batho go ya ka madulo ka go kaonafatša mafelo a bodulo le kopanyo ya metsesetoropong ya diprotšeke tša kago ya dintlo.18.2 Lenaneo le le fana ka madulo a go rentišwa a go se ture go malapa ao a hwetšago letseno la fase le la magareng boagišaneng fao maemo a mebaraka ya dintlo a ka ba beelago thoko goba a aba dintlo tše di sego tša maleba.18.3 Le ke lenaneo le nnoši leo le ikemišeditšego go lefa dikoloto; leo le hlokometšego go šoma go ya go ile ga diprotšeke tše mabapi le ditšhelete; le go hloma maemo a ditšhelete a makaone le bahiri bao ba lefago dirente ge dihlongwa tša kago ya dintlo tšona di lefa metšhelo, ditefišo tša metšhelo le tša ditirelo go mebasepala.18.4 Pego ye e thuša dikgoro tša maleba go tšwela pele go kaonafatša maano a tšona a phethagatšo ya mošomo. Pego ka botlalo e tla bewa wepsaeteng ya Kgoro ya Peakanyo, Tekodišišo le Tshekatsheko ya Phethagatšo ya Mošomo (www.dpme.gov.za).19 Tirelo ya Bafsa ya Bosetšhaba (NYS)19.1 Kabinete e dumeletše Tlhako ya Lenaneo la NYS ye e bušeleditšwego le go kaonafatšwa bjalo ka karolo ya go hlabolla bafsa bjalo ka badudi ba mafolofolo ba Afrika Borwa.19.2 NYS ke sekgontšhi go bafsa ka Afrika Borwa gore ba be badudi ba mafolofolo ba ka mo nageng le go tsenya letsogo bokaone go tlhabollo ya naga mola ka go le lengwe ba fihlelela boitlhabollo le tlhabollo ya sephrofešenale. Se se tla akaretša bafsa gore ba kgathe tema ka medirong ye e holago ditšhaba tša kgauswi mola ka go le lengwe ba hlabolla bokgoni bja bona ka tirelo le go ithuta gore dibaka tša bona tša go tsena ka go mmaraka wa bašomi ka katlego le go ba bahlomi ba dikgwebo di thušwe.20 Beke ya Seboka sa boraro sa Afrika sa Katološetšosetšhabeng le Ditirelo tša Keletšo ka ga Bolemi20.1 Kabinete e dumeletše go swarwa ga Beke ya Seboka sa boraro sa Afrika sa Katološetšosetšhabeng le Ditirelo tša Keletšo ka ga Bolemi, seo se tlago swarwa ka KwaZulu-Natal go tloga ka la 30 Diphalane go fihla ka la 3 Dibatsela 2017.20.2 Tiragalo ye e sepelelana le NDP ebile e bona tšhireletšego dijong bjalo ka mokgwa wa go rarolla ditlhohlo tše tharo tša tlhokego ya mešomo, bohloki le tlhokego ya tekatekano.20.3 Morero ke: “Re hlatloša bolemi bja bohlale bjo bo hlokometšego boemo bja boso: re diriša bafsa, basadi, le tsošološoleswa ya titšithale”, gomme tiragalo ye e tla swarwa ka fase ga boetapele bja DAFF, ka tirišano le Mokgatlo wa Afrika Borwa wa Katološetšosetšhabeng ya tša Bolemi le Seboka sa Afrika sa Ditirelo tša Keletšo ka ga Bolemi.20.4 Kamaganyo ye ya ka mo khonthinenteng ya Katološetšosetšhabeng le Ditirelo tša Keletšo ka ga Bolemi (AEAS) ka Afrika e fana ka sebaka sa gore go ithutwe ka moka le go itlhamela gareng ga baabi ba AEAS go ralala le Afrika le lefase.20.5 NDP le yona e hlohleletša gore go be le kaonafatšo ya bokgoni le tlhahlo ka lefapheng la tša temo, go akaretšwa go hlahla bašomi ba baswa ba go katološetša bolemi setšhabeng bao ba tlago arabela dinyakwa tša balemipotlana ka maleba.21 Sehlopha sa Lefase ka ga Kgwebišano ya Beine21.1 Ka go tsenya letsogo go tlošeng ga mapheko a kgwebišano, Kabinete e sedimošitšwe ka ga Bodulasetulo bja Afrika Borwa bja Sehlopha sa Lefase ka ga Kgwebišano ya Beine go tloga ka Moranang 2017 go fihla ka Mopitlo 2018. Bjalo ka modulasetulo, Afrika Borwa e tla ba monggae wa kopano ya ngwaga ka ngwaga ya Sehlopha sa Lefase ka ga Kgwebišano ya Beine ka Motsekapa go tloga ka la 1 go fihla ka la 3 Dibatsela 2017.21.2 Sehlopha se se ikemišeditše go nolofatša kgwebišano ya boditšhabatšhaba ka ga beine ka go diriša kabelano ya tshedimošo, go ahlaahla merero ya bolaodi ka mebarakeng ya beine le ditiro tša mohlakanelwa tša go tloša mapheko a kgwebišano. Batšweletši bao ba sa thomago le diromelwantle tša intasteri ya beine ya Afrika Borwa di holega go go kgatha tema ga Afrika Borwa.21.3 Se se tsenya letsogo go Leano la Dintlha tše Senyane le go NDP, tšeo di nyakago go tsošološa lenaneo la kabo ya ditirelo ka go bolemi le ka go šomeng ga ditšweletšwa tša temo. Ka lefapheng la beine, maikemišetšo ke go oketša lefelo leo le tšweletšago beine, go thekga batšweletši ba bannyane le go nepiša mebaraka ya kgolo ya diromelwantle.22 Kopano ya bo 5 ya Ngwaga ka ngwaga ya Mokgatlo wa ID4Africa22.1 Kabinete e dumeletše gore Afrika Borwa e be monggae wa Kopano ya bo 5 ya Mokgatlo wa ID4Africa ka 2019.22.2 ID4Africa ke mokgatlo wa bakgathatema ba bantši wo o tšwetšago pele tirišo ya boitšhupo bja titšithale ye e hlokago sephiri le ya boikarabelo yeo e tlago hlohleletša tlhabollo ya ekonomi ya setšhaba ka Afrika.22.3 Dipoledišano di tla nyaka go kaonafatša ka fao ngwadišo ya badudi le tshedimošo ye bohlokwa ya dipalopalo e kgoboketšwago ka gona, e amanywago le go sekasekwa, go realo e le go dira gore tshedimošo ye e tshephagalago e hwetšwe ke bao ba beago melao.22.4 Go swarwa ga khonferentshe ye go tla thuša Afrika Borwa go fihlelela tše dingwe tša dinepo tša NDP le go dira temošo ya boleng bja togamaano ya mananeo a boitšhupo a Afrika Borwa a go swana le lenaneo la go ngwadišathwii batho ka ga diphasephote le dikarata tša boitsebišo (ID). Se gape se tla hlohleletša bokaone dinaga tše dingwe ka mo seleteng se go lemoga dikholego tša karata ya boitsebišo.23 Dipalopalo tša bosenyi tša bosetšhaba23.1 Kabinete e sedimošitšwe ka ga dipalopalo tša bosenyi tša bosetšhaba tša lebaka la nako la 1 Moranang 2016 go fihla ka la 31 Hlakola 2017.23.2 Dipalopalo tša bosenyi tša ngwaga ka ngwaga di kgontšha mmušo go hlokomela dinepišo tše bohlokwa tša go lwantšha bosenyi, ka ge di beilwe ka go Tlhako ya Togamaano ya Lebaka la Magareng ya 2014-2019. Dipalopalo tša bosenyi di šomišwa bjalo ka mokgwa wa ka pela wa temošo wa go maatlafatša masolo a thibelo ya bosenyi le mekgwa ya dikgoro tša mehutahuta.23.3 Kabinete e dumeletše go lokollwa ga pego ya Tona ya Maphodisa, Morena Fikile Mbalula.C. Ditiragalo tše di Tlago24 Moketeko wa Mengwaga ye lekgolo ya OR Tambo24.1 Kabinete e thabile ge ditokišetšo tša moketeko wa mengwaga ye lekgolo ya matswalo a OR Tambo di fihlile legatong la mafelelo ebile e ipiletša go maAfrika Borwa ka moka go tšwela pele go itsebiša bohwa bja mogale yo wa Ntwa ya go lwela tokologo, tema ye a e kgathilego ka tokologong ya rena, le ditlhologelo tša gagwe tšeo di sa re hlahlago le lehono.24.2 Mopresidente o goeleditše gore 2017 ke Ngwaga wa OR Tambo ka fase ga morero wa: “Bophelo le Bohwa bja OR Tambo” gomme o tla re, ka la Labone la 19 Diphalane 2017, a bula sehlwaseeme sa go lekana le OR Tambo ka Boemafofaneng bja Boditšhabatšhaba bja OR Tambo ka Ekurhuleni, Gauteng.24.3 MaAfrika Borwa a hlohleletšwa go tsenela meketeko ye ya mengwaga ye lekgolo, yeo e tla felelago ka la 27 Diphalane ka Mbizana, Kapa Bohlabela, e lego lefelo la matswalo la mogale yo wa Ntwa ya go lwela tokologo mo mengwageng ye 100 ye e fetilego.24.4 Mmušo o tšwela pele go aga bohwa bja OR Tambo go tloga ka 1994, gomme diphihlelelo tša rena tše ntši bjalo ka maAfrika Borwa di swanetše go ketekwa le go šireletšwa.24.5 Komiti ya Ditona ye e filwego mošomo wa go lokišetša meketeko ye ya mengwaga ye lekgolo, ye modulasetulo wa yona e lego Tona Jeff Radebe, e tla re ka Labohlano la 20 Diphalane 2017, ya sedimoša ba kgašo ka ga seemo sa boitokišetšo.D. Melaetša25 Tlhaselo ya ka Somalia25.1 Kabinete e kgalema ka bogale tlhaselo ya pomo ye e sa tšwago go hlaga ka ntle ga hotele ka Mogadishu, Somalia. Bonyane batho ba 300 go begwa gore ba bolailwe gomme ba makgolo ba tlogetšwe ba gobetše. Kabinete e lebiša mahloko go bao ba lahlegetšwego ka mo tlhaselong ye šoro ye ya batho ba go hloka molato.26 Mahloko go ba lapa la Lubisi26.1 Kabinete e lebiša mahloko go Molaodipharephare ka Kantorong ya Mopresidente, Ngaka Cassius Lubisi, go latela tahlegelo ya mosadi wa gagwe, Mohumagadi Lumka Lubisi, pejaneng mo kgweding ye. Kabinete e lakaletša ba lapa maatla mo nakong ye boima.E. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.(a)  Motlatšamolaodipharephare (DDG): Taolo ya Tlhahlo le Kabo ya Ditirelo, Sekolotlhahlo sa Bosetšhaba sa Mmušo, Morena S Manana;(b)  Mohlankedimogolo wa Ditšhelete, Kgoro ya Mešomo ya Setšhaba (DPW), Mohumagadi R Sadiki;(c) Hlogo ya Karolo: Taolo ya tša Boagi ka go Kgoro ya Mešomo ya Setšhaba (DPW), Morena B Mokhothu;(d)  DDG: Ditšhelete tša Setšhaba ka Kgorong ya Matlotlo ya Bosetšhaba, Ngaka MP Modise;(e)  DDG: Ditirelo tša Maphelo a Godingwana tša Dipetlele le Tlhabollo ya Bašomi, Kgoro ya Maphelo, Ngaka WW Chitha;(f) Molaodiphethiši wa Lefapha la Boitlhamelo la Tirelo ya Bašomi ba Mmušo, Mohumagadi TE Rabebe;(g)  Lekgotlataolo la Lebakanyana la Setheo sa Ditimela tša Banamedi sa Afrika Borwa (Prasa):Moatbokheiti Tintswalo Annah Nana Makhubele (SC) – (Modulasetulo);Ngaka Natalie Skeepers;Moprofesara John Maluleke; leMohumagadi Magdelene Cheryl Reddy.(h)  Lekgotlataolo la Tirelo ya Difofane ya Afrika Borwa:Morena JB Magwaza – (Modulasetulo);Mohumagadi Nolitha Fakude – (Motlatšamodulasetulo);Morena Geoff Rothschild;Mdi Tinyiko Mhlari;Morena Ahmed Bassa; leMorena Martin Kingston. Dipotšišo: Mohumagadi Phumla Williams – Molaodipharephare wa Motšwaoswere (GCIS)Mogala: 083 501 0139"
"Pego ya Kopano ya Kabinete ya Laboraro la, 1 Dibatsela 2017",2 Nov 2017,https://www.gov.za/speeches/statement-cabinet-meeting-wednesday-1-november-2017-2-nov-2017-0000,https://www.gov.za/nso/speeches/statement-cabinet-meeting-wednesday-1-november-2017-2-nov-2017-0000,"Kabinete e kopane ka Tuynhuys Motsekapa.A.    Merero seemong sa bjale1. Polelo ya Pholisi ya Tekanyetšo ya Lebaka la Magareng (MTBPS) ya 20171.1. Kabinete e amogela MTBPS yeo e abilwego ke Tona ya Ditšhelete, Morena Malusi Gigaba, ka Palamenteng, Motsekapa mo bekeng ye e fetilego.1.2. Ditekanyetšo tše di beakantšwego leswa di tšwela pele go hlohleletša kgolo ya mang le mang le kopanyo ya ditšhelete mola ka go le lengwe di šireletša le go tšwetša pele ditshenyegelo tša leago ka thutong, ka maphelong, mananeokgoparareng a motheo le ka tšhireletšegong ya tša leago, yeo maAfrika Borwa a mantši a e botilego go ipshina ka bophelo bjo bokaone.1.3. Ka seemong sa ditšhelete seo se sa kgahlišego, boikgafo bja mmušo bja go fihlelela ditlhohlo ka Afrika Borwa bo laetšwa ke ditsenogare tša go godiša diekonomi tša makheišeneng le tša dinagamagaeng, go maatlafatša pušo e kaone ka dikhamphani tša mmušo, gammogo le kabo ya tlaleletšo ye bohlokwa ya thušo ya ditšhelete go thuto ya godingwana.1.4. Kabinete e ipiletša go maAfrika Borwa ka moka go tsenela masolo ao a oketšegilego a go godiša ekonomi.2. Diphatišišo tša Dipalo tša Bašomi2.1. Kabinete e leboga Diphatišišo tša Dipalo tša Bašomi tša Kotara ka kotara tšeo di sa tšwago go lokolwa ka ga tša kotara ya boraro ya 2017, tšeo di laeditšego gore tlhokego ya mešomo e tšwetšepele go se fetoge go tloga kotareng ye e fetilego ka 27.7%. Diphihlelelo tša tlhomo ya mešomo ye e di begilwe ka go lefapha la semmušo ke e 187 000 ka kotara, lefapha leo e sego la semmušo le bile le tahlegelo ya mešomo ye 71 000 mola lefapha la temo le bile le ditahlegelo tša mešomo ye 25 000. Mmušo o tšwela pele go ikgafa go dira se sengwe le se sengwe seo se kgonagalago go rarolla mathata a tlhokego ya mešomo ebile o ipiletša go lefapha la phraebete go raloka karolo ya lona.3. Moketeko wa mengwaga ye lekgolo ya Oliver Reginald Tambo3.1. Kabinete e leboga maAfrika Borwa ka moka ge a ketekile mengwaga ye lekgolo ya mogale wa Ntwa ya tokologo OR Tambo, yeo e feleleditšego ka moketeko wo o swerwego ka Labohlano la 27 Diphalane 2017 ka Motseng wa Nkantolo ka Kapa Bohlabela.3.2. Bjalo ka karolo ya meketeko ya ngwagakgolo, Mopresidente Jacob Zuma o etile pele diprotšeke tša kaonafatšo, go akaretšwa: Go fana semmušo ka Letamo la Ludeke ka Mbizana, leo le agilwego bjalo ka karolo ya Setlamo sa Kabo ya Meetse a Selete sa Greater Mbizana ke Kgoro ya Meetse le Kelelatšhila;Ketelo ya ka lapeng la ga Nyameni ka Motseng wa Ludeke fao Mopresidente a goteditšego mohlagase, bjalo ka karolo ya lenaneokakaretšo la mmušo la go tsenya mohlagase dinagamagaeng ka Mbizana le dinagamabapi;Dipaesekele di filwe baithuti ka Sekolong seo se Phagamego sa tša Bothekniki sa OR Tamb, bjalo ka karolo ya lenaneo la Shova Kalula la Kgoro ya Dinamelwa, leo le thušago baithuti bao ba sepelago dikhilometara tše di fetago tše tharo go ya sekolong; Kabo ya dikhomphutha go baithuti ka Sekolong seo se Kgethegilego sa Vukuzenzele go bana bao ba nago le bogolofadi, yeo e bego e etilwe pele ke Tona ya Dikgokagano, Mmamoloko Kubayi-Ngubane.4. Dipalopalo ka ga Bosenyi4.1. Kabinete e ipiletša go maAfrika Borwa ka moka le ditšhaba go dirišana le ditheo tša phethagatšo ya molao go lwantšha bosenyi. Dipalopalo ka ga Bosenyi tše di lokollotšwego mo nakong ye e sa tšwago go feta ke Tona ya Maphodisa, Morena Fikile Mbalula, di laeditše makala ao go ona re bilego le kgatelopele ya go lwantšha bosenyi le makala a mangwe ao go ona maemo a bosenyi a ganelelago go ba godimo.4.2. Kabinete e na le bonnete bja gore ke fela ka go šoma mmogo fao ka moka re ka holegago go hlama ditšhaba tše di bolokegilego tšeo di kgonago go hlabologa.4.3. Dipalopalo ka ga bosenyi di thuša mmušo le Tirelo ya Maphodisa ya Afrika Borwa go hlokomela dinepišo tše bohlokwa le go šoma bjalo ka mokgwa wa temošo ya ka pela wa go maatlafatša masolo le maano a thibelo ya bosenyi. Ke karolo ya leano la thibelo ya bosenyi go netefatša gore batho ka moka ka mo nageng ba bolokegile ebile ba ikwa ba bolokegile.5. Dikgaruru tša bong (GBV)5.1. Kabinete e bušeletša kgalemelo ya yona ya tlaišo ya tša thobalano go basadi le bana, go sa lebelelwe maemo a setšhabeng a bao ba ukangwago gore ke badirabosenyi bjo.5.2. Kabinete e hlohleletša batšwasehlabelo go bega bosenyi bjo šoro bjo go ditheo tša phethagatšo ya molao, tšeo di swanetšego go nyakišiša ditiro tšeo di ukangwago tša GBV le go tiiša letsogo ka fase ga molao go netefatša gore toka e a phethagatšwa.5.3. Lesolo la Matšatši a 16 Kgahlanong le Dikgaruru go Basadi le Bana a kgauswi gomme Kabinete e dumeletše morero wa ngwaga wo wa: “Mpale le nna: Mmogo re iša Afrika Borwa ya go Hloka Dikgaruru Pele”.5.4. Kabinete e ipiletša gape go badudi go rutana ka ga ditokelo tša basadi le bana, le ka ga mekgwa ya mehutahuta thušo ye e lego gona go thuša batšwasehlabelo ba dikgaruru.5.5. Lesolo la Matšatši a 16 Kgahlanong le Dikgaruru go Basadi le Bana ke lesolo la Mokgatlo wa Dinagakopano (UN), leo le swarwago ngwaga o mongwe le o mongwe go tloga ka la 25 Dibatsela (Letšatši la Boditšhabatšhaba la Phedišo ya Dikgaruru kgahlanong le Basadi) go fihla ka la 10 Manthole (Letšatši la Boditšhabatšhaba la Ditokelo tša Botho).5.6. MaAfrika Borwa a hlohleletšwa go tsenela ka mafolofolo mananeo a tšwetšopele le a go tliša temošo ka ditšhabeng le ka mafapheng a bona.6. Seboka sa Phetošo ya tša Boeti6.1. Kabinete e ipiletša go bakgathatema ka moka go thekga masolo a phetošo ya lefapha la tša boeti ka ge le kgona go hola ekonomi ka go maatlafatša ditšhaba tše di hlokišitšwego menyetla le go hlohleletša kgolo ya tlhomo ya mešomo.6.2. Kgoro ya Boeti e bile monggae wa Seboka sa Bosetšhaba sa Phetošo ya tša Boeti seo se swerwego ka la 30 le la 31 Diphalane 2017 ka fase ga morero wa: “Boeti bja Bohle: Fetoša, Godiša o Tšwetše pele go ya go ile”, seo se dirilego gore go lokollwe Pego ka ga Seemo sa Phetošo ya ka Lefapheng le le go tsebagatša semmušo ga Phothale ya Maatlafatšo ya Kakaretšo ya Ekonomi ya Bathobaso (B-BBEE) ka ga Boeti le Sekhwama sa Phetošo ya tša Boeti.7. Ketelo ya Semmušo ka Mopresidente Macky Sall wa Senegal7.1. Kabinete e amogela Ketelo ya Semmušo ka Mopresidente wa Repabliki ya Senegal, Mohlomphegi Macky Sall ka la 20 Diphalane 2017. Afrika Borwa le Senegal di neelane ka maikutlo ka ga merero ye bohlokwa ya ka mo dileteng tše le ya lefase ka bophara gomme tša saenela ditumelelano ka mafapheng a mmalwa.7.2. Dinaga tše ka bobedi di na le dikamano tša segwera tša sepolotiki, tša ekonomi le tša leago tšeo di theilwego go dikamano tše tiilego tša histori go tloga mengwageng ya ntwa ya go lwela tokologo.7.3. Go saenwa ga Memorantamo wa Tirišano (MoU) ka ga Dihlakahlake tše pedi tša Robben Island (ye e bego e šomišwa ke mmušo wa peleng wa kgethologanyo go golegela balwelatokologo) le Gorée Islands (tsela yeo batho ba Afrika ba ilego ba rwalwa ka dikepe go išwa bokgobeng) go tšwela pele go tiiša dikamano tša rena tša setšo le tša histori ge Dipoledišano tša ka Dakar tša 1987 di ketekwa.8. Ketelo ya Afrika Borwa ke Baemedi ba Indonesia8.1. Kabinete e amogela ketelo ya ka Afrika Borwa ke Mmuši wa Mamoselemo Husain Abubakar Syah wa Tidore ka Indonesia. Baemedi ba ba go tšwa Tidore ba akareditše Muhammad Amin Farouk, setlogolo sa Tuan Guru, molwelatokologo yo a ilego a golegwa ke Matoitšhe gomme a romelwa Robben Island ka 1780. Tuan Guru (Imam Abdullah bin Qadi Abdussalam) le magagabo a mangwe a mararo ba ile ba golegwa mengwaga ye 12 gomme ka morago ga fao ba bewa botšhabelo ka Kapa, fao a ilego a tsenya letsogo kudu go hlabolla setšhaba sa tikologo le go aga moseke wa mathomo. MaAfrika Borwa a mmalwa a latišiša ba malapa a bona go yena.8.2. Baromiwa ba ba etetše Kopanokgothekgothe ya Maloko a Palamente ka moka le Lekgotla la Bosetšhaba la Diprofense fao ba ilego ba amogelwa ke bahlankedi ba tshepedišo, Motlatšamopresidente Cyril Ramaphosa le Tona ya Tlhabollo ya Ekonomi Ebrahim Patel.8.3. Ketelo ye e ahlaahlile histori ye e swanago ya dinaga tše mabapi le pušo ya bokoloniale le ntwa ya mengwaga e makgolo ya go lwela tokologo ya setšhaba ke batho ba Indonesia le ba Afrika Borwa. Lehono re keteka dikamano tša kgwebišano, tša boeti le tše dingwe tša ekonomi gareng ga dinaga tše ka bobedi.9. Ditlhahlobo tša mafelelo a ngwaga9.1. Kabinete e kgotsofetše ge ditlhahlobo tša mafelelo a ngwaga tše di kgatlampanago mo lebakeng le ka dikolong le ka dihlongweng tše dingwe tša thuto di tšwela pele ntle le tšhitišo.9.2. Thuto ke ye nngwe ya dilo tše bohlokwa tše di hlohleletšago gore go be le bokamoso bjo bokaone go bohle ka nageng. Batswadi le bahlokomedi ba bana ba kgopelwa go fa baithuti thekgo ye e hlokagalago mo lebakeng le.9.3. Mananeo a go thuša bao ba šaletšego morago a Kgoro ya Thuto ya Motheo le maitapišo a mangwe a thušitše baithuti bao ba amilwego ke ditiro tša ditšhupetšo mo ngwageng gomme go emetšwe poelo e kaone.10. Tirišano ya setšhaba10.1. Kabinete e reta ditheo tša phethagatšo ya molao le tirišano go tšwa ditšhabeng tšeo di thušitšego gore go bonwe molato Willem Oosthuizen le Theo Jackson. Bobedi bjo bo gapeleditše Victor Mlotshwa go tsena ka lepokising la bahu le go mo tšhošetša go mo tšhela ka peterole.10.2. Kahlolo ye e laetša gore melao ya Afrika Borwa e tiiša letsogo go šireletša ditokelo tša badudi ka moka.10.3. Kabinete e tšwela pele go tiišetša ditokelo tša maAfrika Borwa ka moka tša go tsenela ditšhupetšo tše di nago le khutšo bjalo ka karolo ya temokrasi ya rena ya molaotheo. Le ge go le bjale, ditokelo tšeo di hlalošitšwego ka gare ga Molaotheo wa Repabliki ya Afrika Borwa wa 1996 ga se tšeo di hlokago mellwane gomme ga se tša swanela go gataka ditokelo tša temokrasi tša ba bangwe.10.4. Kabinete e kgalema go thibja ga ditsela tša setšhaba, go laetša maswao a kgatelelo ye e fetilego le go senywa ga maswao a bosetšhaba ao a lego taetšo ya temokrasi ya rena ye e fihleletšwego gaboima.10.5. Kabinete e ikgafile go mošomo wa yona wa go aga setšhaba seo se dirišanago sa bohle gomme e ipiletša go badudi ka moka go raloka tema ya bona le ka moya wa go šomišana go aga Afrika Borwa ye e kopanego, ya go hloka semorafe, ya go hloka kgethologanyo ya bong, ya temokrasi le ye e atlegilego.B. Diphetho tša Kabinete11.1. Kabinete e dumeletše Pego ya 2015/16 ka ga Seemo sa Mebušoselegae ka Afrika Borwa. Pego ye e ahlaahla kgatelopele ye e fihleletšwego ka go tsenya tirišong ga Lenaneo la Re Boela Morago go Metheo (B2B), e lego leanotiro la go netefatša kabo ya ditirelo tša motheo, pušo e kaone le taolo ya ditšhelete ye e kwagalago.Pego ye e ahlaahla mafapha ao a nago le ditlhohlo ebile e fana ka motheo wa go tsenya tirišong ga kgato ya bobedi ya Lenaneo la B2B. Pego ye e tla alwa ka Palamenteng.11.2. Kabinete e thekgile diphetošo tše di šišintšwego tša Melawana ya Lefapha la B-BBEE. Diphetošo tše di rarolla ditlhohlo tša ka mo lefapheng le tše di amanago le phetošo tšeo ka go le lengwe di ka se rarollwego ka botlalo ke melawanakakaretšo. Mafapha a a mararo a ka go Temo, Ditšhelete le Boagi. Diphetošo tše di šišintšwego di rerišanwe le bakgathatema ba maleba. Melawana ka moka ye e fetošitšwego ya ka lefapheng e tla tsenywa ka gare ga kuranta ya mmušo.11.3. Kabinete e dumeletše Leano la Bosetšhaba la tša Elektroniki le gore le gatišwe ka gare ga Kuranta ya Mmušo. Le gatišitšwe ka Moranang 2017 gore setšhaba se fe ditshwaotshwao ka ga lona. Leano la tša elektroniki le ahlaahla nepo ya bohle le phetogo go tloga go setšhaba sa tshedimošo go ya go ekonomi le setšhaba sa tsebo.Le ahlaahla ditlhohlo, go akaretšwa sekgoba sa karogano go tša titšithale gareng ga bahumi le bahloki, gareng ga dihlopha tša merafe, mafelong a tulo ao a fapafapanego le merero ya tša bong.Le fana ka sefala go maAfrika Borwa go kopanya theknolotši, yeo e lego maleba le go amana le go tšwetša pele tlhabollo le katlego ya tša ekonomi go hola setšhaba ka moka. Kgoro ya Mananeokgoparara a Dikgokaganyo le le Ditirelo tša Poso e tla fana ka tshedimošo ka botlalo ka ga leano le.11.4. Kabinete e dumeletše Leano le Leanotiro tša Bosetšhaba ka ga Ditirelo tša Pušo ka Elektroniki, gore le gatišwe ka gare ga Kuranta ya Mmušo. Le tla tliša phetošo ya titšithale go ditirelo tša setšhaba le go kgontšha kabo ya boleng bja ditirelo bjo bo kaonafetšego mola ka go le lengwe le tsena ka go ditheknolotši tša titšithale. Leano le le nepišitše, gareng ga tše dingwe, karoganyo ya masolo a ditirelo tša pušo ka elektroniki le go bušeletša ditshepedišo, mananeo a tshedimošo, go se tsenelelane le go se šome gabotse ga mananeo a magolo. Le tla oketša gape tšhomišo ya theknolotši ya tshedimošo le dikgokagano (di-ICT), le go tšwetša pele boitlhamelo ka go ditheknolotši le diphethagatšo tša Ditirelo tša pušo ka elektroniki.11.5. Kabinete e dumeletše Leanotlhabollo la ICT la Dikgwebopotlana, Dikgwebo tša Magareng le Dikgwebo tše Nnyane (di-SMME). Ye ke tsenogare ya ka lefapheng ya go rarolla ditlhohlo tšeo di-SMME tšeo di šomago ka lefapheng la ICT di lebanego le tšona.Leano le le šišinya ditsenogare tša go akgofiša tlhabollo le kgolo ya dikgwebopotlana ka lefapheng la ICT, mola ka go le lengwe le nolofatša koketšego ka maemong go tsenya tirišong le go šomiša di-ICT ke lefaphakakaretšo la dikgwebopotlana.Leano le le ikemišeditše go thekga dikgwebo tše di sa thomago tša ICT, go maatlafatša dikgwebo tše di lego gona le go oketša thekgo go di-SMME tše di nago le bokoni bja go atlega.11.6. Kabinete e dumeletše go phatlalatšwa ga Pego ka ga Tshekatsheko ya Lenaneo la Bosetšhaba la Phepo ya Dikolong. Le ke lenaneo la mmušo leo le nago le ditekanyetšo tša ngwaga ka ngwaga tša R5.5 pilione leo le dirago gore bana ba dimilione tše senyane go tšwa ditšhabeng tše di hlokago ba hwetše dijo tša phepo letšatši le lengwe le le lengwe ka sekolong. Pego ye e fana ka ga mafapha ao a nago le phethagatšo ye e šomago gabotse le ka ga mafapha ao a hlokago go kaonafatšwa.Pego ye e tla dirwa gore e hwetšagale wepsaeteng ya Kgoro ya Peakanyo, Tlhokomedišišo le Tshekatsheko ya Phethagatšo ya Mošomo (www.dpme.gov.za).11.7.Kabinete e thekga lesolo la Afrika Borwa la nkgetheng leswa ka go boleloko bja mengwaga ye mebedi bja Lekgotla la Mokgatlo wa Boditšhabatšhaba la tša Mawatle (IMO). Dikgetho tše di tla swarwa ka Kopanong ya Mehleng ya bo 30 ya Seboka se go tloga ka la 27 Dibatsela go fihla ka la 6 Manthole 2017 ka London, United Kingdom.Afrika Borwa ke setšhaba sa tša mawatle seo se nago le tekano ye e nyakilego go ba 80% ya kgwebišano ya boditšhabatšhaba ye e dirwago lewatleng. Boleloko bja Afrika Borwa ka go Lekgotla la IMO bo tsenya letsogo go kgolo ya tlhomo ya mešomo yeo e bakilwego ke Ekonomi ya Mawatleng ya Operation Phakisa.11.8. Kabinete e dumeletše tumelelosemmušo ya Phetošo ya Kwano ya Montreal ka ga Dilo tše di Senyago Llaga ya Osoune go akaretše dihaeteroflorokhapone (di-HFC) gore e romelwe Palamenteng. Phetošo ye e nyaka go ntšha di-HFC (yeo e lego Tumelelano ya Kigali), e lego tše dingwe tša digase tša lefaufaung tšeo di nago le seabe go go senya ga llaga ya osoune. Afrika Borwa e šetše e le ye nngwe ya dinaga tše di saenetšego Kwano ya Montreal.11.9. Kabinete e dumeletše gape tumelelosemmušo ya Kwano ya Minamata ka ga Mekhuri gore e tsebagatšwe ka Palamenteng. E fana ka dibaka tša tšhireletšo ya dihlopha tšeo di lego kotsing, kudukudu tšeo di dulago mafelong fao go nago le meepo, kgahlanong le ditlamorago tše mpe tša mekhuri go tikologo le go maphelo a batho.11.10. Kabinete e sedimošitšwe ka ga Pego ya Khomišene ya Dinyakišišo ka go Thuto le Tlhahlo tša Godingwana ka Repabliking ya Afrika Borwa. Komiti ya Mopresidente ya Ditšhelete e tla kopana mo nakong ye e sa fetšego pelo go ahlaahla diabe tša ditšhelete mabapi le se. Kgoro ya Thuto le Tlhahlo tša Godingwana e tla swanelwa ke go lekodišiša melawana le melao ya maleba, fao go hlokagalago. Mopresidente Zuma o tla lokolla pego ye setšhabeng mo nakong ye e sa fetšego pelo gomme Seboleledi sa Mopresidente, Ngaka Bongani Ngqulunga, o tla fa tsebišo mabapi le taba ye.C. Melaokakanywa12.1. Kabinete e dumeletše Molaokakanywa wa Bosetšhaba wa Meputso ya Fasefase wo o phethagatšago moputso wa fasefase go bašomi bao ba lefšago meputso ya fasefase ka Mmarakeng wa Bašomi wa Afrika Borwa. Molaokakanywa wo o ipiletša gore mošomi yo mongwe le yo mongwe a lefše moputso wo o sego ka fase ga moputso wa fasefase wa bosetšhaba. Ge molaokakanywa wo o thoma go šoma bengmešomo ba tla swanela gore ba lefe bašomi ba bona moputso wo o sego ka fase ga moputso wa fasefase wa bosetšhaba, wo o tlago beakanywa leswa ngwaga o mongwe le o mongwe.12.2. Kabinete e dumeletše gape go romelwa Palamenteng ga Molaokakanywaphetošwa wa Maemo a Motheo a go Thwala Mešomong wa 2017. Se se fetoša Molao wa Maemo a Motheo a go Thwala Mešomong wa 1997 (Molao wa 75 wa 1997) go netefatša gore o akaretša Molaokakanywa wa Meputso ya Fasefase.12.3. Kabinete e dumeletše gore go romelwe Palamenteng Molaokakanywaphetošwa wa Dikamano le Bašomi wa 2017.Molaokakanywa wo o dirilwe ka morago ga ditherišano le bakgathatema ka moka ba maleba. O rarolla, gareng ga tše dingwe, ditshepedišo tša go dira ditšhupetšo, go ngala mošomo fao go tšeago lebaka le letelele le ditheo tša keletšo ka ga poelanyo.12.4. Kabinete e dumeletše go romelwa Palamenteng ga Molaokakanywaphetošwa wa Makala a Mebasepala wa Pušoselegae wa 2017. Se se fetoša Molao wa Makala a Mebasepala wa Pušoselegae wa 1998 (Molao wa 117 wa 1998).Molaokakanywa wo o nyaka go maatlafatša dithulaganyo tša gareng ga mebušo le tša pušo ya temokrasi. O nyaka gape go rarolla mathata a mabapi le tshepedišo le taolo ya dikgetho tša mebasepala, le go tšwetša pele go tsenya tirišong go šomago gabotse le ga go hloka mathata ga Molao wo, gammogo le go maatlafatša tlhokomedišišo le pušo ka mebasepaleng.12.5. Kabinete e dumeletše go romela Palamenteng ga Molaokakanywa wa Mananeo a Ngwadišo ya Mangwalo a Beng ba Dithoto ka Elektroniki wa 2017. Molaokakanywa wo o šetše o rerišanwe le setšhaba.O dumelela gore go hlangwe lenaneo la ngwadišo ya mangwalo a beng ba dithoto ka elektroniki (e-DRS), ge go šomana le mangwalo a beng ba dithoto, ge go ngwadišwa mangwalo a beng ba dithoto a mantši ka ge go kgontšhitšwe ke masolo a peakanyoleswa ya naga ke Mmušo.12.6. Bjalo ka karolo ya go tšwetša pele tšhomišo ya di-ICT go aga ekonomi ye e akaretšago mang le mang, Kabinete e dumeletše Molaokakanywa wa Sehlongwa sa Bosetšhaba sa iKamva sa Mabokgoni ka ga Elektroniki wa 2017 (Molaokakanywa wa iNeSI) gore o tsenywe ka gare ga Kuranta ya Mmušo gore setšhaba se o bale le go fa ditshwaotshwao ka ga ona.Molaokakanywa wa iNeSI o hlagiša gore go hlongwe iNeSI bjalo ka sehlongwa sa setšhaba seo se nago le melao yeo e se kgontšhago, go rarolla bothata bja tlhaelelo ya mabokgoni a tša elektroniki yeo e šitišago peeletšo, tlhabollo ya ekonomi ya setšhaba le tlhabollo ya bokgoni ka mo nageng.Se se tla hloma mafelo a tšweletšo ya ICT ka profenseng ye nngwe le ye nngwe, ao ka moragonyana a tlago thuša iNeSI go hloma le go hlama mananeo a maleba le ditlabelo tša tlhahlo, go tšwetša pele le go dira dinyakišišo tša boithomelo, le go fana ka bokgoni bja dinyakišišo go baithuti ba dithuto tša ka morago ga kgrata.12.7. Kabinete e dumeletše gore go gatišwe Molaokakanywaphetošwa wa Ditirelo tša Poso ka gare ga Kuranta ya Mmušo gore o setšhaba se fe ditshwaotshwao ka ga ona. Se se fetoša Molaophetošwa wa Ditirelo tša Poso wa bo 124 wa 1998.Molaokakanywa wo o hlagiša gore go hlangwe leswa lekala la diposo ka kakaretšo ka nepo ya gore le tsenye letsogo ka go ditlhagišo tša phihlelelo ya mang le mang ka go ditirelo tša elektroniki tša boitlhamelo mola ka go le lengwe o tšwela pele go fana ka ditirelo tša poso tša setlogo tša boleng le tšeo di šireletšegilego.Se se tsenya letsogo go tekatekano le go seriti sa batho ka gore ba hwetše tshedimošo le ditirelo tša poso tša go se ture, e lego seo se nolofatšago tlhabollo ya setšhaba le go kaonafatša boleng bja bophelo go batho le go ditšhaba.D. Ditiragalo tše di tlagoKabinete e lemogile ka ga ditiragalo tše dingwe tše di tlago ka khalentareng ya mmušo.13. Lenaneo la Tlhokomedišišo ka Mopresidente la Siyahlola13.1. Mopresidente Zuma o rulagantše go etela Sepetlele sa tša Thuto sa Steve Biko ka Tshwane ka Labohlano la 3 Dibatsela 2017 go hlokomedišiša kabo ya ditirelo tša tlhokomelo ya maphelo bjalo ka karolo ya Lenaneo la Tlhokomedišišo ka Mopresidente la Siyahlola.Sepetlele se ke se sengwe sa dipetlele tša setšhaba tše di šomago gabotse ka mo nageng gomme se reetšwe leina la Steve Bantu Biko, e lego mogale wa ntwa ya tokologo yo a hlokofetšego le moithuti wa peleng wa dithuto tša bongaka ka Yunibesithing ya Natal ya peleng (ye mo lebakeng le e bitšwago Yunibesithi ya KwaZulu-Natal).Ketelo ya Mopresidente Zuma ke karolo ya lenaneo leo le tšwelago pele la mmušo la tlhokomedišišo leo le ikemišeditšego go rarolla ditlhohlo tšeo dipetlele tša setšhaba di lebanego le tšona le go kaonafatša lenaneo la tlhokomelo ya maphelo ka mo nageng, e lego le lengwe la dilo tšeo di beilwego pele tša mmušo.14. Kgwedi ya Bosetšhaba ya Temošo ka ga Ditokelo tša Bagolofadi14.1. Kabinete e ipiletša go maAfrika Borwa ka moka go thekga Kgwedi ya Bosetšhaba ya Temošo ka ga Ditokelo tša Bagolofadi gareng ga la 3 Dibatsela le la 3 Manthole 2017, yeo gape e sepelelanago le Letšatši la Boditšhabatšhaba la Bagolofadi.MaAfrika Borwa a hlohleletšwa go tliša temošo le go šireletša ditokelo tša bagolofadi, mola ka go le lengwe ba lemoga diphihlelelo tše di dirilwego go rarolla mathata ao bagolofadi ba lebanego le ona.15.Khonferentshe ya Bosetšhaba ya Tlhabollo ya Ekonomi ya Selegae15.1. Kgoro ya Pušo ya Tirišano le Merero ya Setšo (COGTA) le Kgoro ya Tlhabollo ya Dikgwebopotlana di tla bitša Khonferentshe ya mathomo ya Bosetšhaba ya Tlhabollo ya Ekonomi ya Selegae ka la 9 le la 10 Dibatsela 2017 ka Gauteng.Khonferentshe ye ke sefala sa togamaano sa poledišano gareng ga lefapha la setšhaba le la phraebete ka ga merero ya bjale le ye bohlokwa ye e amanago le go hlohleletša diekonomi tša tikologo ka go hloma seemo seo se kgontšhago ka nepo ya go fihlelela tlhabollo ya ekonomi ye e amago mang le mang.E. Melaetša16.1. Kabinete e amogela go tsebagatša gore tšhelete ye e fetago ditolara tše milione o tee di tlo beeletšwa mo dikgweding tše mmalwa ka Ekonoming ya Afrika Borwa ka lefapheng la theknolotši, thuto le dikgwebo tša temo. Se se tsebagaditšwe ke Motseta Harold Doley, Jr, Mmušiši wa Pankatlhabollo ya Afrika.16.2. Kabinete e lebogiša Ngaka Nono Simelela ge a thwetšwe bjalo ka Motlatšamolaodipharephare wa Mokgatlo wa Maphelo wa Lefase (WHO). Ngaka Simelela o tla ba hlogo ya Lekala la WHO la tša Malapa, Basadi, Bana le ba Mahlalagading go tloga ka la 13 Dibatsela 2017. Ke mosadi wa mathomo wa moAfrika go ba ngaka ya basadi ka Afrika.16.3. Kabinete e amogela tsebišo ye e dirilwego ke Mokgatlo wa Lefase wa Rakbi ya gore e šišintše gore Afrika Borwa bjalo ka naga ya mmamoratwa ya go swara phadišano ya Sebjana sa Lefase sa Rakbi ya 2023. Kabinete e reta gape mošomo wo o dirilwego ke Tona ya Dipapadi le Baitapološo, Morena Thulas Nxesi, Motlatšamopresidente Ramaphosa le sehlopha sa phenkgišano sa Mokgatlo wa Rakbi wa Afrika Borwa. Mokgatlo wa Lefase wa Rakbi o tla tsebiša sephetho sa mafelelo ka la 15 Dibatsela 2017.16.4. Kabinete e lebogiša bakgathatema ka moka le bathopasefoka ba Difoka tša bo 15 tša Ngwaga ka Ngwaga tša Boitlhamelo ka Lefapheng la Setšhaba. Difoka tše di lemoga masolo ao a atlegilego le a go šoma gabotse a kabo ya ditirelo ao a fihleletšwego ka go diriša ditsela, mekgwa le ditlabelo tša boitlhamelo.16.5. Kabinete e lebogiša SuperSport United FC ge e fihleletše makgaolakgang a Sebjana sa Konfetereišene ya Mokgatlo wa Kgwele ya Maoto ya Afrika (CAF) ka morago ga go fenya sehlopha sa Tunisian Club Africa 3-1 le 4-2 ka palomoka. Sehlopha se se tsebjago ka bophara bjalo ka Matsatsantsa se tlo kopana le TP Mazembe ka go makgaolakgang a phadišano ya dihlopha tša ka mo khonthinenteng mo kgweding ye e tlago.16.6. Kabinete e lebišitše mahloko a yona go ba lapa le bagwera ba Ian McLeod, yo go hlokofala ga gagwe e bilego tahlegelo go kgwele ya maoto ya Afrika Borwa. E bile moAfrika Borwa wa mathomo go laola papadi ka phadišanong ya Sebjana sa Lefase ya FIFA, ge a be a laola papadi ka phadišanong ya lefase ka bophara ka 1998 ka Fora.F. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.17.1. Balaodi ka Lekgotleng la Koporase ya Inšorentshe ya Dikoloto tša Diromelwantle ya Afrika Borwa SOC Limited:a. Mohumagadi Lerato Herriette Mothae; leb. Mohumagadi Sisa Mayekiso.17.2. Maloko a dinako ka moka ka go Kgorotsheko ya Bosetšhaba ya Badiriši:a. Mohumagadi Hazel Viloshni Devraj; leb. Moatbokheiti John Rinton Simpson.17.3.Go thwalwa leswa ga maloko a mabedi ao a sego a dinako ka moka a Kgorotsheko ya Diphenkgišano:a. Moprofesara Imraan Valodia; leb. Morena Anton Roskan.17.4.Lekgotlataolo la Lekgotla la Dinyakišišo tša Mahlale ka ga Batho:a. Moprofesara Mvuyo Tom – (Modulasetulo);b. Moprofesara Lindiwe Zungu;c. Mohumagadi Nasima Badsha;d. Moprofesara Relebohile Moletsane;e. Moprofesara Haroon Bhorat;f. Moprofesara Shireen Hassim;g. Mohumagadi Precious Nompumelelo Sibiya;h. Moprofesara Mark Bussain;i. Moatbokheiti Roshan Dehal; lej. Ngaka Abdalia Hamdok.Dinyakišišo:Mohumagadi Phumla Williams – Molaodipharephare wa Motšwaoswere (GCIS)Mogala: 083 501 0139"
Pego ya Kopano ya Kabinete ya la 15 Dibatsela 2017,16 Nov 2017,https://www.gov.za/speeches/statement-cabinet-meeting-15-november-2017-16-nov-2017-0000,https://www.gov.za/nso/speeches/statement-cabinet-meeting-15-november-2017-16-nov-2017-0000,"Kabinete e kopane ka Laboraro la 15 Dibatsela 2017 ka Tuynhuys, Motsekapa.A. Merero Seemong sa Bjale1. Peeletšo1.1. Kabinete e amogela peeletšo ya R3 pilione ya Khamphani ya Difatanaga ya Ford ka Polanteng ya Silverton, ka Pretoria, Gauteng. Peeletšo ye e tla feletša ka go hlongwa ga mešomo ya thwii le ye e sego ya thwii ka lebaka la tšweletšo ye go emetšwego gore e tla oketšega ya motlolo wa yona wa Ford Ranger.1.2. Dipeeletšo tša mohuta wo di tiišetša mošomo wo re tšwelago pele go o dira bjalo ka mmušo ge re godiša ekonomi le go rarolla ditlhohlo tša tlhokego ya mešomo. Ka go diriša setlamo sa mmušo sa putseletšo sa go ja R7.8 pilione ka go Lenaneo la Tšweletšo le Tlhamo ya Difatanaga, peeletšo ya phraebete ya R28.5 e phethagaditšwe.1.3. Tšona di akaretša go tsebagatšwa ga Toyota gore e tlo tšweletša dimotlotlo tše diswa tša Toyota Hilux le Fortuner bjalo ka karolo ya peeletšo ya R6.1 pilione. Gape, BMW e rulaganya go aga lebenkele la go rekiša dikarolo tša difatanaga la maemo a godimodimo la go ja R6 pilione. Koporase ya Boditšhabatšhaba ya Difatanaga ya ka Beijing e rulaganya go beeletša R11 pilione ka polanteng ya go tšweletša difatanaga ka Afrika Borwa.2. Sehla sa Metšhelo sa 20172.1. Kabinete e lebiša ditebogo tša yona go balefamotšhelo ka moka bao ba šetšego ba rometše dipampiri tša bona tša motšhelo tša ngwaga wa motšhelo wa 2016/17.2.2. Letseno leo le hweditšwego go motšhelo wa letseno le netefatša gore mmušo o na le bokgoni bja go aba ditirelo tše di nyakegago kudu le thekgo ya setšhaba go dimilione tša maAfrika Borwa ao a hlokago.2.3. Kabinete e gopotša balefamotšhelo gore letšatši la mafelelo la go romela dipampiri tša motšhelo ke Labohlano la 24 Dibatsela 2017 ebile e ba hlohleletša gore ba romele dipampiri tša bona tša motšhelo.3. Khonferentshe ya Bosetšhaba ya Mathomo ya Tlhabollo ya Ekonomi ya Selegae3.1. Kabinete e thabišwa ke dipoelo tša Khonferentshe ya Bosetšhaba ya LED ye e sa tšwago go swarwa. E be e swerwe ka fase ga boetapele bja Tona ya Pušo ya Tirišano le Merero ya Setšo, Morena Des van Rooyen le Tona ya Tlhabollo ya Dikgwebopotlana, Mohumagadi Lindiwe Zulu.3.2. E hlagišitše sebaka sa go hloma lenaneo le leswa la Tlhabollo ya Ekonomi ya Selegae la Afrika Borwa leo le hlahlwago ke dilo tšeo di beilwego pele tša Leanotlhabollo la Bosetšhaba (NDP). Dipoelo tša yona di akareditše go tsebagatšwa semmušo ga Lekgotla la mathomo la Tlhabollo ya Ekonomi la Afrika Borwa (EDCSA), leo le ikemišeditšego go dira gore lefapha la tlhabollo ya ekonomi le be la sephrofešenale.3.3. Bjalo ka sehlongwa sa sephrofešenale, EDCSA e tla laola le go hlokomela maitshwaro a sephrofešenale a bašomi ba bantši bao ba kgathago tema ka go masolo ao a fapafapanego a tlhabollo.3.4. Kabinete e lemogile gape ka ga go tsebagatša semmušo ga Beke ya Lefase ka Bophara ya Bohlomi bja Dikgwebo (GEW) ka 22 ka Sloane, e lego khamphase ye mpsha ya thomišo ya se, ka la 10 Dibatsela 2017, yeo go yona Tona Zulu a bilego monggae wa motho wa go tuma lefaseng wa tša bohlomi bja dikgwebo, Mohlomphegi Richard Branson. Khamphase ye ke ya mathomo ya go bulwa ke Netweke ya Lefase ka Bophara ya Bohlomi bja Dikgwebo. E fana ka ditirelo tša thekgo tša thwii le tše di nyakegago go bahlomi ba dikgwebo Afrika ka bophara gammogo le go fihlelela netweke ya boditšhabatšhaba ya bahlahli ka tša bohlami bja kgwebo, babeeletši le mekgatlo ya thekgo ka tša bohlami bja kgwebo.3.5. Ka nakong ya GEW, bakgathatema bao ba ka bago ba 10 milione ba kgathile tema ka ditiragalong tše 35 000, ka ditirong le ka diphadišanong ka dinageng tša go feta tše 165 lefaseng ka bophara.4. Pego ya Khomišene ya Heher4.1. Kabinete e tsebišitšwe ka ga go lokollwa ka Mošupologo wa la 13 Dibatsela 2017 ga Pego ya Khomišene ya Dinyakišišo ka ga Kgonagalo ya go dira gore Thuto le Tlhahlo ya Godingwana e se lefelwe mašeleng ka Afrika Borwa. Kabinete e ipiletša go maAfrika Borwa go bala pego ye le diabe tša yona go naga mola e le gore ditšhišinyo tša yona di sa tšeelwa sephetho ke mmušo.4.2. Mopresidente o tla fa tsebišo ka ga pego ye ge nako e dutše e sepela ka morago ga ge e šomilwe ke Komiti ya Ditona ka ga Thušo ya Ditšhelete go Thuto ya Godingwana le Komiti ya Matlotlo ya Mopresidente. Mmušo o tšwela pele go ikemišetša go rarolla mapheko ao a šitišago phihlelelo ya thuto ya godingwana, ebile o lebeletše go tla ka tharollo ya go ya go ile go thušo ya ditšhelete go thuto ya godingwana.5. Komelelo5.1. Maemo a bjalo a matamo ka mo nageng a tšwela pele go ba tlhobaboroko ka ge go na le moyafalo ye ntši go feta go na ga pula. Taba ya gore Afrika Borwa ga se ya hwetša pula ye e lekanego go tlatša methopo ya rena ya meetse go fihla maemong a maleba go ra gore naga ye ga se ya hlwa e etšwa seemong sa komelelo. Ba kakanyo ya boso ba akanya gore naga ye e tlo hwetša pula ye ntši fela mathomong a Pherekgong 2018.5.2. Kabinete e rata go netefaletša setšhaba gore mmušo wa bosetšhaba, wa diprofense le dipušoselegae di a dirišana le go šoma mmogo go netefatša gore Afrika Borwa ga e felelwe ke meetse. Kabinete e hlohleletša yo mongwe le yo mongwe go raloka karolo ya gagwe go seketša meetse le go a šomiša ka bohlale.6. Zimbabwe6.1. Kabinete e thekga tsenogare ye e dirilwego ke Mopresidente Jacob Zuma, ka maemo a gagwe bjalo ka Modulasetulo wa Mokgatlo wa Dinaga tše di Hlabologago tša Borwa bja Afrika (SADC) e le ge e arabela seemo sa ka Zimbabwe. O rometše Baromiwa bao ba Kgethegilego, e lego Tona ya Tšhireletšo le Bagale ba Mašole, Mohumagadi Nosiviwe Mapisa-Nqakula le Tona ya Tšhireletšego ya Mmušo, Moatbokheiti Bongani Bongo. Ba tlo kopana le Mopresidente Robert Mugabe le Lebotho la Mašole a Tšhireletšo a Zimbabwe. Ka morago ga fao, ba tlo sedimoša Mopresidente wa Angola João Lourenço ka maemo a gagwe bjalo ka Modulasetulo wa Lekala la SADC ka ga Dipolotiki, Tšhireletšo le Tšhireletšego. Kantoro ya Mopresidente e tla fa tshedimošo go tšwela pele ka ga taba ye.7.  Arei ya Sekwerekhilometara (SKA)7.1. Kabinete e amogela diphihlelelo tša lekala la tlhabollo ya ekonomi le leago tšeo di bakilwego ke peeletšo ye e bego e nepišitše go tlhabollo ya leago ka go lekala la SKA ka Afrika Borwa. Ditšhaba tšeo di lego kgauswi le lefelo la SKA di tšwela pele go holega go diprotšeke tša thuto le tlhahlo ye kaone, go peeletšo ka go dikgwebopotlana le go dibaka tša mešomo tšeo di kaonafaditšwego.7.2. Kgoro ya Mahlale le Theknolotši, ka fase ga boetapele bja Tona ya Mahlale le Theknolotši, Mohumagadi Naledi Pandor, e tla swara lenaneo la go kgatha tema ga setšhaba ka nepo ya go keteka diphihlelelo tše le ditšhaba tšeo di lego kgauswi le Carnarvon, ka Kapa Leboa go tloga ka la 16 go fihla ka la 19 Dibatsela 2017.B. Dipheto tša Kabinete8. Dipego tša kgatelopele ya phethagatšo ya mošomo ya bobedi tša kotara ya 2017/188.1. Kabinete e sedimošitšwe ka ga dipego tša kgatelopele ya phethagatšo ya mošomo ya bobedi tša kotara ya 2017/18 (tša Mosegamanye go fihla ka Lewedi 2017) tša makala ka moka a mahlano. Se se bopa karolo ya tlhokomedišišo le tshekatsheko ya Lenaneotiro leo le hlamilwego go Tlhako ya Togamaano ya Lebaka la Magareng (MTSF) ya 2014 go fihla ka 2019.8.2. Kgoro ya Peakanyo, Tlhokomedišišo le Tshekatsheko le dikomiti tša Diboka tša Ditona di tla swara dikopano le ba ditaba go hlaloša ka ga kgatelopele ya dipego tše.8.3. GCIS e tla kgokaganya dikopano tše le ba ditaba gomme ya phatlalatša thulaganyo ya dikopano tše go www.gov.za ge nako e dutše e sepela.9. Tshedimošo ya moragorago ka ga lesolo la go kgoboketša diaterese le go di tsenya lenaneong la bakgethi9.1. Kabinete e sedimošitšwe ka pego ya kgatelopele ka ga go tsenywa tirišong ga Kahlolo ya Kgorotsheko ya Molaotheo ya gore diaterese di tsenywe ka go lenaneo la bakgethi. Kabinete e lebogile go obamela ka botlalo  dipego tša kgatelopele tša dikgwedi tše tshela tše di rometšwego go go Kgorotsheko ya Molaotheo.9.2. Go fihla mo lebakeng le Khomišene ye e Ikemego ya Dikgetho (IEC), ka go šomišana le ditheo tše dingwe tša mmušo, e fihleletše katlego ya go nyaka go fihla go 75% ya go kgoboketša diaterese tša batho bao ba nago le maswanedi a go kgetha. Kabinete e sedimošitšwe gape ka ga lenaneo leo le beakantšwego la Tirelo ya Diposo ya Afrika Borwa (SAPO) la go thuša bao ba se nago le diaterese tša madulo.9.3. Kabinete e thabišitšwe ke kgatelopele le mošomo wa tirišano wo o dirilwego ke SAPO, IEC le ditheo tše dingwe tša mmušo ka ga protšeke ya go tsenya diaterese lenaneong la bakgethi.9.4. Kabinete e tšwela pele go ipiletša go bao ba sego ba mpshafatša diaterese tša bona go dira bjalo ka bekeng ye e latelago ya ngwadišo ya bakgethi ka Hlakola 2018.C. Ditiragalo tše di tlago10. Kopano ya bone ya Khomišene ya Dinaga tše Pedi (BNC) ya Afrika Borwa le Botswana10.1. Mopresidente Zuma o tla tsenela ketelo ya mošomo go ya go kgatha tema le go ba modulasetulommogo wa Kopano ya bone ya BNC ya Afrika Borwa le Botswana ye e tlago swarelwa ka Gaborone, Botswana ka Labohlano la 17 Dibatsela 2017.10.2. Afrika Borwa le Botswana di kopana ngwaga o mongwe le o mongwe maemong a Dihlogo tša Mebušo ka gare ga tlhako ya BNC go lekodišiša leswa tirišano ya dinaga tše ka bobedi le go ahlaahla merero yeo dinaga tše di nago le kgahlego go yona.10.3. Dinaga tše ka bobedi di na le dikamano tše kaone tšeo di laolwago ke dikamano tša setšo le go ba kgauswi le kgauswi bjalo ka baagišani. Di dirišana ka merero ye mmalwa go akaretšwa, dinamelwa, kgwebišano le peeletšo, maphelo, merero ya tikologo, bjalobjalo.10.4.  Afrika Borwa ke ye nngwe ya bagwebišani ba bagolo le Botswana, fao e lego gore dikhamphani tše mmalwa tša Afrika Borwa di gweba ka nageng yeo.11. Ketelo ya Mopresidente wa Angola11.1. Mopresidente Zuma o tla amogela Mohlomphegi, Mopresidente wa Repabliki ya Angola, João Lourenço, Ketelong ya Semmušo ye e sego ya bonwa ya ka Afrika Borwa go tloga ka la 23 Dibatsela 2017. Ye e tla ba Ketelo ya mathomo ya Semmušo ka morago ga ge a hlomamišitšwe semmušo bjalo ka mopresidente.11.2. Dinaga tše ka bobedi di na le dikamano go tloga kgale le tša setswalle go tloga nakong ya ntwa ya go lwela tokologo ge Angola e be e amogetše le go thekga balwelatokologo ba Afrika Borwa ka dikampeng tša mehutahuta ka nageng yeo.11.3. Tirišano ka ga kgwebišano le tša ekonomi gareng ga dinaga tše ka bobedi e gotše kudu, go fihla fa e lego gore Afrika Borwa ke modirišani wa mathomo wa kgwebišano le Angola ka mo khonthinenteng. Dikhamphani tše ntši tša Afrika Borwa di na le dikgwebo ka Angola ka mafapheng a mehutahuta go akaretšwa ka go tša boagi, meepo, kago ya dintlo, dithekišo, dijo le dino, dihotele le boipshino, dipanka le ditirelo tša kalafo.Ka nakong ya ge a tla be a etetše ka mo nageng, Mopresidente Lourenço o tla fa Polelo ka Labohlano la 24 Dibatsela 2017 ka Moagong wa OR Tambo ka Pretoria.12. Matšatši a 16 a Ntwa kgahlanong le tlaišo ya Basadi le Bana12.1. Kabinete e ba le maAfrika Borwa ao a lwantšhago tlaišo ya basadi le bana.12.2. Lesolo la Matšatši a 16 a Ntwa kgahlanong le Dikgaruru go Basadi le Bana le tlo swarwa gareng ga la 25 Dibatsela le la 10 Manthole 2017. Wo ke ngwaga wa bo 19 wa lesolo le ka mo Afrika Borwa gomme le tla tšwela pele ka fase ga morero wa: “Mpale le nna: Mmogo Re Tšwetša Pele Afrika Borwa ya go Hloka Dikgaruru”.12.3. Mopresidente Zuma o tla tsebagatša semmušo lesolo le la Matšatši a 16 ka Kapa Bohlabela ka Mokibelo wa la 25 Dibatsela 2017. Le tla lebelela kudu go tsenywa tirišong fao go tšwelago pele ga Ditherišano tša Bosetšhaba, tšeo di hlohleletšago batho go boledišana ka ga bothata bjo bogolo bja dikgaruru tša mabapi le bong. Se se tla etwa pele ke Letšatši la Boditšhabatšhaba la Banna leo le tlago ketekwa ka Lamorena la 19 Dibatsela 2017, leo le ipiletšago go banna ka moka go raloka karolo ya bona go aga setšhaba seo se bolokegilego le seo se dirišanago ka tša leago.12.4. Kgoro ya Toka le Tlhabollo ya Molaotheo e tla tsenela lesolo la bobedi la radio ya setšhaba ka fase ga molokoloko wa mananeo a yona a A re Boledišaneng ka ga Toka, leo le tlišago ditirelo tša mmušo go batho ka go fa batheeletši sebaka sa go boledišana le bahlankedi ka merero ye e lego ditabeng seemong sa bjale. Go tsebagatša semmušo ga Kgorotsheko ya Melato ya tša Thobalano ka nakong ya lesolo le go tla netefatša gape gore go ba le phihlelelo ye kaone go tirelo ya toka.12.5. Kabinete e na le boitshepo bja gore ka go šoma mmogo re ka fediša tlaišo ye e dirwago leboelela. Ka go diriša maitapišo a rena mmogo re ka dira gore go be le thibelo ya tlaišo mola ka go le lengwe re netefatša gore go ba le setšhaba se se bolokegilego go basadi le bana.12.6. Batho ka moka ka Afrika Borwa ba kgopelwa go apara ripone ye tšhweu bjalo ka leswao la thekgo leo le nepilego go fediša bothata bjo setšhabeng sa rena.13. Re lebile Letšatšing la Lefase la AIDS13.1. Kabinete e ipiletša go batho ka moka setšhabeng go kgatha tema ka masolong a Labohlano la Ripone ye Khubedu e le ge re lebile go Letšatši la Lefase la AIDS ka la 1 Manthole le go fihla mafelelong a kgwedi yeo. Go apara ripone ye khubedu ke leswao la thekgo le boikgafo go ntwa kgahlanong le HIV le AIDS.13.2. Letšatši la Lefase la AIDS ke sebaka go setšhaba se sengwe le se sengwe go kopana ka ntweng kgahlanong le HIV, go bontšha thekgo go batho bao ba phelago ka HIV le go gopola bao ba hlokofetšego ka lebaka la bolwetši bjo. Tiragalo ya ngwaga wo e tla swarwa ka fase ga morero wa: “Tokelo ya Ka ya go Tseba Maemo a Ka, Thibelo Ke Maikarabelo a Ka”, wo o nyalelanago le morero wa lefase ka bophara wa: “Tokelo go Maphelo”.13.3. Se se thuša go tsenywa tirišong ga Leano la Bosetšhaba la Afrika Borwa la Togamaano ka ga HIV, Bolwetši bja Mafahla le Malwetši a Thobalano la 2017 - 2022 (NSP), leo e lego kokwane ye bohlokwa ka kgatelong pele ya Afrika Borwa go fihleleleng ga tlhokomelo ya maphelo ya bohle ka ge go laeditšwe ka go NDP, leo le tšwetšago pele setšhaba se se phetšego gabotse, se tiilego le seo se lekalekanago.14. Beke ya Nepišo ya Bosetšhaba ya Imbizo14.1. Kabinete e ipiletša go ditšhaba ka moka go kgatha tema ka go Beke ya Nepišo ya Bosetšhaba ya Imbizo ya bo šupa ye e tlago, ye go emetšwego gore e tla swarwa go tloga ka la 27 Dibatsela go fihla ka la 3 Manthole 2017.14.2. Ka fase ga boetapele bja GCIS, sefala se se tšwetša pele ditherišano gareng ga maloko a Khuduthamaga le ditšhaba. E swarwa ka fase ga maemo a go keteka mengwaga ye lekgolo ya Oliver Reginald Tambo, yo a bego a hlohleletša gore go be le tekatekano ya bong. Ditiragalo tše di ikemišeditše go thekga lesolo la Matšatši a 16 Kgahlanong le Tlaišo ya Basadi le Bana.14.3. Ditiragalo tše di tla tsenywa ka gare ga khalentara ya bosetšhaba gomme tša bewa wepsaeteng ya mmušo ya (www.gov.za).D. Melaokakanywa15. Kabinete e dumeletše go phatlalatšwa ga tsebišo ya mabapi le karolo ya 74(5) ya Molaotheo wa Repabliki ya Afrika Borwa ya 1996. Maikemišetšo a se ke go thomiša tshepedišo ya ditherišano ya bosetšhaba le ya diprofense mabakeng a go tliša diphetogo go mellwane ya diprofense mabapi le Masepala wa Selegae wa Matatiele ka Kapa Bohlabela le ka mafelong a mangwe a Ba Ga Mothibi ka Profenseng ya Leboa Bodikela.Go aroganya leswa ga mellwane ya diprofense fao go rulagantšwego go bakilwe ke ge ditšhaba tšeo di tšwago mafelong a go bolelwago ka ona di nyaka go hudušetšwa diprofenseng tša kgauswi.E. Melaetša16. Kabinete e lebogiša France bjalo ka naga ye e kgethilwego go swara Diphadišano tša Sebjana sa Lefase sa Rakbi tša 2023 gomme e leboga baromiwa ba mmušo, bao ba bego ba etilwe pele ke Motlatšamopresidente Cyril Ramaphosa, Tona ya Dipapadi le Boitapološo Thulas Nxesi le Mokgatlo wa Rakbi wa Afrika Borwa, ka ga mošomo wo ba o dirilego wa go tšwetša pele lesolo la phenkgišano la Afrika Borwa la go swara tiragalo ye.17. Kabinete e lebogiša Tona Pandor, yo a abetšwego Sefoka sa Morutiši yo a Kgethegilego. Sefoka se se abetšwe Tona Pandor ke Motšhanselara wa Yunibesithi ya Afrika Borwa, Mopresidente wa peleng Thabo Mbeki.Sefoka sa Morutiši yo a Kgethegilego, e lego se sengwe go magoro a mane, se lemoga seabe seo se dirilwego ke morutiši ofe goba ofe yo a kgethegilego yo a šomilego gabotse kudu ka go ruteng goba ka go gatetšego pele thuto, go ithuta, tlhabollo ya mabokgoni le/goba ka dinyakišišong ka mafapheng a tsebo ya bona.18. Kabinete e reta mošomo wo o dirilwego ke Lefelo la Tekolonaledi la Afrika Borwa, e lego karolo ya khamphani ya batsomi ba dipholanete ya Go Nyaka Dipholanete ka Bophara bao ba hweditšego dipholanete tše diswa tše tharo.19. Kabinete e lebogiša bakgathatema le bathopasefoka ba Difoka tša Govan Mbeki tša 2017, tšeo di hlomphago bao ba lego ka lefapheng la boagi bao ba šomilego gabotse kudu go abeng ga dintlo. Difoka tše di tla ge naga yona e tšwela pele go keteka kabo ya dintlo tša go feta tše 4.6 milione le disapsiti tša dintlo go tloga ka 1994.20. Kabinete e lebiša ditebogo go ditiro tša bogale tšeo di dirilwego ke ba ditirelo tša tšhoganetšo, bašomi ba ditimamello le baithaopi ka moka bao ba thušitšego go tima mello ya dihlaga ye e sa tšwago go hlaga ka Kapa Bodikela.Dipotšišo:Mohumagadi Phumla Williams – Molaodipharephare wa Motšwaoswere (GCIS)Mogala: 083 501 0139"
Pego ya Kopano ya Kabinete ya Laboraro la 6 Manthole 2017,7 Dec 2017,https://www.gov.za/speeches/statement-cabinet-meeting-wednesday-6-december-2017-7-dec-2017-0000,https://www.gov.za/nso/speeches/statement-cabinet-meeting-wednesday-6-december-2017-7-dec-2017-0000,"Kabinete e kopane ka kopanong ya yona ya mafelelo ya 2017 ka Union Buildings ka Pretoria.A. Dipheto tša Kabinete1. Kabinete e dumeletše Leano la Bosetšhaba la Lekala la tša Boeti (NTSS) la 2016-2026 gore le tsenywe titišong. NTSS e theilwe go dikokwane tše hlano tša togamaano, e lego kwalakwatšo, go nolofatša phihlelelo ye bonolo go baeti, go maatlafatša maitemogelo a baeng, taolo ya mafelo a boeti le dikholego tše di akaretšago mang le mang.Sengwalwa ka botlalo se hwetšagala wepsaeteng ya Kgoro ya Boeti ya: www.tourism.gov.za2. Kabinete e dumeletše tlhako ya go hlongwa ga Khamphani ya Bosetšhaba ya Netweke ya Protepente. E tla hlongwa ka morago ga go kopanywa ga Sentech le Broadband Infraco. Se se tla nolofatša go tsenywa tirišong ga dikarolo tše di amanago ka mokgwa wo o kgokagantšwego le go hloma khamphani ya bosetšhaba ye e etilego pele ka tša diprotepente.3. Kabinete e dumeletše Pego ya Mathomo ya Kgatelopele ya Ngwaga ka Ngwaga ka ga go Tsenywa tirišong ga Sengwalwa seo se Sekasekwago ka ga Ditokelo tša Batho ba Bagolofadi (WPRPD). Pego ye e akaretša lebaka la nako go tloga ka la 1 Pherekgong go fihla ka la 31 Manthole 2016.Pego ye e fana ka tshekatsheko ya maemo a godimo ya ka fao dikgoro tša mmušo di thomilego go diriša ditaelo tša melaotshepedišo ya WPRPD ka go dipeakanyo tša tšona, ka ditekanyetšong, le ka kabong ya ditirelo le ka mananeong a go fa dipego.4. Kabinete e dumeletše go phatlalatšwa ga Tlhako ya Togamaano ya Melawana ka ga Bagolofadi ya Lenaneo la Thuto le Tlhahlo tša ka Morago ga ge Sekolo se Phethilwe gore setšhaba se fe ditshwaotshwao ka ga yona.5. Kabinete e sedimošitšwe ka ga dipoelo tša Tekodišišo ya Lenaneo la Peakanyoleswa ya Dithekisi yeo e dirilwego ka Dibatsela 2015 go fihla ka Lewedi 2016. Lenaneo le ke karolo ya Leanokakaretšo la Dinamelwa tša Setšhaba, leo le ikemišeditšego go fana ka lenaneo leo le kopantšwego la dinamelwa tše di bolokegilego le tše di šomago gabotse ka Afrika Borwa.Kabinete e dumeletše gore go swanetše go rerišanwa kudu gomme le mošomo o swanetše go dirwa le dikgoro tša maleba pele ga ge Kgoro ya Dinamelwa ya Bosetšhaba e ka phethagatša mokgwa wo o bušeleditšwego.6. Kabinete e dumeletše go lokolla go setšhaba kgatišo ya boseswai ya Dilaetši tša Tlhabollo (ya 2016). Pego ya Dilaetši tša Tlhabollo e lebeletše kudu tlhabollo ya Afrika Borwa go tloga mola go bago le temokrasi ebile e hlokometše phethagatšo ya Leanotlhabollo la Bosetšhaba (NDP): Nepo ya 2030.7. Kabinete e dumeletše magato a go maatlafatša taolo ya maitshwaro a makaone a bašomi ba mmušo mabapi le bahlankedi bao ba dirago kgwebo le ditheo tša mmušo. Se se dira gore go be le Melawana ya Tirelo ya Mmušo ya 2016, yeo e iletšago bašomi ba mmušo go dira kgwebo le Mmušo. Go tloga ka la 1 Hlakola, Kgoro ya Ditšhelete ya Bosetšhaba, e thekgilwe ke Kgoro ya Tirelo ya Setšhaba le Taolo (DPSA), di tla hlokomela dingwadišo tše diswa ka moka Lenaneong la Bogareng la Baabi kgahlanong le Lenaneo la Persal.8. Kabinete e dumeletše Lenaneo le Leswa la Taolo ya Phethagatšo ya Mošomo le Tlhabollo la Kgoro ye, leo le laetšago kgokagano ka go nepagala gareng ga motho le mošomo wa kgoro. Le tla thoma go šoma ka la 1 Moranang 2018.9. Kabinete e dumeletše go tsebagatšwa le go tsenywa tirišong ga Tlhako ya Setlamo sa go Thwala Dialoga tša Thuto ka go Tirelo ya Mmušo. Se se bopa karolo ya lenaneotlhabollo ka gare ga Tirelo ya Mmušo ka nepo ya go thwala dialoga tša thuto tše di nago le talente ka Tirelong ya Mmušo.Tlhako ye e akaretša go diriša persente ya dikgoba tša mošomo tša kgoro ye nngwe le ye nngwe gore go thwalwe dialoga ka mešomong yeo e sa hwetšagalego gabonolo. Tona ya DPSA e tla amanya gape tlhako ye le Lenaneo la Tirelo ya go Thwala Bafsa Mešomong.10. Kabinete e dumeletše gore go phatlalatšwe Ditsebišo tše di latelago ka gare ga Kuranta ya Mmušo tša mabapi le Peakanyoleswa ya Tirelo ya Molao ya Dikgorotsheko, yeo e ikemišeditšego go oketša phihlelelo go toka go batho bao ba hlokišitšwego dibaka mo nakong ye e fetilego le go metse ya dinagamagaeng yeo e hlokago ditirelo. Peakanyoleswa ye e ka dileteng tša maseterata ka Foreisetata le ka Kapa Leboa, le go tlošwa ga Dilete tše dingwe tša Maseterata ka Karolong ya Gauteng ya Kgorotsheko ya Godimo le go di bea ka fase ga tirelo ya molao ya Karolo ya Leboa Bodikela ya Kgorotsheko ya Godimo.11. Kabinete e dumeletše Taolo ya Melawana ya Poelanyo go latela Molao wa Tšhireletšo ya Dipeeletšo wa 2015 (Molao wa 22 wa 2015). Melawana ye e hlagiša gore ge mmeeletši a na le pelaelo mabapi le kgato ye e tšerwego ke mmušo ye e amago peeletšo, a kgopele Kgoro ya Kgwebišano le Diintasteri (dti) go tsena gare ka kgonagalo ya go diriša mokgwa wa poelanyo.12. Kabinete e dumeletše go kgokaganywa le go swarwa ga dikhonferentshe tše di latelago:Khonferentshe ya Bosetšhaba ya Ditherišano ya Lenaneo la Bašomi ba Tlhabollo ya Setšhaba ya 2018 ka DPSA.Khonferentshe ya Boditšhabatšhaba ya bo 23 ya Ngwaga ka Ngwaga ya Mokgatlo wa Basekiši, ye monggae wa yona e tla bago Bolaodi bja Bosetšhaba bja Bosekiši ka Lewedi 2018.Seboka sa Lefase sa tša Mahlale sa 2021 seo se tlago swarwa ka Afrika Borwa. Kgoro ya Mahlale le Theknolotši e tla rerišana le Komiti ya Lebakanyana ya Seboka sa Lefase sa tša Mahlale mabapi le kgonagalo ya go ba monggae wa seboka se.Poledišano ya Maemo a Godimo ya 2017 ya Mokgatlo wa Selekane sa Afrika (AU), ye monggae wa yona e tla bago DPSA go tloga ka la 6 go fihla ka la 8 Manthole 2017.13. Kabinete e dumeletše gore go dirwe molokoloko wa ditšhelete tša tšhipi tša go hlangwa le go keteka tšeo di tlago phatlalatšwago setšhabeng ka 2018.Ditlhamo tše tša ditšhelete tša tšhipi, tšeo di nago le dikgoeletšo, di tla gatišwa ka gare ga Kuranta ya Mmušo:Krugerrand ya gauta ya 2018 2oz, ya 22-carat;Molokoloko wa ditšhelete tša tšhipi tša Natura tša 2018 tša 24-carat (Go hlaga ga Kgolomodumo – Archosauria);Molokoloko wa ditšhelete tša tšhipi tša gauta tša R1 tša 2018 tša 24-carat (Digagabi tša Afrika Borwa –khudu);Tšhelete ya tšhipi ya R5 ya dimetale tše pedi ya 2018 yeo e tlago šomišetšwa go rekia ka yona (Ngwagakgolo wa Mandela);Molokoloko wa ditšhelete tša tšhipi tša gauta tša 24-carat tša 2018 le tša silibere ya steling tša Phrotea (Bophelo bja Mogale – Nelson Mandela);Molokoloko wa Kheraone ya R2 ya silibera ya steling tša 2018 le Teke ya 2 ½ (Dihlangwa tša Afrika Borwa – Popego ya Diswantšho tša X-ray Khomphuteng); leMolokoloko wa ditšhelete tša tšhipi tša silibere ya steling tša 2018 tšeo mafelelong a tšona di kgabišitšwego ka mebalabala (Dinonyana le Matšoba a Lefelo la Bolotatlhago bja Diphedi tša Tikologo).B. Merero seeming sa bjale14. Dipoelo tša Palomoka ya Letseno la ka Nageng (GDP)Kabinete e thabišwa ke kgolo ya ekonomi ya Afrika Borwa ye e gotšego ka 2% ngwaga ka ngwaga ka kotareng ya boraro ya 2017, go tloga go 2.8% ye e bušeleditšwego ka kotareng ya bobedi. Go šoma gabotse go feta ka fao go bego go emetšwe ga ekonomi go bakilwe kudu ke kgolo ye maatla ya ka lefapheng la temo, leo le bilego le seabe sa 0.9 ya dintlha tša dipersente go kgolo ya kakaretšo ya ka morago ga 44.2% ya kgolo ya kotara ka kotara.Go šoma ka maatla ga lefapha la temo, leo le bilego le kgolo ya godimo ka go latelana ga dikotara tše tharo, go bakilwe ke tšweletšo ya godimo ya dibjalo tša ka mašemong (tša go swana le lefela) ka mafelong ao a nelwago ke dipula tša selemo le ditšweletšwa tša ka dirapaneng. Lefapha la meepo le la botšweletši le tšona di bile le seabe go kgolo ye e bonwego, fao lefapha la meepo le la go epa makgwara le bilego le kgolo ye e oketšegilego ka 6.6% gomme la ba le seabe ka 0.5 ya dintlha tša dipersente go kgolo ya ekonomi.Lefapha la mohlagase le bile le phuhlamo ye kgolo, ka ge le theogetše fase ka 5.5%. Kgolo ka tšhomišong ya ka malapeng ya 2.6% e bakilwe kudu ke go šomiša tšhelete go dithoto tša boleng bja godimo, gomme go tsentše letsogo ka 1.6 ya dintlha tša dipersente tša kgolo ya 2.6%. Kgolo ya go feta ka fao go emetšwego le pušeletšo ya go ya godimo ka go dipoelo tša kgolo ya kotara ya bobedi e ra gore kgolo e ka fihla go 0.9% ka 2017.Se ke palo ya godingwana go feta 0.7% ye e bego e emetšwe ka nako ya Polelo ya Melawana ya Ditekanyetšo tša Lebaka la Magareng. Mmušo o swanetše go netefatša gore kgolo ye e tšwetšwa pele ka go tšwela pele go tsenya tirišong magato a 14 a go thuša boitshepo ao a agago go go kaonafatša boitshepo bja badiriši gomme a ka bušetša sekeng boitshepo bja kgwebo.15. Sehlongwa sa Merero ka Moka ya Dipeeletšo sa InvestSAKabinete e amogela go tsebagatšwa semmušo ga Sehlongwa sa Merero ka Moka ya Dipeeletšo sa InvestSA ka KwaZulu-Natal ke Mopresidente Jacob Zuma bjalo ka karolo ya masolo a go kaonafatša bonolo bja go dira kgwebo ka Afrika Borwa. Se ke Sehlongwa sa Boraro sa Merero ka Moka ya Dipeeletšo se se tsebagaditšwego semmušo ka mo nageng. Le ikemišeditše go hlama seemo se sekaone ka go fana ka lefelo le bohlokwa la go kopana le babeeletši ka nepo ya go hwetša ditirelo ka moka ka nepo ya go akgofiša diprotšeke le go fokotša mollwane wo o beilwego ke mmušo ge ba thoma kgwebo.16. Dikamano tša Afrika Borwa le AngolaKabinete e amogela ditumelelano tše di saenetšwego nakong ya ge Mopresidente wa Angola João Manuel Gonçalves Lourenço a be a etetše Semmušo ka mo Afrika Borwa. Ditumelelano tše di latelago di saenetšwe: Memorantamo wa Tirišano (MoU) ka ga tlhamo ya Khomišene ya Dipresidente tša dinaga tše ka bobedi, MoU ka ga Tirišano ka Lefapheng la Tikologo, Ditlhahli tša Phethagatšo ya go fedišwa ga visa, Tshepedišo ka ga Tirišano ya Maphodisa le Tumelelano ka ga Thušano ya Bolaodi ka Mererong ya Metšhelo ya Dithoto.17. Seboka sa Bohlano sa AU le Mokgatlo wa Selekane sa Yuropa (EU)Kabinete e amogela dipoelo go tšwa go Seboka sa Bohlano sa AU le EU. Seboka se se file Afrika Borwa sebaka sa go maatlafatša dikamano tša togamaano mabapi le ekonomi le tša botseta ka go diriša ditherišano tša mehutahuta ka samiting le ka dikopanong tša ka thoko tša go swana le Seboka sa tša Kgwebo le Seboka sa Bafsa, go lebeletšwe kgolo ya ekonomi ye e akaretšago mang le mang, go thwala bafsa mešomong le bohlomi bja dikgwebo.18. Go kgweba ka bana ba thari ye ntsho ba bafaladi ba Afrika bjalo ka makgobaKabinete e ba le setšhaba sa boditšhabatšhaba ge se kgalema dipego tša go fantisa bana ba thari ye ntsho ba bafaladi ka Libya bjalo ka makgoba. Ditiro tšeo di sego tša botho di kgahlanong le ditlhologelo tša AU, le melao ya maleba ya Afrika le ya boditšhabatšhaba, go akaretša Tšhata ya Afrika ka ga Ditokelo tša Botho le tša Batho.Kabinete e amogela go tsebagatšwa ga bolaodi gore ba tla hloma lefelo la dinamelwa le la go tloga ka Tripoli go bafaladi le batšhabi bao ba hlokago tšhireletšo ya boditšhabatšhaba.19. Go phatlalala ga bolwetši bja ListeriosisKabinete e ipiletša go batho ka moka go ba le šedi kudu ka fao go kgonagalago – go swana le go hlapa diatla tša bona pele ga ge ba apea dijo le go efoga go ja dijo tše tala goba tše di sego tša apeiwa – ka nepo ya go fediša go phatlalala ga Listeriosis, mola e le gore diphatišišo di tšwela pele go hwetša seo se bakago paktheria ye.Bolwetši bjo bo bakwa ke paktheria ye e hwetšwago ka mobung, ka meetseng, ka dimeleng le ka go ditšweletšwa tša maswi tšeo di sego tša apeiwa, gomme bjona bo ka feletša ka maswao a go swana le a mokhwehlane le letšhologo. Bo ka alafšwa ka katlego ka dianthipayothiki, ge bo ka utollwa e sa le nako.Kabinete e ipiletša go maAfrika Borwa go tšwele pele go šomiša meetse ka go a seketša ka ge naga e sa tšwela pele go itemogela komelelo. Go sa balwe dipula tše di sa tšwago go na, maemo a matamo nageng ka bophara a tšwela pele go phuhlama. Se ke ka lebaka la dithempheretšha tša godimo gammogo le gore ga se ra hlwa re eba le dipula tše di nago nako le nako.Kabinete e hlohleletšwa ke ditherišano tše di tšwelago pele le mebasepala ye e tsenego dikolotong kudu ka nepo ya go hwetša tharollo ya dikoloto tša mebasepala.C. Melaokakanywa20. Kabinete e dumeletše go romelwa ga Melaokakanywa ye e latelago Palamenteng:20.1. Molaokakanywaphetošwa wa Thušo ya tša Leago wa 2017Molaokakanywa wo o hlagiša dikholego tše di kaonafetšego mabapi le ditšhelete tša mmušo tša kgodišo ya bana go bana bao ba hlokofaletšwego ke batswadi le bao ba lego kotsing, go akaretšwa bao ba dulago ka malapeng ao a hlokometšwego ke bana.20.2. Molaokakanywa wa Bašomi ba Dintlo wa 2017Molaokakanywa wo o fediša Molao wa bjale wa Merero ya tša Dintlo wa 1976 (Molao wa 112 wa 1976). O hloma seemo seo se kgontšhago sa taolo go maatlafatša tiragalo ya ekonomi ka intastering ya dintlo mola ka go le lengwe o rarolla tlhokego ya go netefatša gore go ba le phetogo ka lefapheng le.20.3. Molaokakanywaphetošwa wa Tlhako ya Mangwalo a Dithuto a Bosetšhaba (NQF) wa 2016Molaokakanywa wo o maatlafatša Molao wa Bjale wa NQF wa 2008 (Molao wa 67 wa 2008). O tsebagatša magato a go šoma ka mathata a ge batho ba bolela maaka gore ba na le mangwalo a dithuto ebile o hlagiša ditlamorago tšeo batho bao ba bolelago maaka gore ba na le mangwalo a dithuto ba tlago lebana le tšona goba go ditheo tša thuto tšeo di fanago ka mangwalo a dithuto ao a sego molaong.20.4. Molaokakanywa wa Bosenyi bja Boditšhabatšhaba wa 2017Molaokakanywa wo o hlagiša tlhako ya melao ye e kaonafetšego ya go šoma ka bosenyi bjo bo dirilwego ka Afrika Borwa le go ralala le mollwane wa rena. O hlagiša gape tšhireletšo le toka tše di kaonafetšego go batšwasehlabelo ba bosenyi bja boditšhabatšhaba.D. Melaetša21. Kabinete e lebogišitše:21.1. Mopresidente Uhuru Kenyatta ge a hlomamišitšwe semmušo bjalo ka Mopresidente wa Repabliki ya Kenya le lebakanako la gagwe la bobedi ka mmušong bjalo ka mopresidente. Kabinete e letetše go aga go kamano ye e tiilego yeo dinaga tša rena ka bobedi di nago le yona.21.2. Mopresidente Emmerson Dambudzo Mnangagwa ge a hlomamišitšwe semmušo bjalo ka Mopresidente wa Repabliki ya Zimbabwe. Kabinete e letetše go tšwetša pele kamano ye e tiilego ya tšhomišano le Mmušo wa Zimbabwe.21.3. Majoro Seitebatso Pearl Block ge a thopile Sefoka sa Mokgatlo wa Dinagakopano (UN) sa Mohlohleletši wa Ngwaga wa tša Bong ka Mašoleng. Sefoka se se lemoga boikgafo le maitapišo a motlišakhutšo ge a tšwetša pele metheo ye ka gare ga Kwano ya bo 1325 ya Lekgotlatšhireletšo la UN, leo le ipiletšago go batho ka moka bao ba nago le dithulano go šireletša basadi le basetsana go dikgaruru tša thobalano le tše di amanago le bong.21.4. Sehlopha sa Ladysmith Black Mambazo, seo se hweditšego ditšhišinyo tše pedi tša maina go Difoka tša Grammy tša 2018. Tšhišinyo ya mathomo e ka legorong la Alepamo ye Kaone ya Mmino wa Lefase ka alepamo ya bona ya Shaka Zulu Revisited: 30th Anniversary Celebration, gomme tšhišinyo ya bobedi e ka legorong la Alepamo ye Kaone ya Bana ka Songs of Peace & Love for Kids & Parents around the World. Difoka tša Grammy di rulagantšwe gore di tlo swarwa ka la 28 Pherekgong 2018.21.5. Chad Le Clos, ge a bile moruthi wa mathomo wa monna nageng ya rona wa go thopa dithaetlele tše nne diphadišanong tša Sebjana sa Lefase sa Go Rutha tša FINA. Re ikgantšha ka phihlelelo ya gagwe ebile re na le boitshepo bja gore o tla tšwela pele go emela Afrika Borwa ka bokgoni bjo bogolo.21.6. SuperSport United, ge e fihleletše makgaolakgang a Sebjana sa Khonfetereišene ya Kgwele ya Maoto ya Afrika.21.7. Masebotsana wa Afrika Borwa, Demi-Leigh Nel-Peters, ge a filwe sefoka sa Masebotsana wa Lefase ka phadišanong ya bo66 ya bomasebotsana ka Amerika (USA) mo nakong ye e sa tšwago go feta.21.8. Ngaka Nkosazana Dlamini-Zuma, yo a abetšwego Sefoka sa Phihlelelo ya Bophelo Ka moka ke Seboka sa Lefase ka Bophara sa Baetapele ba Dipolotiki ba Basadi.22.  Kabinete e lebiša mahloko a yona go:22.1. Mmušo le go batho ba Egepeta ka morago ga tlhaselo ya botšhošetši go mosque ka Pheninsuleng ya Sinai yeo e bolailego batho ba go feta ba 300 gomme ya gobatša ba bangwe ba mmalwa. Kabinete e kgalema tlhaselo ye e sa kwagalego go badudi bao ba se nago le molato.22.2. Mmušo le batho ba Nigeria ka morago ga go thuthupa ga pomo ya moipolai ka la 21 Dibatsela 2017 ye e bolailego batho ba 50 gomme ya gobatša ba bangwe ba bantši. Kabinete e bušeletša kgalemo ya yona ya mabapi le maitshwaro le ye e kwešišegago gabotse go ditiro tša botšhošetši le tša magogelathoko ao a dirago dikgaruru.22.3. Ba lapa le bagwera ba Ngaka Mochubela ‘Wesi’ Seekoe, mogale wa molwelatokologo le Motseta wa peleng wa Afrika Borwa ka Fetereišeneng ya Russia. O šometše naga ye ka bokgoni bjo bogolo bjalo ka Motseta wa Afrika Borwa ka Russia le bjalo ka Modulasetulo wa Koporase ya Enetši ya Nyutleleara ya Afrika Borwa. Mopresidente Zuma o begile gore a direlwe Poloko ya Semmušo ye e Kgethegilego ya Profense.22.4. Ba lapa le bagwera ba mogale wa Ntwa ya tokologo le mogolegwa wa peleng wa Robben Island, Morena Eddie Daniels, yo a sa tšwago go hlokofala mo nakong ye e sa tšwago go feta. O tla gopolwa ka boikgafo bja gagwe bja go direla setšhaba le go direla batho ba Afrika Borwa.22.5. Ba lapa le bagwera ba Tona ya Tšhireletšo le Bagale ba Ntwa, Mohumagadi Nosiviwe Mapisa-Nqakula, ka go hlokofala ga tatagwe, Morena Douglas Mapisa. O hlokofetše Sepetleleng sa Cecilia Makiwane ka East London, Kapa Bohlabela a na le mengwaga ye 96.E. Ditiragalo tše di tlago23. Go ketekwa ga mengwaga ye lekgolo ya Nelson MandelaKabinete e ba le maAfrika Borwa ge ba keteka segopotšo sa bone sa go hlokofala ga Nelson Mandela ka la 5 Manthole 2013. Ka 2018 naga ye e tla keteka mengwaga ye lekgolo ya bophelo bja Mandela gomme maAfrika Borwa ka moka a hlohleletšwa go tsenela moketeko wa ngwaga ka moka ge re gopola yo mongwe wa barwa ba bakaonekaone ba Afrika.Kabinete e leboga maAfrika Borwa ka moka ge ba kgathile tema ka ditiragalong tša mehutahuta tša go keteka OR Tambo go ralala le naga ebile e letetše maemo a go swana le a a go kgatha tema ge re gopola mogale wa rena le Mopresidente wa mathomo wa Afrika Borwa yo a kgethilwego ka tsela ya temokrasi, Madiba.24. Sehla sa Matswalo a MorenaKabinete e lakaletša maAfrika Borwa ka moka sehla sa matswalo a morena sa lethabo le seo se bolokegilego. Re ipiletša go bao ba tla bego ba tšea maeto go netefatša gore difatanaga tša bona di loketše tsela. Bašomiši ba ditsela ka moka, baotledi le basepelakamaoto ba swanetše go obamela melao ya tsela.Tona ya Dinamelwa, Morena Joe Maswanganyi, o tsebagaditše semmušo lesolo la Arrive Alive ka Bela-Bela, Limpopo ka la 5 Manthole. Tirelo ya Maphodisa ya Afrika Borwa (SAPS) e tsenya tirišong lesolo la yona la naga ka bophara la sehla sa Matswalo a Morena seo se bolokegilego gomme ka moka re rwele maikarabelo a go thekga SAPS ka go obamela molao le go itshwara ka maikarabelo.Kgoro ya Merero ya Selegae e tla tsebagatša maano a sehla sa Matswalo a Morena sa 2017/18 sa seemo sa mellwane ya Afrika Borwa. Se ke go dira gore go be le nolofatšo ye e hlokago mathata le taolo ye e maatlafaditšwego ya go sepetšwa ga batho le dithoto go tsena le go tšwa ka Afrika Borwa mo lebakeng le la go tlala ga batho mellwaneng.Re ipiletša gape go batswadi le go bahlokomedi ba bana gore ba se tlogele bana ba se ba hlokomelwa ka ge e le mošomo wa rena wa go hlokomela bana ba rena.Kabinete e thabile ge ditlhahlobo tša Marematlou di tšwetše pele ka ntle le ditiragalo tše kgolo ebile e lakaletša baithuti ba marematlou ba 2017 mahlatse le mahlogonolo ge ba emetše dipoelo tša bona tša mafelelong a ngwaga.F.  Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.25.  Mohumagadi Ilise Karg bjalo ka moemedi wa dti ka go Lekgotlakeletšo la Boitlhamelo la Bosetšhaba.26. Lekgotla la Dithrasti la Sekhwama sa Maatlafatšo sa Bosetšhaba:26.1. Mohumagadi Nonkqubela Helen Maliza;26.2. Mohumagadi Lerato Cynthia Molefe;26.3. Mohumagadi Nthabiseng Mateboho Moleko;26.4. Morena Ernest Kwinda; le26.5. Morena Sipho Zikode (moemedi wa dti).27. Morena Sandile Mkhize, bjalo ka Mohlankedimogolophethiši (CEO) wa Magalies Water.28. Morena Wiseman Mkhize, bjalo ka leloko la Lekgotla la Molaodi wa Bosetšhaba wa Enetši wa Afrika Borwa (NERSA).29. Morena Phakamani Buthelezi, bjalo ka CEO ya Overberg Water.30. Moatbokheiti Samuel Vukela, bjalo ka Molaodipharephare (DG) wa Kgoro ya Mešomo wa Setšhaba.31. Mohumagadi Brenda Sibeko, bjalo ka Motlatša Molaodipharephare (DDG) wa Tšhireletšego ya tša Leago ka Bophara ka go Kgoro ya Tlhabollo ya Leago.32. Morena Zephania Nhleko, bjalo ka DDG wa Peakanyo ya Ekonomi le Kgokaganyo ka go Kgoro ya Tlhabollo ya Ekonomi.33. Morena Mandla Victor Ngcobo, bjalo ka DDG: Mohlankedimogolo wa Tshedimošo wa Mmušo ka go DPSA.Dinyakišišo:Mohumagadi Phumla Williams – Molaodipharephare wa Motšwaoswere (GCIS)Mogala: 083 501 0139 "
Pego ya Kopano ya Kabinete ya la 28 Dibokwane 2018,1 Mar 2018,https://www.gov.za/speeches/statement-cabinet-meeting-28-february-2018-1-mar-2018-0000,https://www.gov.za/nso/speeches/statement-cabinet-meeting-28-february-2018-1-mar-2018-0000,"Pego ya Kopano ya Kabinete ya la 28 Dibokwane 2018Kabinete e kopane ka Laboraro la 28 Dibokwane 2018, ka Tuynhuys, MotsekapaA. Merero seemong sa bjale1. Polelo ya Ditekanyetšo tša Bosetšhaba1.1. Kabinete e leboga tshepho ye kgolo yeo e laeditšwego ka go Ditekanyetšo tša Bosetšhaba tša 2018 tšeo di adilwego ka Palamenteng, Motsekapa, bekeng ye e fetilego. Ka moya wo o sa tšwago go bonwa wa tsošološo wo o tsenego ka nageng ya rena ye botse, Kabinete e ipiletša go maAfrika Borwa ka moka go dirišana le mmušo ka nepo ya go godiša ekonomi ya rena le go hloma mešomo ye e nyakegago kudu.1.2. Phokotšo ya tshenyegelo ka R85 pilione mo mengwageng ye meraro ye e latelago go laetša boikgafo bja mmušo go tiišetšo ya seemo sa ditšhelete le kabo ya methopo ye e nago le šedi ka nepo ya go godiša ekonomi.1.3. Dikgato tšeo di tsebagaditšwego tša go nantšha lebelo la go ba le dikoloto le go laola tlhaelelo ya ditekanyetšo di kaonafatša kudu tlhako ya rena ya ditšhelete le go fa maAfrika Borwa boitshepo go dikgonagalo tša ka moso tša ekonomi ya rena.1.4. Kabinete ga e tekateke gore ditsenogare tše di tla bonagala ka go kgolo ya ekonomi ya naga ya rena, tša tiišetša seemo sa ekonomi le go šireletša maemo a kelo ya dipeeletšo tša yona.1.5. Ditekanyetšo tša Bosetšhaba tša 2018 di thekga bahloki ka setšhabeng sa rena ka go diriša lenaneokakaretšo la thušo ya setšhaba le thuto ya godingwana ya go se lefelwe go baithuti bao ba tšwago malapeng a go hloka.1.6. Bjalo ka phetolo go ngongorego yeo e tšweleditšwego mabapi le tšhišinyo ya koketšo ya Motšhelo wa bete (BETE), Kabinete e nyaka go oketša lenaneo la dithoto tša motheo tšeo di sa lefišwego motšhelo wa bete.2. Mokete wa Mengwaga ye Lekgolo wa Nelson Mandela2.1. Kabinete e ba le Mopresidente Cyril Ramaphosa ge a ipiletša go maAfrika Borwa go tiišetša boikgafo bja rena ka moka bja go direla batho ge re tšwela pele go keteka mengwaga ye lekgolo go tloga mola Mopresidente wa peleng Nelson Mandela a belegwago. Madiba e bile Mopresidente wa mathomo wa Afrika Borwa ya Temokrasi gomme nkabe a tlo ba le mengwaga ye 100 ka la 18 Phupu 2018.2.2. Madiba ke moetapele yo a tumilego lefaseng ka bophara yo a hlomphegago lefaseng ka moka bjalo ka Molweladikokelo tša Botho, tlhokego ya semorafe le tlhokego ya kgethologanyo ya bong. O ralokile tema ye bohlokwa go kopanya maAfrika Borwa, le go hlohleletša kwano ya temokrasi go ralala le Afrika le lefase ka bophara.2.3. Moketeko wa mathomo wa mengwaga ye lekgolo ya Nelson Mandela e swerwe ka Sebokeng sa Mokgatlo wa Selekane sa Afrika ka Addis Ababa, Ethiopia ka Pherekgong 2018. Ditiragalo tše mmalwa di tlo swarwa naga ka bophara mo ngwageng wo go gopodišiša ka ga bophelo bja Tata Madiba.2.4. Kabinete e ipiletša go maAfrika Borwa go tsenela mekete ya mengwaga ye lekgolo ka mešomong ya bona, dikolong, dikerekeng le mekgatlong ya setšhaba. E ipiletša go yo mongwe le yo mongwe wa rena go ekiša mekgwa ya Nelson Mandela ka go šoma ka mekgwa ya rena go aga naga ye e kopanego, ya go hloka semorafe, ya go hloka kgethologanyo ya bong le ye e atlegilego.2.5. Naga ye e keteka gape mengwaga ye lekgolo ya yo mongwe wa barwedi ba bakaonekaone ba mobu wa Afrika Mme Albertina Sisulu, yo a gafetšego bophelo bja gagwe go lwela tokologo ya basadi le tokollo ya Afrika Borwa.  Kabinete e tla re ka kopanong ye e latelago ya ala lenaneo la meketeko ya Mengwaga ye lekgolo ya Mme Albertina Sisulu.3. Komelelo3.1. Kabinete e leboga maitapišo a go se fele maatla ao a dirwago ke Komiti ya Ditona ka ga Komelelo gotee le bakgathatema ka makaleng a mmušo ka moka le setšhaba ge ba šomana le maemo a komelelo ao a ganeletšego ao a hlasetšego dikarolo tše mmalwa tša ka mo nageng.3.2. Ka ntle le taba ya gore Afrika Borwa ke naga ye e hlaelelago meetse, diabe tša go ruthufala ga lefase di tšwela pele go ama mekgwa ya go na ga pula, ka go realo a baka gore maemo a matamo a rena a dule a le fase. 3.3. Sehlophatšhomo sa Ditona ka ga Komelelo se tšwela pele go nolopfatša mošomo gareng ga mmušo wa bosetšhaba, ga diprofense le mebasepala ka mafelong ka moka ao a amilwego ke komelelo. Se se akaretša go tsenya tirišong magato lebaka le lekopana, la magareng le le letelele ka nepo ya go rarolla le go fokotša seabe seo se ka kgonegago sa komelelo ye.3.4. Mmušo o dirile gore go be le ditšhelete tša go aba thušo ya lebaka le lekopana go diprofense tše di amegago. O abile thušo ya ditšhelete tša kimollo tše di bago R473 milione le R6 pilione ya tlaleletšo ka ngwageng wa ditšhelete wa 2018/19 ka nepo ya go oketša mananeokgoparara a meetse ka Kapa Bodikela‚ Kapa Bohlabela le ka Kapa Leboa.3.5. Kabinete e ipiletša go bohle go tšwela pele go šomišana le mmušo go boloka meetse ka go a šomiša ka maikarabelo le ka go a seketša. Kabinete e tšwela pele go ikgafa go dira gore Afrika Borwa e be naga ya kgetho go baeti le go babeeletši ba ka moso. 4. Dipolao tša maphodisa4.1. Kabinete e lebiša mahloko go ba malapa le bagwera ba maphodisa a mahlano le lešole la peleng bao ba sa tšwago go bolawa sehlogo ka tlhaselong ya Seteše sa Maphodisa sa Ngcobo ka Kapa Bohlabela.4.2. Kabinete e kgalema ka bogale polao ye e sa kwagalego ya banna le basadi ba rena bao ba re hlankelago.  Tahlegelo ya lephodisa le tee, lešole goba ya motho ofe goba ofe yo a šomago go šireletša setšhaba le batho ba rena ga e amogelege.4.3. Kabinete e ikgafile, ka go diriša Tona ya Maphodisa, go dira ka fao go kgonagalago go dira gore diteše tša maphodisa di be le maphodisa ao a lekanego ka nepo ya go thibela ditlhaselo tša go swana le tšeo ka moso.4.4. Kabinete e tšwela pele go ipiletša go batswadi le go setšhaba ka kakaretšo go netefatša gore bana ba a šireletšwa ka dinako ka moka le go dirišana le ba phethagatšo ya molao go šireletša ditokelo tša bana ba rena. Mokgwa ofe goba ofe wa tlaišo kgahlanong le ngwana o swanetše go bewa nyanyeng le go begwa ka pela. Ka go šoma mmogo, re ka dira gore ditšhaba tša rena di bolokege le go netefatša gore basenyi ga ba na fao ba ka khutago gona.B. Diphetho tša Kabinete1. Kabinete e dumeletše Sethalwa seo se Bušeleditšwego sa Sengwalwa sa Ditherišano ka ga Melawana ya Dinamelwa ya Bosetšhaba seo se tlogo phatlalatšwa gore setšhaba se fe ditshwaotshwao ka ga sona. Melawana ye e ikemišeditše go hlagiša tshepedišo ya dinamelwa yeo e kopantšwego le maano a mafapha a mangwe ao a amanego go realo e le go fokotša bobedi tshenyegelo ya go namela dinamelwa le ya go dira kgwebo. E nyalelanya gape maano a dinamelwa a naga ye le diphetogo tša lefaseng ka bophara ka ga dinamelwa.2. Kabinete e dumeletše Pego ya Ditšhitšinyo ka ga Melawana ya Ditsela ya Afrika Borwa gore e phatlalatšwe gore setšhaba se fe ditshwaotshwao ka ga yona. Melawana ye e hlagiša tlhako ya kakaretšo yeo e netefatšago gore ditsela tša Afrika Borwa di laolwa gabotse, di bolokegile ebile di akaretša mekgwa ka moka ya dinamelwa ka nepo ya go fana ka mokgwa wa go ya go ile go taolo ya ditsela. E hlahla ka ga melaotshepetšo ya ditsela, mananeokgoparara, polokego, thušo ya ditšhelete tša ditsela le ya dinamelwa tšeo e sego tša difatanaga.3. Kabinete e sedimošitšwe ka ga dikutollo tša Dinyakišišo tša Bosetšhaba tša 2015/16 tšalhabollo ya Dinyakišišo le Boitekelo (Dinyakišišo tša R&D). R&D ke karolo ye bohlokwa ya tlhabollo ya ekonomi ya setšhaba ka mo nageng.  Se e bile maitapišo a mohlakanelwa a mmušo, intasteri le a dihlongwa tša dinyakišišo. Pego e hwetšagala wepsaeteng ya Kgoro ya Mahlale le Theknolotši (DST) ya: www.dst.gov.za.4. Kabinete e dumeletše ditlhamo tša molokoloko wa ditšhelete tša tšhipi tša go keteka tša 2018, tšeo di tlago tšweletšwa ke Khamphani ya Ditšhelete tša Tšhipi ya Afrika Borwa. Kgoboketšo ya tlhamo ya ditšhelete tša tšhipi tša 2018 e tlo ba e keteka Mengwaga ye Lekgolo ya Nelson Mandela. Kgoboketšo ye ya ditšhelete tša tšhipi e tlo etwa pele ke ditšhelete tša tšhipi tša go keteka tša 2017 tšeo di ketikilego Afrika Borwa ka fase ga morero wa Tokologo, Temokrasi le Ditšo.C. Melaokakanywa1. Kabinete e dumeletše go romelwa ga Molaokakanywa wa Lebollo la Setšo wa 2018 Palamenteng. Molaokakanywa wo o nyaka go šireletša, go tšwetša pele le go laola dilo tša pušo tša tiro ya lebollo la setšo. O hlagiša melawana le melaotshepedišo ya bosetšhaba ye e ikemišeditšego go šireletša maphelo le go thibela dikgobalo le mekgwa ka moka ya tlaišo yeo batho bao ba welago dikoma ba itemogelago yona.2. Kabinete e dumeletše gore Molaokakanywaphetošwa wa Bosetšhaba wa Mangwalo a Dithuto wa 2016 o romelwe Palamenteng. Molaokakanywa wo, wo o fetošago Molao wa Bosetšhaba wa Tlhako ya Mangwalo a Dithuto, wa 2008 (Molao wa 67 wa 2008), o maatlafatša Molao ka go kaonafatša magato a go šomana le merero ya go se bolele nnete, o hlagiša ditlamorago go batho bao ba sa bolelego nnete ka ga mangwalo a bona a dithuto goba mekgatlo yeo e fanago ka mangwalo a dithuto ao a sego a nepagala. O šišinya gape melaotshepetšo go netefatša gore mangwalo a dithuto a bofora a lebišwa go dihlongwa tša maleba tša sephrofešenale (lenaneo la tshedimošo ya batho bao bolelago maaka ka mangwalo a bona a dithuto). O rarolla gape go dumelelwa ga mangwalo a dithuto a dinaga tša ka ntle.3. Kabinete e dumeletše Molaokakanywa wa Polokego ya Diporo wa 2017 gore o phatlalatšwe gore setšhaba se fe ditshwaotshwao ka ga ona. Molaokakanywa wo o nyaka go kaonafatša polokego ya diporo le go hloma sebopego sa taolo ka nepo ya go hlokomedišiša mošomo wo o dirwago ke Molaodi wa Polokego ya Diporo wa Afrika Borwa. O sepelelanywa gape le Molawana wa Diporo wa Bosetšhaba mabapi le go maatlafatša tlhokomedišišo ya polokego, le go tšwetša pele le go gapeletša polokego ka diporong tša rena.4. Kabinete e dumeletše Sethalwa sa Molaokakanywa wa Taolo ya Dinamelwa tša Ekonomi wa 2017 gore se phatlalatšwe gore setšhaba se dire ditshwaotshwao ka ga sona le go rerišana. Molaokakanywa wo o rarolla dikgoba tša taolo le tša bokgoni tša mabapi le tlhagišo ya tshepedišo ya dinamelwa ya go seketša tšhelete le yeo e hlokago mathata.D. Ditiragalo tše di tlago1. Afrika Borwa e tlo ba monggae wa Khonferentshe ya Ditona tša Dikgoro tša Bašomi, tša Thwalo ya Bašomi Mešomong le tša Tšhireletšo ya Leago tša Dinaga tše di Hlabologago tša Borwa bja Afrika bjalo ka Modulasetulo, go thoma ka la 1 go fihla ka la 2 Hlakola 2018 ka Cape Town International Convention Centre. Morero wa khonferentshe ye ke: “Mešomo ye mekaone go ya go ile: Re tšwetša pele kgokaganyo, tirišano le go akaretša bohle”. Bakgathatema ba tla akaretša badirišani ba setšhabeng – mekgatlo ya dikgwebo, ya bašomi le ya setšhaba.2. Mopresidente Ramaphosa ka maemo a gagwe bjalo ka Modulasetulo wa Dinaga tše di Hlabologago tša Borwa bja Afrika (SADC) o tla tsenela diketelo tša ditherišano go la Angola, Botswana le Namibia go tloga ka la 2 go fihla ka la 3 Hlakola 2018.  O tlo felegetšwa ke Tona ya Dikamano tša Boditšhabatšhaba le Tirišano Lindiwe Sisulu le Tona ya Tšhireletšo le Bagale ba Ntwa Nosiviwe Maphisa Nqakula.3. Afrika Borwa e tla ba monggaemmogo wa Khonferentshe ya Lefase ya bo 17  ka ga Motšoko goba Maphelo (WCTOH) go tloga ka la 7 go fihla ka la 9 Hlakola 2018 ka Motsekapa ka afse ga morero wa: “Re Kopanya Lefase go fihlelela Moloko wa go se Kgoge Motšoko”. Ye ke khonferentshe ya mathomo ye e tlogo swarwa ka Afrika. WTCOH  e ipiletša go kgatotiro yeo e ikgafilego ebile e fana ka sefala go mebušo, mekgatlo ya badudi, ditheo tša Mokgatlo wa Dinagakopano, mekgatlo ya boditšhabatšhaba, bašomi ba tša maphelo le bakgathatema ba bangwe go ahlaahla  tsebo le maitemogelo tšeo di ka neelanwago, kudukudu mabapi le bafsa le basadi bao ba ka itemogelago go kgogwa ga motšoko. Go swara khonferentshe ye go tsenya letsogo go rarolleng ga dinepo tša Leanotlhabollo la Bosetšhaba ka go hloma temošo le thuto ka ga diabe tše kotsi tša tšhomišo ya motšoko, le tlhokego ya go maatlafatša magato a taolo ya motšoko.4. Ka la 10 le la 11 Hlakola Khomišene ya Dikgetho ye e Ikemego (IEC) e tlo bula Mafelo a Boingwadišetšo bja Dikgetho gore batho ba tle ba ingwadiše le go lekola dintlha tša bona tša boingwadišo. Kabinete e ipiletša go bakgethi ka moka bao ba nago le maswanedi go etela diteše tša bona tša dikgetho ka nepo ya go mpshafatša dintlha tša bona lenaneong ge ba itokišetša dikgetho tša kakaretšo tša 2019. Kabinete e tloga e ipiletša go batho bao e tlogo ba la mathomo ba kgetha go netefatša gore ba kgatha tema ka tokelong ya bona ya temokrasi ya molaotheo ka go ya go ingwadišetša go kgetha. Mafelelo ao a beke a boingwadišo ke motheo wo o lebilego go mafelelo a protšeke ya mengwaga ye mebedi ya go hwetša diaterese tša madulo tša bakgethi ka moka bao ba ingwadišitšego. Diteše tša go kgetha di tlo bulwa gareng ga 08:00 le 17:00 go thuša batho bao e tlogo ba la mathomo ba kgetha go ingwadišetša go kgetha, le go dumelela bakgethi bao ba ingwadišitšego bao ba hudugilego go ingwadiša leswa ka seleteng sa bona sa maleba le go mpshafatša diaterese tša bona lenaneong la bakgethi.E. Melaetša1. Kabinete e reta barutiši ka moka bao ba hlomphilwego ka Difokeng tša Barutiši tša Bosetšhaba tša bo 18 tšeo di bego di swerwe ka Johannesburg ka Mokibelo wa la 17 Dibokwane 2018. Difoka tše di lemogile go ruta go gokaone le boetapele ka magorong a mmalwa, go akaretšwa Sefoka sa Phihlelelo ya Bophelo ka Moka sa Nelson Mandela le Sefoka sa Moprofesara Kader Asmal.2. Kabinete e lebiša mahloko a yona go Motlatšatona Obed Bapela ge a lahlegetšwe ke mosadi wa gagwe Constance Bapela, yo a šometšego naga bjalo ka mokhanselara ka nako ya ge a hlokofala.3. Kabinete e ba le Mopresidente Ramaphosa ge a lebiša mahloko go ba lapa, bagwera le badirišani ba raekonomi wa tša sepolotiki le mongwadi, Moprofesara Johannes “Sampie” Terreblanche, yo a hlokofetšego a na le mengwaga ye 84.4. Kabinete e lebogiša Tona Naledi Pandor ge a hlomphilwe ke Yunibesithi ya Leiden ka Netherlands bjalo ka Moprofesara wa Ketelo wa Tlhompho ya Oort wa Thutalefaufau le Tlhabollo. Se ke go hlompha phihlelelo ye e sego ya tlwaelega ya Tona ge a diriša mahlale, kudukudu thutalefaufau, bjalo ka setlabelo sa tlhabollo ya lefase ka bophara le sa kholego ya setšhaba.F. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1. Mohumagadi Lerato Mataboge bjalo ka Motlatšamolaodipharephare (DDG): Kgwebišano le Dipeeletšo tša Afrika Borwa, Kgoro ya Kgwebišano le Diintasteri (dti).2. Mohumagadi Shandokane Evelyn Masotja bjalo ka DDG: Taolo ya Badiriši Dikhamphani, dti.3. Mohumagadi Vuyelwa Vumendlini bjalo ka DDG: Melawana ya Ekonomi ya Boditšhabatšhaba le ya Dilete, Kgoro ya Ditšhelete ya Bosetšhaba.4. Morena Joseph Tebogo Leshope bjalo ka Mohlankedimogolo wa Phethagatšo ya mešomo ka SENTECH.5. Mohumagadi Vuyo Zitumane bjalo ka Mohlankedimogolophethiši (CEO) wa Amatola Water.6. Moatbokheiti Seeng Catherine Ntsaba-Letele bjalo ka Maditselamogolo wa Tirelo ya Maditsela wa Ditlamo tša Setšhaba.7. Morena Edward Mamadise bjalo ka CEO wa Molaodi wa Bosetšhaba wa Melawana ya Kgapeletšo.8. Ngaka Sagren Moodley bjalo ka moemedi wa go tšwa DST go Lekgotla la Afrika Borwa la Diphrofešene tša Mahlale a Tlhago.9. Bao ba thwetšwego leswa go Lekgotla la Tumelelo ya Ditlhahlobo:    a. Mohumagadi Shanaaz Tiry Mahomed;    b. Mohumagadi Sandra Cleiland;    c. Moprofesara Christiena Maria van der Bank; le    d. Moatbokheiti Nhlanhla Paul Sibisi.Dinyakišišo:Phumla Williams(Seboleledi sa Kabinete sa Motšwaoswere)Mogala: 083 501 0139"
Pego ya Kopano ya Kabinete ya la 14 Hlakola 2018,15 Mar 2018,https://www.gov.za/speeches/statement-cabinet-meeting-14-march-2018-15-mar-2018-0000,https://www.gov.za/nso/speeches/pego-ya-kopano-ya-kabinete-ya-la-14-hlakola-2018-15-mar-2018-0000,"Pego ya Kopano ya Kabinete ya la 14 Hlakola 2018Kabinete e kopane ka Laboraro la 14 Hlakola 2018, ka Tuynhuys, MotsekapaA. Merero seemong sa bjale1. Kgolo ya ekonomi1.1. Kabinete e amogela kgolo ya 1.3% ka ekonoming ka 2017. Se ke koketšego go tloga go 0.3% ka 2016. Go šoma gabotse ga ekonomi ka fase ga maemo a boima go direla bokaone dikgonagalo tša kgolo ya ekonomi ka moso.1.2. Dipalopalo tša kgolo ya ekonomi di laetša gore ekonomi e maemong a go gola, fao e lego gore Kgoro ya Ditšhelete ya Bosetšhaba e emetše gore ekonomi e tla gola ka 1.5% mongwageng wo le go hlatloga go fihla go 2.1% ka 2020.1.3. Kabinete e ipiletša go mafapha ka moka a setšhaba go aga go seemo se sekaone sa 2017, le go šomišana le mmušo go fetošetša dipeakanyo tša ona go ba tiro ye e bonagalago ka nepo ya go godiša ekonomi go ya go ile le go hloma mešomo.2. Peakanyoleswa ya Naga 2.1. Kabinete e amogela kakanyo ye e dumeletšwego ya gore go fetošwe Molaotheo wa Repabliki ya Afrika Borwa wa 1996 go realo e le go dumelela go tšeela naga ka ntle le tefo.2.2. Go tloga ka 1994 mmušo o šomile kudu go bušetša morago ditiro tša mašaledi a go amoga bathobaso naga ka fase ga bokoloniale le kgethologanyo. Ka go šoma ka gare ga mellwane ya molao, mmušo o šomile kudu go netefatša gore tšweletšo ka naga e tšwetšwa pele, mola ka go le lengwe o akgofiša tshepedišo ya peakanyoleswa ya naga go bao ba amilwego ke ditiro tša go amogwa naga.2.3. Taba ye e lebišitšwe go Komiti ya Tekodišišoleswa ya Molaotheo, yeo e swanetšego go begela Palamente ka moragonyana pele ga la 30 Phato 2018 le dikela. Ditšhišinyo tšeo di tlago fiwa Kopanokgothekgothe ya Maloko a Palamente di tla hwetša tshedimošo go tšwa go molokoloko wa ditheeletšo tša setšhaba tšeo di tlago latelwa ke dikopano tša komiti.2.4. Kabinete e ipiletša go bakgathatema ka moka go tliša ditšhišinyo tša bona ka nakong ya tshepedišo ye ya go rerišana le setšhaba, tšeo di tlago tliša ditharollo tša go iša naga ya rena pele. Bjalo ka mmušo wo o kgathalago le wo o theilwego go batho, go tla rerišanwa le bakgathatema ka moka ka tshepedišong ye.2.5. Kabinete e tšwela pele go ipiletša go ditšhaba ka moka go tlogela go šušumela nageng ka fao go sego molaong. Re naga yeo e hlomphago molao le ye e ratago khutšo ye e nago le mekgwa ye e lekanego ya go šomana le mathata, go akaretša taba ya naga.2.6. Afrika Borwa e dula e buletše kgwebo, gomme dipeeletšo ka go temo le ka go bolemi di a amogelwa. Ke kgahlegong ya Afrika Borwa go ba le balemi bao ba dirago kgwebo gomme tshepedišo ye e ka netefatša gore re ba le palo ye kgolo ya balemi bao ba dirago kgwebo bao ba atlegilego.3. Protšeke ya Ekonomi ya Diphoofolo tša Lešoka ya Double Drift ka Setšhabeng sa Nofingxana3.1. Kabinete e amogelwa go tsebagatšwa semmušo ga Protšeke ya Ekonomi ya Diphoofolo tša Lešoka ya Double Drift ka Setšhabeng sa Nofingxana, ka Lešokeng la Diphoofolo la Double Drift ka Kapa Bohlabela ke Tona ya Merero ya Tikologo, Ngaka Edna Molewa. Se se akareditše go fana ka mangwalo a tšhupo ya beng go mokgatlo wa dithoto tša setšhaba wa Likhaya Lethu Communal Property Association (CPA) legatong la Tona ya Tlhabollo ya Dinagamagae le Peakanyoleswa ya Naga, Mohumagadi Maite Nkoana-Mashabane.3.2. Setšhaba sa Double Drift se amogilwe ditokelo tša sona tša madulo le tša mafulo ke Molao wa Naga wa 1913. Ka 1994, setšhaba se se dirile kgopelo ya go bušetšwa mabu gomme se se phethagaditšwe ka 2012, fao go feleditšwego ka go hlongwa ga Likhaya Lethu CPA.3.3. Likhaya Lethu CPA e bopilwe ke maloko a setšhaba sa Double Drift a 1 500 gomme sona se amogetše R6 milione go tšwa go Kgoro ya Merero ya Tikologo gore ba hlome kgwebo ya ekonomi ya diphoofolo tša lešoka ka polaseng ya Naudeshoek (ya dihekthara tše 1 400). Kgwebišano ye e šomilwe ka go diriša Kgoro ya Tlhabollo ya Dinagamagae le Peakanyoleswa ya Naga.4. VBS Mutual Bank4.1. Kabinete e lemogile tsebišo ye e dirilwego ke Panka ya Resefe ya Afrika Borwa mabapi le panka ye e laolwago ke mmušo ya VBS Mutual Bank. Go thwalwa ga mohlokomedi wa panka ye go tla thekga VBS Mutual Bank go bušetša sekeng mathata a go phuhlama ga yona le go direla dikgahlego tša setšhaba le bao ba tepositilego tšhelete ka pankeng ya VBS. Kabinete e dula e ikgafile go go farologanya ga lefapha la ditšhelete ka ntle le go šitiša kgahlego ya bao ba tepositilego tšhelete ka pankeng.5. Lesolo la dipeeletšo5.1. Kabinete e amogela lesolo la bahlankedibagolophethiši la ‘CEOs Know’ leo le tlilego ka Brand South Africa, ka go dirišana le mokgatlo wa Business Leadership South Africa, ka nepo ya go tšwetša pele Afrika Borwa bjalo ka lefelo la dipeeletšo.5.2. Se se aga go mananeokgoparara a rena a maemo a godimo lefaseng ka go diriša Lefelo la go Etelwa la InvestSA, bokgoni bja dinyakišišo le tlhabollo, boitlhamelo le motheo wa botšweletši wo o hlomilwego ka nepo ya go thekga babeeletši. Makala a maswa a kgolo le ona a butšwe ka ekonoming ya mawatle, ka go mohlagase wa go dirišwa leswa, ka go ekonomi ya tikologo le ka go kutollo ya gase ye e tšwago maswikeng.5.3. Lesolo le le akareditše Bahlankedibagolophethiši  go tšwa dikhamphaning tša dinaga tše ntši tšeo di šomelago ka Afrika Borwa ka go fana ka tsebo ya bona ka ga peeletšo ye e tšwetšwago pele ka Afrika Borwa.5.4. Kabinete e hlohleletša maAfrika Borwa ka moka ka moya wa “Thuma Mina” (Nthome) wo o fokago go rarala le setšhaba sa rena go kgatha tema ya bona ka go botšana dikanegelo tša bona tše kaone ka nepo ya go aga seriti sa naga ya rena le go godiša boipiletšo bja yona bja dipeeletšo.6. Lenaneo la Bodiredi bja ka Ntle bja Batšweletši ba Mohlagase bao ba Ikemego (di-IPP)6.1. Kabinete e lemogile molato wa Kgorotsheko ya Godimo wo o butšwego ke mekgatlo ye e sego ya mmušo ye mebedi mabapi le sephetho sa mmušo sa go saenela ditumelelano tša go reka mohlagase le di-IPP tše 27. Taba ye e tla fetšwa ke Kgorotsheko ya Godimo ka la 27 Hlakola 2018. Ka moya wa go hlompha molaotheo le molao, go saena fa go fegilwe.6.2. Kabinete e tiišetša boikgafo bja yona bja go rarolla merero mabapi le mananeo a. Lenaneo la Bodiredi bja ka Ntle bja Batšweletši ba Mohlagase wa go Dirišwa Leswa bao ba Ikemego le tla netefatša gore badiriši ka mo nageng ya rena ba kgona go fihlelela mohlagase wa go se ture le wo o hlwekilego, gomme le tla tliša peeletšo ye e nyakegago kudu ka Afrika Borwa. Diprotšeke tše di tla tliša mešomo ye 61 600 ya dinako ka moka, gomme 95% ya yona ke ya badudi ba Afrika Borwa, gomme yona e tla fiwa kudu bafsa.6.3. Kabinete e tiišetša leswa boikgafo bja yona go selekane seo se tiilego gareng ga setšhaba le lekala la phraebete ge re tšwela pele go šala morago maikemišetšo a rena a ka moso a phetošo ya enetši le a bophelo bjo bokaone go bohle. Se se a nyakega go tliša melawana ye e nyakegago kudu le bonnete bja taolo, le go tšwetša pele maemo a Afrika Borwa bjalo ka lefelo la kgetho la dipeeletšo mabapi le enetši.7. Bolwetši bja Listeriosis7.1. Kabinete e lebiša mahloko a yona a magolo go bagwera le go ba malapa a bao ba lahlegetšwego ke maphelo a bona ka morago ga go fetelwa ke bolwetši bja Listeriosis, ebile e lakaletša bao ba folago gore ba fole ka pela. Batho bao ba fetago ba 180 ba hlokofetše gomme ditiragalo tša bolwetši bjo tše 940 di begilwe ka Afrika Borwa.7.2. Kabinete e hlohleletšwa ke maitapišo ao a tseneletšego ao a dirwago ke Kgoro ya Maphelo, Sehlongwa sa Bosetšhaba sa Malwetši a go Fetela (NICD) le Mokgatlo wa Maphelo wa Lefase go thibela paketheria ya listeria gore e se phatlalale. Go tšwela pele go maatlafatša maitapišo a, Tona ya Maphelo, Ngaka Aaron Motsoaledi, o tla kopana le Lekgotla la Booki la Afrika Borwa ka Labone la 15 Hlakola 2018.7.3. Kabinete e lemoga kgatelopele ye kaone ye e dirilwego ya go tseba le go šupa mothopo wa go phatlalala ga bolwetši bjo bo bolayago bja Listeriosis. Go gomišwa ga ditšweletšwa tša dijo fao go dirilwego ka go latelana ka dipolanteng tše tharo tša go šoma dinama tša Enterprise le Rainbow – fao paketheria e hweditšwego gona – e bile selo se bohlokwa sa go thibela go phatlalala ga bolwetši bjo. Bolwetši bjo bo hwetšwago dijong bo bonwe la mathomo ka Phupu 2017.7.4. Listeriosis ke bolwetši bjo šoro bjo bo ka thibelwago bjo bo ka alafšago ka katlego ka dianthipayothiki. Batho bao ba lego kotsing ye kgolo ya go fetelwa ke bolwetši bjo ke basadi ba baimana, maseana a mannyane kudu, batšofadi le batho bao mašole a bona a mmele a fokolago. Batho bao ba nago le maswo a go fiša ga mmele, dihlabi tša mešifa, go sellega goba letšhologo ba swanetše go etela ngaka ya bona goba kliniki ya kgauswi ka bjako.7.5. Kabinete e holofela gore Afrika Borwa e tla fenya go phatlalala ga bolwetši bjo ebile e ipiletša go batho ka moka go latela melawana ye mehlano ya mabapi le polokego ya dijo mo nakong ye:Hlapa diatla ka sesepa le meetse pele ga ge o swara dijo, le ka morago ga go šomiša ntlwana ya boithomelo;Apea dijo di butšwe gomme o se ke wa ja dijo tšeo di sego tša butšwa ka ge paketheria ya Listeria e tla hwa ge dijo tše di apeilwego di butšutšwe;O se ke wa swara dijo tše tala le tše di apeilwego mmogo;Bea dijo ka dithempheretšhara tša maleba; gomme oNetefatše gore ditšweletšwa tša maswi ka moka di a phasetšheraeswa goba bonyane o bediše le go hlatswa dijo tše di sego tša apeiwa ka meetse a thepe ao a hlwekilego pele o di ja goba bonyane ka meetse ao a bedišitšwego peleng.7.6. Bao ba se nago le bonnete bja ge eba ba na le bolwetši bja Listeriosis ba ka ikgokaganya le NICD mo go 011 386 6400.8. Ditšhelete tša thušo ya leago8.1. Kabinete e sedimošitšwe ka ga seemo sa go itokišetša ga Setheo sa Tšhireletšo ya tša Leago sa Afrika Borwa (SASSA) go hlagiša mokgwa wa mekgwa ye mentši ka go abeng ga ditšhelete tša thušo ya leago go baholegi ka la 1 Moranang 2018. Se ke go obamela kahlolo ya Kgorotsheko ya Molaotheo (ConCourt) yeo e laetšego gore konteraka ya bjale le Cash Paymaster Services (CPS) e katološwe go fihla ka la 31 Hlakola 2018.8.2. Kabinete e bušeletša boikgafo bja yona go lenaneo la mmušo la thušo ya tša leago, leo le lego bohlokwa go masolo a rena a go fediša bohloki le go ba mohola go go bušetša seriti sa batho ba rena. Go tiišetšwa gore baholegi ba ditšhelete tša thušo ya leago ba tla lefša ka la 1 Moranang 2018.Dikarata tša bjale tša SASSA di dula di šoma go fihla ka Manthole 2018. Tshepedišo ya go fetoša dikarata tša baholegi e tla dirwa ka mokgwa wa go hloka mathata wo o ka se šitišego go lefša ga ditšhelete tša thušo ya leago. Baholegi ka moka ba tlo hwetša ditšhelete tša bona tša thušo ya leago mafelong a bona a tefelo ya ditšhelete tše go akaretšwa dipanka tša kgwebo, Poso ya Afrika Borwa (SAPO) le go mabenkele a mangwe.8.3. Kabinete e ipiletša go bao ba se nago le diakhaonte tša panka go etela makala a SAPO go bula diakhaonte tša bona. Kabinete e laetše SASSA, gammogo le Tshepetšo ya Dikgokagano le Tshedimošo ya Mmušo (GCIS), go dira ka fao ba ka kgonago go tsebiša baholegi ka moka ka ga kgonagalo efe goba efe ya diphetogo tšeo di ka dirwago ka tshepedišong ya go fetogela go tšwa go CPS go ya go mokgwa o moswa wa mekgwa ye mentši. Kabinete e dula e ikgafile go netefatša gore mmušo o obamela kahlolo ya Kgorotsheko ya Molaotheo. Dikantoro tša SASSA di tla bulwa le go itokišetša go šoma dikgopelo tše diswa.8.4. Kabinete e ipiletša go maloko a setšhaba ka moka, kudukudu baholegi le ba malapa a bona, go ikgokaganya le SASSA mo go 0800 60 10 11 goba ba etele kantoro ya kgauswi le bona ya SASSA go hwetša tshedimošo ka botlalo.9. Ngwadišo ya bakgethi9.1. Kabinete e ba le Khomišene ya Dikgetho ye e Ikemego (IEC) le Mopresidente Cyril Ramaphosa ge ba leboga maAfrika Borwa ka moka bao ba ilego ba obamela boipiletšo bja gore ba ye go ingwadišetša go kgetha goba go mpshafatša dintlha tša diaterese tša bona mo bekeng ye e fetilego ya lesolo la ngwadišo ya bakgethi. Se ke motheo wa go itokišetša dikgetho tša botshelela tša bosetšhaba le tša diprofense tšeo go emetšwego gore di tla swarwa ka 2019.9.2. Palomoka ya badudi ba 2 767 139 ba etetše diteše tša go boutela mo bekeng ye e fetilego.9.3. Go bakgethi bao ba ka fetago 2.76 milione bao ba etetšego diteše tša bona tša go boutela:Palo ye e fetago 1.3 milione e ingwadišitše leswa ka seleteng sa bona sa bjale sa dikgetho;Ba go feta ba 800 000 ba fetošitše boingwadišo bja bona go ya seleteng se seswa sa dikgetho;Palo ye e nyakilego go ba 500 000 e bile bakgethi bao ba ingwadišago la mathomo;Go bao ba ingwadišetšago go kgetha la mathomo, 82% ba bile ba mengwaga ya ka fase ga ye 30 gomme palo ye e ka bago 54% e bile basadi;Gauteng e bile le palo ya godimo ya bao ba ingwadišago la mathomo ka 23.69%, gwa latela KwaZulu-Natal ka 18.78% le Limpopo ka 17.03%.9.4. Kapa Bohlabela e bile le maemo a godimodimo a boingwadišo ka 87%, gwa latela Foreisetata ka 82%, gomme KwaZulu-Natal, Limpopo le Kapa Leboa tšona kat 79%. Boingwadišo bja kakaretšo ka Gauteng bo bile go 67.3%.9.5. IEC e begile gore lenaneo la bakgethi bjale le eme go bakgethi ba 26 250 939, gomme se se lekana le 75% ya setšhaba seo se nago le maswanedi a go kgetha, go lebeletšwe dikakanyo tša setšhaba seo se lego mengwageng ya go kgetha tša Tirelo ya Dipalopalo ya Afrika Borwa.9.6. Badudi bao ba ka bago ba 300 000 bao ba etetšego diteše tša go kgetha ba gareng ga bakgethi bao ba nyakilego go ba ba 2.8 milione bao IEC e bego e se na le diaterese tša bona ge go lebilwe mafelelong a beke ao a fetilego.9.7. Lenaneo la bakgethi leo le mpshafaditšwego le leo le nepagetšego le tiišetša seriti sa lenaneo la bakgethi ebile le maatlafatša temokrasi ya rena ka go netefatša gore go ba le dikgetho tše di lokologilego, tše di nago le bonnete le tšeo di hlomphegilego.9.8. Kabinete e ipiletša go maAfrika Borwa ka moka bao ba paletšwego ke go etela diteše tša bona tša go kgetha mo mafelelong a beke ao a fetilego gore ba etele kantoro ya bona ya kgauswi ya IEC go tiišetša le go mpshafatša diaterese tša bona. Ka go le lengwe, ba ka tsena inthaneteng ya IEC go www.elections.org.za/MyIEC gomme tirišo ye e dula e le gona diiri tše 24 ka letšatši gore bakgethi bao ba ingwadišitšego ba lekole le go mpshafatša dintlha tša diaterese tša bona.10. Re lakaletša moatlelete wa dipapadi tše tharo Mhlengi Gwala gore a fole10.1. Kabinete e ba le Tona ya Dipapadi le Boitapološo, Mohumagadi Thokozile Xasa, ge a kgalema phatlalatša tiro ya botlaela ya dikgaruru kgahlanong le moatlelete wa rena wa mofsa, Mhlengi Gwala, yo a hlasetšwego ka saga ya tšhaene ge a be a nametše paesekele ka KwaZulu-Natal.10.2. Kabinete e lakaletša moatlelete yo gore a fole ka pela ebile e lebiša ditebogo go sehlopha sa kalafo sa Sepetlele sa St Augustine seo se mo hlokometšego.Bosenyi ga go na fao re bo beilego gona ka setšhabeng sa rena gomme Kabinete e ipiletša go ditšhaba gore di šome mmogo le ditheo tša phethagatšo ya molao gore di golege basenyi ba.11. Komelelo e begilwe bjalo ka masetlapelo a bosetšhaba11.1. Ka fase ga boetapele bja Tona ya Kgoro ya Pušo ya Tirišano le Merero ya Setšo Zweli Mkhize, mmušo o begile seemo sa bosetšhaba sa masetlapelo ka nepo ya gore o šomane le komelelo ya ka mo nageng le mathata a meetse.11.2. Kabinete e lebiša ditebogo tša yona go bao ka mo Afrika Borwa ba tšwelago pele go seketša meetse le maitapišo a go se tekateke ao a dirilwego ke Komiti ya Ditona ka ga Komelelo, gammogo le bakgathatema ka makaleng a mmušo ka moka le a setšhaba, ge ba šoma ka maemo a komelelo ao a ganeletšego ao a hlasetšego dikarolo tše mmalwa tša naga.11.3. Ka ntle le taba ya gore Afrika Borwa ke naga yeo e hlaelelago meetse, Kabinete e netefaletšwa gore re dula re le lefelo la boikgethelo go baeti.B. Diphetho tša Kabinete1. Kabinete e dumetše gore Tumelelano ye e Fetošago Tlaleletšo ya Pele (ya Tirišano ka ga Peeletšo) ya Phrothokholo ka ga Ditšhelete le Peeletšo (FIP) ya Dinaga tše di Hlabologago tša Borwa bja Afrika (SADC) e alwe ka Palamenteng gore e dumelelwe.1.1. Maikemišetšo a FIP ke go swantšha melawana ya ditšhelete le ya dipeeletšo ya Dinagamaloko, gore e kgone go sepelelana le maikemišetšo a SADC. Se se tla netefatša gore diphetošo dife goba dife go melawana ya ditšhelete le ya dipeeletšo ka go Nagaleloko e tee ga di gapeletše gore go be le diphetošo tšeo di sa nyakegego ka go Dinagamaloko tše dingwe.1.2. Diphetošo tše di ikemišeditše go lota tokelo ya mebušo ya go laola ka kgahlego ya setšhaba, le go lekanyetša ditokelo le ditlamego tša babeeletši le tša mebušo.2. Kabinete e dumeletše go alwa ga Melawana ya Fasefase ya Tlwaelo ye e Bušeleditšwego le ye e Filwego Leina Gape ya Tshwaro ya Bagolegwa (“Melawana ya Nelson Mandela”) ya Mokgatlo wa Dinagakopano (UN), ka Palamenteng.2.1. Go fa leina gape ga Melawana ya Fasefase ya Tlwaelo go ba “Melawana ya Nelson Mandela” go hlompha bohwa bja Mopresidente wa rena wa peleng, yo a tšerego mengwaga ye 27 a le kgolegong.2.2. Go bile le katološo ya lefase ka bophara ya bogolo bja Letšatši la Boditšhabatšhaba la Nelson Mandela, leo le hlomphiwago ke Dinagamaloko tša UN ka la 18 Mosegamanye, go tšwetša pele maemo a setho a go dula ka kgolegong, go tliša temošo ya gore bagolegwa ke karolo ya setšhaba le go bona bohlokwa bja mošomo wa bašomi ba kgolegong bjalo ka tirelo ya setšhaba.2.3. Melawana ye e tla thuša Afrika Borwa go akgofiša phetošo mabapi le tshepedišo ya tshokollo ya bagolegwa ye e hlabollago batho ye e sepelelanago le melawana le ditlhahli tša mehutahuta tša boditšhabatšhaba.C. Melaokakanywa1. Kabinete e dumeletše go romelwa ga Molaokakanywa wa Thibelo le Twantšho ya Bosenyi bja Lehloyo le Dipolelo tša Lehloyo wa 2018 ka Palamenteng.Molaokakanywa wo o ikemišeditše go hloma melato ya mabapi le bosenyi bja lehloyo le dipolelo tša lehloyo, le go tsenya tirišong magato a go thibela le go lwantšha melato ye. O ikemišeditše go rarolla dikgaruru kgahlanong le batho go lebeletšwe go tšea lehlakore ka ga se sengwe. O tla phethagatša gape ditlamego tša Afrika Borwa go latela ditlhagišo tša boditšhabatšhaba mabapi le ditokelo tša botho.2. Kabinete e dumeletše gore Molaokakanywa wa Sehlongwa sa Bosetšhaba sa Bokgoni bja Elektroniki sa iKamva (iNeSI) wa 2018 o romelwe Palamenteng. Molaokakanywa wo o hlagiša gore go hlongwe iNeSI bjalo ka sehlongwa sa semolao seo se nago le melao ya sona ka nepo ya go rarolla mathata a bokgoni bja tša elektroniki (bokgoni bja titšithale) ka mo nageng. Tlhabollo ya bokgoni bja  elektroniki e bonwa bjalo ka ye nngwe ya makala ao a beilwego pele a mmušo ka go ageng ga ekonomi ye e akaretšago mang le mang, le go hloma mmušo wo o nago le bokgoni le wa tlhabollo.iNeSI e tla šoma bjalo ka setheo sa bosetšhaba seo se hlohleletšago tirišano le phetogo, ka go hlabolla mabokgoni a tša titšithale le botsebi bja dikhamphani ka mo nageng.3. Kabinete e dumeletše gore go tsebišwe Molaokakanywa wa Dinyakišišo ka ga Meetse wa 2018 ka Palamenteng. Molaokakanywa wo o nyaka go tseba le go fa maemo a semolao go Kantoro ya Mohlankedimogolo wa Dinyakišišo ka ga Meetse, yeo e bilego gona ka Kgorong ya Tšhireletšo (Tirelo ya Mašole a ka Meetseng) go tloga mola go hlongwa ditirelo tša dinyakišišo tša meetse ka Afrika Borwa.O tla kgontšha Mohlankedimogolo wa Dinyakišišo tša Meetse wa Tirelo ya Mašole a ka Meetseng ya Afrika Borwa go bonwa bjalo ka Mohlankedimogolo wa Bosetšhaba wa Dinyakišišo tša Meetse. O tla netefatša gore kabo ya ditirelo tša dinyakišišo tša meetse e dirwa semmušo le go phethagatšwa go ba molao. Se ke go latela Mokgatlo wa Boditšhabatšhaba wa Mawatle le Kwano ya Boditšhabatšhaba ka ga Polokego ya Bophelo ka Lewatleng, e lego kwano ya boditšhabatšhaba ya mawatle yeo e beago maemo a polokego a fasefase ka go ageng, go hlama le go sepediša dikepe tša merwalo.D. Ditiragalo tše di tlago1. Kgwedi/Letšatši la Ditokelo tša BothoMeketeko ya Kgwedi/Letšatši la Bosetšhaba la Ditokelo tša Botho la 2018 e tla swarwa ka fase ga morero wa: “Ngwaga wa Nelson Rolihlahla Mandela: re tšwetša pele le go maatlafatša seemo sa ditokelo tša botho go ralala le setšhaba”.Tiragalo ye ya bosetšhaba e tla swarwa ka la 21 Hlakola 2018 ka Lebaleng la Khrikhete la George Thabe, Sharpeville ka Vereeniging. Kabinete e ipiletša go mafapha ka moka go hlompha letšatši le la bosetšhaba, leo le ketekago setlwaedi sa ditokelo tša botho ka Afrika Borwa le go hlompha batho ba go swana le Madiba bao ba lefilego gabohloko le go itima tšohle ka nepo ya go fihlelela tokollo le tokologo yeo re ipshinago ka yona lehono.2. Beke ya Bosetšhaba ya Nepišo ya ImbizoBeke ya Bosetšhaba ya Nepišo ya Imbizo e tla swarwa go tloga ka la 9 go fihla ka la 15 Moranang 2018 ka fase ga morero wa: “Mmogo le iša Afrika Borwa pele”. Mo ngwageng wo, mokete wa Mengwaga ye Lekgolo ya Mandela o bopa karolo ye kgolo ya beke ye ya nepišo, ka fase ga morero waka fasana wa: “Eba bohwa”. Bolaodiphethiši bja mmušo bo tlo boledišana le ditšhaba ka dikarolong tše di fapafapanego tša naga. Mananeo a Ditona a tla tsebišwa ge nako e dutše e sepela.3. Go thwala bafsa mešomong 3.1. Mopresidente Ramaphosa go emetšwe gore o tla tsebiša semmušo lesolo la go leka kgonagalo ya Ditirelo tša go Thwala Bafsa Mešomong ka Lefelong la Tlhahlo ka ga Mešomo la Riversands ka Diepsloot ka la 27 Hlakola 2018. Lesolo le, ka tirišano le lekala la phraebete, le ikemišeditše go maatlafatša bafsa ba milione o tee mo mengwageng ye e latelago ye mehlano gore ba kgathe tema ka ekonoming, e ka ba bjalo ka maloko a bašomi goba ba sepetša dikgwebo tša bona goba ba hwetša lerato la bona la go tšwetša pele dithuto.4. Diketelo tša mošomo go la Mozambique le ZimbabweMopresidente Ramaphosa o tla tšea maeto a mošomo go leba Repabliking ya Mozambique le Repabliking ya Zimbabwe ka Mokibelo wa la 17 Hlakola 2018. Diketelo tše di tla lebeledišiša kudu go maatlafatša dikamano tša dinaga ka bobedi le dinaga tše go boletšwego ka tšona ka mo godimo.Mopresidente o tla fana ka maikutlo mabapi le merero ya khutšo le tšhireletšo ka mo seleteng se le ka khonthinenteng, gomme ba tšwela pele ba boledišana ka ga merero ya lefase ka bophara yeo dinaga tše di nago le kgahlego go yona.E. Melaetša1. Kabinete e lebogiša Ntsiki Biyela, mosadi wa mathomo wa mothomoso ka Afrika Borwa wa go tiitiela beine yo a tsebagaditšego semmušo leina la beine ya gagwe. Ka ge a na le kgrata ka ga go bjala mehlare ya mebeine go tšwa ka Yunibesithing ya Stellenbosch le maitemogelo a mošomo a mengwaga ye 13,  Dibeine tša gagwe tša Aslina di tla re ka 2018 tša rekiša mapotlelo a 12 000 ka United States of America, Germany, Taiwan le Ghana.2. Kabinete e lebogiša Caster Semenya ge a robile rekhoto ya Afrika Borwa ya Lebelo la dimetara tše 1 000 yeo e tšerego mengwaga ye 35 e sa robiwe ka phadišanong ya Diatleletiki ya Grand Prix ye e bego e swerwe ka Tuks ka Pretoria. Mosetsana wa rena wa gauta o thopile lebelo le ka nako ya 2:35:44, a roba rekhoto ya kgale yeo e beilwego ka 1983 ke Ilze Wicksell ka metsotswana ye e nyakilego go ba mebedi. Kabinete e reta gape Semenya ge a phethagaditše toro ya gagwe ye e lego kgale a na le yona ya go hwetša mangwalo a dithuto tša yunibesithi ge a phetha Tiploma ya gagwe ya Dithutamahlale tša Dipapadi ka Yunibesithing ya Leboa-Bodikela ka Potchefstroom.3. Kabinete e lebiša mahloko go bagwera le go ba lapa la Leloko la Palamente leo le Hlomphegago, Mohumagadi Loliwe Fazeka, yo a hlokofetšego ka kotsing ya sefatanaga ka Kapa Bohlabela, mo bekeng ye e fetilego.4. Kabinete e lebiša gape mahloko go bao ba bego ba ratwa ke Motseta wa Afrika Borwa ka Sweden, Mohumagadi Faith Radebe, yo a hlokofetšego ka Labobedi la 13 Hlakola 2018. E be e le Moinspektharapharephare wa Bohlodi ka Afrika Borwa mo nakong ye e fetilego.F. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1. Ngaka Philemon Mjwara bjalo ka Molaodipharephare wa Kgoro ya Mahlale le Theknolotši mo lebakeng la konteraka ye e katološitšwego ya mengwaga ye meraro, ye e thomago ka la 1 Moranang 2018.2. Mohumagadi Memme Sejosengwe bjalo ka Mongwaledipharephare wa Kantoro ya Moahlodimogolo mo lebakeng la konteraka ye e katološitšwego ya mengwaga ye meraro, ye e thomago ka la 1 Moranang 2018.3. Mohumagadi Thuli E Radebe, bjalo ka Molaodiphethiši ka Senthareng ya Boitlhamelo ya Tirelo ya Setšhaba mo lebakeng la konteraka ye e katološitšwego ya dikgwedi tše tshela.4. Morena Thilivhali Archibald Ramawa bjalo ka Mohlankedimogolo wa Ditšhelete wa Sehlongwa sa Bosetšhaba sa Kgašo ya Elektroniki sa Afrika Borwa.5. Lekgotlataolo la Sentech SOC Limited:a. Morena Magatho Mello (o thwetšwe leswa bjalo ka molaodi yo e sego wa khuduthamaga le Modulasetulo);b. Morena Lumko Mtimde (o thwetšwe leswa bjalo ka molaodi yo e sego wa khuduthamaga);c. Ngaka Sandile Malinga (molaodi yo e sego wa khuduthamaga); andd. Mohumagadi Elizabeth Malaka (molaodi yo e sego wa khuduthamaga).6. Lekgotlataolo la Broadband Infraco:a. Morena Mandla Ngcobo (o thwetšwe leswa bjalo ka molaodi yo e sego wa khuduthamaga le modulasetulo);b. Mohumagadi Nokuthula Selamolela (o thwetšwe leswa bjalo ka molaodi yo e sego wa khuduthamaga);c. Morena Gift Mphefu (molaodi yo e sego wa khuduthamaga);d. Mohumagadi Zandile Matilda Kabini (molaodi yo e sego wa khuduthamaga); lee. Mohumagadi Jennifer Schreiner (molaodi yo e sego wa khuduthamaga).7. Lekgotlataolo la SAPO:a. Morena Comfort Ngidi (o thwetšwe leswa bjalo ka Modualsetulo);b. Mohumagadi Nomahlubi Simamane (o thwetšwe leswa bjalo ka Motlatšamodulasetulo);c. Adv Juliana Galetlane Rasethaba (molaodi yo e sego wa khuduthamaga); led. Ngaka Charles Nwaila (molaodi yo e sego wa khuduthamaga).Dinyakišišo:Phumla WilliamsSeboleledi sa Kabinete sa Motšwaoswere (GCIS)Sellathekeng: 083 501 0139 "
Pego ya Kopano ya Kabinete ya la 25 Moranang 2018 ,26 Apr 2018,https://www.gov.za/speeches/statement-cabinet-meeting-25-april-2018-26-apr-2018-0000,https://www.gov.za/nso/speeches/statement-cabinet-meeting-25-april-2018-26-apr-2018-0000,"Kabinete e kopane ka Laboraro, 25 Moranang 2018, ka Tuynhuys, MotsekapaA. Merero seemong sa bjale1. Dipoloko tša babotegi le bomahlwaadibona1.1. Kabinete e leboga batho ka moka lefaseng ka bophara, kudukudu maAfrika Borwa, ka magato a bona a borutho le a lerato morago ga go kwa lehu la mogalegadi Mama Winnie Madikizela-Mandela, lehu la mmotegi wa Tokologo Ngaka Zola Skweyiya le lehu la mosepediši wa yunione ya bašomi Archie Sibeko.1.2. Babotegi ba rena ba ikgafile ka maphelo a bona torong ya Afrika Borwa ye kaone ebile banna le basadi ba naga ye ba hwetša tlhohleletšo go tšwa diphenkgišanong tša bona tša tokologo.1.3. Kabinete le yona e tla ba le Mopresidente Cyril Ramaphosa go laetša tlhompho ya yona go diplomate wa Mahlwaaadibona, Motseta George Nene, yo a hlanketšego Afrika Borwa ka mokgwa wa moswananoši le ka boikgafo ka dinakong tša gagwe ge a be a tšhabišeditšwe dinageng tša ka ntle go lokišetša selete sa rena le kontinente ye go šireletša tokologo ya Afrika Borwa.2. Megwanto ya Leboa Bodikela2.1. Kabinete e šogašogile seemo sa go fetogafetoga seo se hlagilego gola Leboa Bodikela, seo se amilego palo ye bonagalago ya ditirelo, kudukudu ditirelo tša maphelo. Bjalo ka mmušo wo o nago le tlhokomelo, Kabinete e dumeletše magatotharolo a mabedi a semeetseng go bušetša taolo sekeng le boitsetsepelo lefelong le.2.2. Kabinete e dumeletše boipiletšo bja Karolo 100(1)(b) ya Molaotheo wa Rephabliki ya Afrika Borwa wa 1996 go rarolla masetlapelo ao a lego molaleng, kudukudu ka lefapheng la tša maphelo. Morerokgolo wa magatotharollo a ke:go bušetša potego le boitshepho sekeng magareng ga bašomi le mmušo;go thuša profense go kaonafatša dipeakanyo tša yona le mabokgoni go ya maemong a mafsa a tlwaelo;go netefatša kobamelo ya tlhako ya mmušo ya semolao le ya taolo;go tiišeletša tikologo ya bašomi, go bušetša sekeng kabo ya ditirelo yeo e swarelelago, go netefatša tšhireletšego ya bašomi le go kaonafatša taolo ya ditšhelete.2.3. Kabinete le yona e laetše sehlophatšhomo sa Ditona go etela profense ya Leboa Bodikela go hwetša nnete bathong. Ba letetšwe go tliša pego mo dibekeng tše pedi tšeo di tlago. Pego yeo e tla thuša go hwetša magatotharollo a goya pele ao a ka nyakegago.2.4. Sehlophatšhomo se se arogantšwe ka Ditona tša Kgoro ya Borulaganyi, Tlhokomelo le Tekolo (kgoro ye e biditšego pitšo); Kgoro ya Maphelo; Kgoro ya Ditšhelete; Kgoro ya Tirišano ya Makala a Pušo le Merero ya Setšo, gotee le Sehlopha sa Ditona tša Kgoro ya Toka, Thibelo ya Bosenyi le Tšhireletšo.2.5. Mola Kabinete e le gare e lemoga dipelaelo tšeo di hlagišitšwego ke setšhaba, Kabinete e kgalema ka bogale ditiragalo tša dikgaruru, go ipha dilo ka kgang le tshenyo ya thoto yeo e bego e tsamaišana le megwanto mo mafelong ao a itšego a profense.3. Ditherišano tša meputso tša lefapha la bohle3.1 Kabinete e sedimošitšwe ka ditherišano tša meputso tša Ditirelo tša Setšhaba. Kabinete e dirile boipiletšo go Kgoro ya Tirelo le Taolo ya Setšhaba gotee le komiti yeo e fanago ka ditaelo go šoma go feta tekano go rarolla tlabego ye lego gona ditherišanong tša meputso.4. Megwanto ya dipese4.1. Kabinete e dira boipiletšo go bakgathatema ka moka lefapheng la dinamelwa tša bohle go dira gore mogwanto wa dipese wa bosetšhaba o fihle mafelelong ka potlako. Re dira boipiletšo bathong ka moka go boela ditherišanong gore ba kgone go fihlelela kwano yeo e kgotsofatšago bakgathatema ka moka mo nageng.5. Dikgaruru Lepatlelong la Moses Mabhida5.1.  Kabinete e kgalema ka bogale dikgaruru tša go se hlamatsege le tshenyo ya ka boomo ya thoto ka balatedi ba kgwele ya maoto morago ga go šwahlela ka lebaleng Lepatlelong la Moses Mabhida nakong ya papadi ya Premier Soccer League mafelelong a beke.5.2. Dikemedi tša phethagatšo ya molao di hlohleletšwa go netefatša gore batho ka moka bao ba amegago bohodung le ditiragalong tša dikgaruru papading ye ba ikarabele ka tšeo ba di dirilego.5.3. Kabinete e dira boipiletšo bja dinyakišišo tša ka pejana le phethagatšo ya magato ao a nanogilego a tšhireletšo go netefatša polokego ya babogedi le bahlankedi. Kabinete e dira boipiletšo go bakgathatema ka go šomišana le dinyakišišo go efoga ditiragalo tša mohuta wo kamoso.6.    Diteišene tša seyalemoya tša setšhaba6.1. Kabinete e amogela kwano yeo e fihleletšwego ya go hlomesetša diteišene tše 15 tša seyalemoya tša setšhaba tšeo di bego di fegilwe ke Sentech ka baka la go se lefele ditefelo tša phatlalatšo ya maphoto a kgašo, mola ditharollo tšeo di swarelelago di le gare di lebeletšwe.6.2. Kwano ye e fihleletšwe morago ga gore mmušo o kopane le Sentech, Foramo ya Bosetšhaba ya Diyalemoya tša Setšhaba, Lekala la Phapano le Tlhabollo ya Bogaši (MDDA) le Bolaodi bjo bo Ikemetšego bja Dikgokagano tša Afrika Borwa (Icasa).6.3. Lefapha la seyalemoya sa setšhaba ke sefala se bohlokwa sa dikgokagano seo se fago batho ba gaborena khumanego ya tshedimošo ebile se šoma bjalo ka mekgwa ya go bopa setšhaba seo se sedimošitšwego. Bakgathatema ka moka ba kwane go bitša kopano go se goye kae go tla ka ditharollo tša go tšea lebaka le letelele tšeo di tla dirago gore diteišene tše di swarelele.7. Baetapele ba Kopano ya Mmušo ya Kgweranoditšhaba7.1. Kabinete e thabela kamogelo ya Lenaneo la Magato a Kgweranoditšhaba mo mengwageng ye mebedi yeo e tlago.7.2. Mopresidente Ramaphosa o eteletše pele Baromiwa ba Afrika Borwa go leba Kopanong ya Baetapele ba Mmušo ya Kgweranoditšhaba (CHOGM 2018) ka fase ga morero wo: “Re lebile Bokamosong bjo bo swanago” go thoma ka la 19 go fihla ka la 20 Moranang 2018.7.3. Ka gona go hloma Afrika Borwa bjalo ka lefelo le lengwe leo le etilego pele dipeeletšo tša mebaraka tšeo di tšwelelago, Mopresidente Ramaphosa o file polelo go Seboka sa Baetapele ba Afrika ba Foramo ya Kgwebo ya Kgweranoditšhaba, le go boledišana le babeeletšibagolwane ba boditšhabatšhaba le baetapele ba dikgwebo. Mopresidente o fane gape ka memo go babeeletši bao ba etilego pele le baetapele ba dikgwebo go ba gona Samiting ya Dipeeletšo yeo e letetšwego kudu ya Afrika Borwa yeo e beakanyeditšwego mafelelong a ngwaga wo.7.4. Ka fase ga boetapele bja Mopresidente Ramaphosa, baromiwa ba Afrika Borwa le bona ba šomišitše monyetla wo o hlagišitšwego ke CHOGM go tšwelapele go huetša bonkgetheng bja Afrika Borwa Khanseleng ya Tšhireletšo ya Ditšhabakopano (UN) ya paka ya go thoma ka 2019 go fihla ka 2020. Dikgetho tše di beakantšwe go swarwa ka la 8 Mosegamanye 2018 gola New York, USA.8. Dipeeletšo8.1. Kabinete e amogela thwalo ya Mopresidente Ramaphosa ya dikemedi tše nne tša moswananoši mo dipeeletšong go boledišana le babeeletši ba ka mo nageng le ba dinageng tša ka ntle ka bobedi ga bona mabapi le dibaka tša ikonomi mo Afrika Borwa.8.2. Dikemedi tše di laeditše go tanya šedi ya dipeeletšo ka mokgwa wo o nago le šedi le ka tsheketšo. Lesolo la dipeeletšo le tla ruma ka khonferense ya kgoparara ya dipeeletšo go ela mafelelong a ngwaga go kgoboketša tšhelete ya go feta R1 trilione ya dipeeletšo tše difsa mo mengwageng ye mehlano.9. Go tsebagatšwa ga lebenkele la Makgonatšohle la InvestSA la Gauteng9.1.  Kabinete e hlohleletša ka maatla babeeletši ba ka mo nageng le ba boditšhabatšhaba go diriša dinolofatši tša dipeeletšo tša mabenkele a diprofense a Makgonatšohle a tsebagatšwago ka nageng ka bophara – la moragorago e lego Lebenkele la Gauteng la Makgonatšohle.9.2. Lebenkele la Makgonatšohle la InvestSA ke lenaneo la bopresidente la go hlohleletša le go kgontšha dipeeletšo ka Afrika Borwa. Lebenkele la Makgonatšohle la InvestSA le šetše le phethagaditšwe ka katlego gola KwaZulu-Natala le Kapa Bodikela.9.3. Disenthara tša dipeeletšo tša Lebenkele la Makgonatšohle di gare di a hlongwa diprofenseng ka moka, ebile di tla šomišwa go rulaganya le go tsenyeletša ditikologo tša moswananoši tša ikonomi, dietšensi tša profense tša dipeeletšo, balaodi ba ka mo nageng le dikgoro tše maleba tša mmušo tšeo di amegago mo mererong ya bolaodi, boingwadišo, diphemiti le ya dilaesense.10. Dikarata tše difsa tša Panka ya Poso tša Poskantoro le tša SASSA10.1. Kabinete e amogela phethagatšo ya makgoraditsela ya dikarata tše difsa tša Etšensi ya Afrika Borwa ya Tšhireletšo ya Leago (SASSA) kua dikantorong tšeo di kgethilwego tša poso gola Kapa Bodikela go dumelela baholegi ba dithušo tša tšhelete ya leago go tliša dikarata tša bona tša bjale gore ba hwetše tše difsa tša panka ya poso tša Poskantoro ya Afrika Borwa (SAPO) le SASSA.10.2. Baamogedi ba mphiwafela wa leago le bengdikarata ba santše ba ka kgona go diriša dikarata tšeo ba nago le tšona go fihla ka Manthole 2018, eupša Kabinete e hlohleletša baamogedi ba go iša dikarata tša bona tša kgale gore ba hwetše tše difsa ka go etela lekala la bona la kgauswi la SASSA goba la SAPO go thoma ka la 2 Mopitlo go fihla mafelelong a Lewedi 2018.11. Thuto ya Godimo11.1.  Kabinete e amogela kgatelopele yeo e dirilwego phethagatšong ya thuto ya mahala bjalo ka ge e hlatholotšwe ke Tona ya thuto ya Godimo le Tlhahlo. Kwalakwatšo ya tlhatlošo yeo e bonagalago mo kabaganyong ya mathomomayo go NSFAS go thoma ka R9,849 bilione ka 2017/18 go fihla go R35,321 bilione ka 2020/21 e laetša boikgafo bja mmušo go thuša baithuti go tšwa malapeng a bahloki le malapeng a bao ba šomago.12. Lenaneo la Thekgo la SMME12.1. Kabinete e amogela go tsebagatšwa ga Tlhohleletšo ya Thwalo Mešomong ka Lenaneo la Thekgo la dikgwebopotlana, tša magareng le tše kgolo (di-SMME) leo e lego kgwebišano magareng ga Kgoro ya Tlhabollo ya Dikgwebopotlana (DSBD) le Yunione ya Yuropa.12.2.  Lona le tla thekga di-SMME ka ditirelo tša tlhabollo ya kgwebo, la ba thuša go fihlelela mebaraka, go kaonafatša khumanego ya bona ya ditšhelete, le go thuša go nolofatša tšhalelomorago ya tša tsamaišo le tša taolo mo dikgwebopotlaneng.13. Saense le Theknolotši13.1. Kabinete e reta batho ka moka bao ba amegago temogong ya ZACUBE-2, e lego sathalaete ye kgolokgolo mo Afrika ya go gatela pele kudu ya mohuta wa cube. Sathalaete ya boima bja 4kg ya ZACUBE-2 yeo e tšweleditšwego ke ba Yunibesithi ya Mahlale ya Cape Peninsula (CPUT) le Sehlongwa sa Mahlale sa Afrika Borwa le Fora, le go laolwa ke Etšensi ya tša Mafaufau ya Bosetšhaba ya Afrika Borwa e thekgilwe ka ditšhelete ke Kgoro ya Saense le Theknolotši. Yona ke sathalaete ya bobedi ya mohuta wa nano yeo e tšweleditšwego CPUT.13.2. Sathalaete ye ya cube e rometšwe India gore ba e romele lefaufaung. E tla thuša go kgoboketša tshedimošo go kgontšha kgolo ya ikonomi mo ikonoming ya mabopong. Mohuta wo wa nanosatellite o tla thuša go rarolla dinyakwa tša lenaneo la Lesolo la Mabopong la Operation Phakisa le go thuša gape go lota ditiragalo tša mabopong go bapa le mabopo a Afrika Borwa le go nkgelela mello ya hlaga ka mafolofolo.14. Indaba ya Meepo ya KwaZulu-Natala14.1. Kabinete e amogela dipoelo tša Indaba ya Meepo ya KwaZulu-Natala ya matšatši a mabedi, fao baromiwa ba šogašogilego ditaba tšeo di tla thušago go fetoša lefapha le go kgontšha dibaka tša go amana le ditshepedišo tša kgwebo ya meepo mo profenseng.14.2. Meepo ke le lengwe la mafapha ao a ka re thušago go fetoša ikonomi ya rena le gona Kabinete e ipileditše dikhamphaning tša meepo, bašoming le setšhabeng go maatlafatša dikamano tše ka nepo ya gore meepo e swarelele.A. Diphetho tša Kabinete1. Kabinete e dumeletše Tlhako ya Tlhokomelo le ya Tekolo bakeng sa Pholisi ya Bosetšhaba ya Bafsa (NYP) 2015-2020. Tlhako ye e fana ka boikarabelo le botswerere mo phihlelelong ya dinepo tša NYP tša 2020. Pholisi ye e nepile go kaonafatša phethotiro le go hlatloša kabo ya ditirelo, kudukudu mananeong a bafsa.2. Kabinete e dumeletše Lenaneo la go swarwa ga Kgwedi ya Afrika ya Ngwaga ka Ngwaga la Mopitlo 2018 ka fase ga morero wo: ‘‘Ngwaga wa Nelson Mandela – go Agwa Afrika ye Kaone le Lefase le Kaone’’. Mo kgweding ya Mopitlo go ketekwa diphihlelelo tšeo di dirilwego tlhabollong ya Afrika. Ditiragalo tša gona di gagaba go fihla ka Letšatši la Afrika ka la 25 Mopitlo, ebago letšatši leo le tsebagaditšwego ke Yunione ya Afrika ebile le ketekwa Afrika.3. Kabinete e sedimošitšwe ka pego le magatotharollo ao a dirilwego ka seemo sa tshwarompe ya thobalano, tlaišo le melato ye megolo ya maitshwaro a mabe kgahlanong le maloko ao a thwetšwego a Sešole sa Bosetšhaba sa Afrika Borwa (SANDF) ao a thekgago Morero wa Ditšhabakopano wa Boitsetsepelo gola Democratic Republic of Congo.3.1.  Le ge Kabinete e kgotsofaditšwe ke magatotharollo ao a dirilwego go rarolla ditlaišo tše, e santše e kgalema ka bogale ka mo go kgonagalago mohuta ofe goba ofe wa tlaišo ya thobalano le ditiragalo tša maitshwaro a mabe ka maloko a SANDF mo mafelong ao ba ilego ka morero.3.2. Go thwetšwe sehlopha sa go nyakišiša ditatofatšo tšeo di beilwego. Le ge e le gore melato ye mengwe e rumilwe, ye mengwe e šetše e le mo seemong sa ditsheko tša sešole. Dinyakišišo tše ka moka di dirilwe ka go latela ditshepedišo tša semolao tša sešole ka mokgwa wa go se fihle selo le ka boikarabelo.3.3. Bjalo ka setlwaedi Afrika Borwa e santše e tla tšwelapele go tšea magato a ka pejana ge e rarolla ditiragalo tša mohuta wo. Go hloka maitshwaro le maitshwaro a bosenyi mo maemong a SANDF ke bohlola ebile go ka se kgotlelelwe le gatee. Bao ba humanwego gore ba tšwile tseleng ba tla kgalengwa go ya ka Molao wa Maitshwaro le Molao wa Kgalemo wa Sešole.3.4. Kabinete e thekgile gape le go rungwa ga Molaokakanywa wa Kgalemo wa Sešole, wo o lebeletšego go swaragana le dikgalemo tša kakaretšo ka gare ga SANDF, go akaretšwa le go tiišeletša tlhalošo ya tshwarompe ya thobalano le gore kotlo ya fasefase ya melato ye e hlatlošetšwe go fihla mengwageng ye lesome.B. Melaokakanywa1. Kabinete e dumeletše phatlalatšo ya Molaokakanywa wa 2017 wa Taolo ya Ditšweletšwa tša Motšoko le Dipeakanyo tša Thomelo ya Elektroniki ka Kuranteng ya Mmušo gore setšhaba se fe ditshwayotshwayo tša sona.Molaokakanywa wo o phumola Molao wa Taolo ya Ditšweletšwa tša Motšoko, 1993 (Molao 83 wa 1993) e le gona go hlohleletša maphelo a bohle le go tsepanya molao wa Afrika Borwa wa taolo ya motšoko gotee le Kopano ya Tlhako ya Mokgatlo wa Bolefase wa tša Maphelo mo Taolong ya Motšoko. Wona o šetšana le dintlhakgolo tša go amana le mafelo a ka gare a bohle, go laetšwa ga ditšweletšwa tša motšoko mafelong a bobapatši, tšhomišo ya didirišwa tša elektroniki le go tsebagatšwa ga diphuthelwana tša go hloka mebala tša ditšweletšwa tša motšoko.2. Kabinete e dumeletše phatlalatšo ya Molaokakanywa wa Tlhako ya Mohlakanelwa wa 2018 ka Kuranteng ya Mmušo gore setšhaba se fe ditshwayotshwayo tša sona. Molaokakanywa wo o lebeletše go fihlelela thulaganyo yeo e rulagantšwego ya mohlakanelwa go ralala didiko tša mmušo ka moka, tšeo di gatago ka mošito o tee le go šomišana go hlohleletša phethagatšo ye nago le mohola ya Leanotlhabollo la Bosetšhaba (NDP).  Go hloma setlwaedi sa thulaganyo ya mohlakanelwa go tsamaišana le NDP ebile go šeditše go tliša dipoelo tša boikgafo bja Tlhako ya Leanopeakanyo la Paka ya Magareng la 2014-2019 go hloma magato le mabokgoni mo Mmušong a go kalokana le thulaganyo ya tlhabollo ya lebaka le letelele. Go hloma setlwaedi se go tla hlohleletša gape le Mmušo wo o rulagantšwego wa go arabela batho wo o tla bago le mohola kudu go hlohleletša diphetogo tša dikgoro tšeo di nyakegago bakeng sa kgolo yeo e akaretšago batho ka moka, le gape go hlabolla motheo wa methopo ya batho ba naga ye le temokrasi yeo e tieletšego.C. Ditiragalo tšeo di tlago1. Letšatši la TokologoKabinete e reta maAfrika Borwa ka moka le mafapha ka moka bao ka ditsela tša go fapafapana ba kgathago tema meketekong ya bjale ya Kgwedi ya Tokologo. Mopresidente Ramaphosa o tla fa polelokgolo meketekong ya Letšatši la Bosetšhaba la Tokologo ka la 27 Moranang 2018 kua Lepatlelong la Ngaka Petrus Molemela gola Bloemfontein, Freistata ka fase ga morero wo: “Ngwaga wa Nelson Rolihlahla Mandela: re lebile temogong ye tletšego ka botlalo ya tokologo ya rena ka diphetogomoka tša ikonomi maphelong a rena”.Tiragalo ye e tla latelwa ke Difoka tša Tlhompho tša Bosetšhaba tša 2018 ka Mokibelo, 28 Moranang 2018 gola Pretoria fao Mopresidente Ramaphosa a tla fago baamogedi bao ba nago le maswanedi Sefoka sa Baobab, Sefoka sa Ikhamanga, Sefoka sa Luthuli le Sefoka sa Bafelegetši ba OR Tambo. Difoka tša Bosetšhaba ke difoka tša maemo a godimodimo tšeo Afrika Borwa e fanago ka tšona, ka Mopresidente, go badudi le maloko a setšhaba sa boditšhabatšhaba bao ba kgathilego tema ye kgolo go dira gore naga ye e be setšhaba sa tokologo, setšhaba sa temokrasi le setšhaba seo se atlegilego; seo se kopanego ka go fapafapana ga sona.2. Meketeko ya Letšatši la BašomiKabinete e dira boipiletšo bašoming ka moka go ralala naga ka bophara go tsenela meketeko ya Letšatši la Bašomi ka Labobedi, 1 Mopitlo 2018 le go lebelela diphenyo tša ditokelo tša bašomi go tloga mola temokrasi e thomago. Letšatši le ke segopotšo sa gore mafelo a mošomo a swanetše gore a bolokege le gore bengmešomo ba swanetše go dira tše ntši go netefatša polokego ya bašomi ba bona, kudukudu ka lefapheng la meepo. Kabinete e lebišitše gape mantšu a yona a kgothatšo go malapa, bagwera le bašomimmogo ba borameepo ba tshela bao ba swelego go fihlela ba neela moya ge pese ya go ba iša mošomong e be e fišwa ka pomo ya petrole yeo e fošitšwego ke bahlasedi bao ba sa tsebjwego. Kabinete e ipileditše go maloko a setšhaba go thuša maphodisa mo maitekelong a bona a go ruma molato wo ka pejana.D. MelaetšaKabinete e lebogiša:1. Modiragatši wa MoNdebele Esther Mahlangu, yo a amogetšego lengwalo la honorary doctorate go tšwa Yunibesithing ya Johannesburg ka temogo ya tema ya gagwe ye tšwago pele go setšo le bokgabo bja tlhago bja Afrika Borwa.2. Sehlopha sa Afrika Borwa seo se phaphamišitšego folaga ya rena Dipapading tša Kgweranoditšhaba gola Australia Gold Coast, ge se be se fetša ka maemo a botshelela ka palomoka ya dimetale tše 37 (digauta tše 13, disilibere tše 11 le dipronse tše 13). Go atlega ga bona ke dipoelo tša go šoma ga boima, go ba le maikemišetšo le go ba le kgotlelelo. Ye ke tšhušumetšo go boramabelo ba bafsa ebile ke tiišeletšo ya gore dipapadi ke karolo ye nngwe ya setšhaba yeo e re kgokaganyago felo gotee bjalo ka maAfrika Borwa.2.1. Bafenyi ba maemo a godimo bao ba thopilego dimetale tša gauta ba akaretša ba:Caster Semenya – lebelo la basadi la 800m le la 1500m;Luvo Manyonga – papadi ya banna ya go fofa ka botelele;Ndodomzi Ntutu – papadi ya banna ya T12 100m;Henri Schoeman – papadi ya banna ya go rutha, go reila paesekele le go kitima;Tatjana Schoenmaker – papadi ya basadi ya go rutha ya botelele bja 100m le 200m;Chad le Clos – papadi ya banna ya go rutha ya botelele bja 50m, 100m le 200m;Cameron van der Burgh – papadi ya banna ya go rutha ya botelele bja 50m;Akani Simbine – papadi ya banna ya botelele bja 100m; leMartin Erasmus – papadi ya dikgoka ya banna ya boima bja 97kg.Profesara Sibongile Muthwa le Ngaka Geraldine Fraser-Moleketi ka go bewa ditulong malobanyana mo bjalo ka motlatšamokhanselara le mokhanselara go ya ka go latelana ga bona kua Yunibesithing ya Nelson Mandela.4. Sehlopha sa Afrika Borwa ka go thopa difoka tša bolesome tša Kgothakgothe ya Bolefase ya tša Kgwebo gola Istanbul, Turkey ka Moranang 2018, ka temogo ya boikgafo le boitlamo bja naga ye bja go tšwetšapele di-SMME. Kgoro ya Tlhabollo ya Dikgwebopotlana gotee le mogwebišani wa yona, 22 on Sloane, elego khamphase ya kgoparara ya mo Afrika, e thopile Sefoka sa Ngwaga sa Naga ya Kgwebo ya Bolefase. Sehlopha sa Afrika Borwa se thopile gape le Sefoka sa Dikonokono tša Leswaokgwebo le Dikonokono tša Diphatišišo, elego sefoka seo se lemogago dinaga tša Netweke ya Bolefase ya tša Kgwebo go tšwa lefaseng ka bophara.E. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1.  Motlatšatona Mondli Gungubele bjalo ka Modulasetulo wa Lekgotla la Public Investment Corporation SOC Limited.2.  Mohumagadi Thandaza Zenobia Lungile Shandu bjalo ka Motlatšamolaodipharephare: Thekgo ya Kgoro le Tsamaišo Kgorong ya Tirišano ya Makala a Pušo le Merero ya Setšo.Dinyakišišo: Mohumagadi Phumla Williams – Seboleledi sa Kabinete sa MotšwaoswereMogala: 083 501 0139"
Pego ya Kopano ya Kabinete ya la 9 Mopitlo 2018,10 May 2018,https://www.gov.za/speeches/statement-cabinet-meeting-9-may-2018-10-may-2018-0000,https://www.gov.za/nso/speeches/pego-ya-kopano-ya-kabinete-ya-la-9-mopitlo-2018-10-may-2018-0000,"Pego ya Kopano ya Kabinete ya la 9 Mopitlo 2018Kabinete e kopane ka Laboraro, 9 Mopitlo 2018, gola Tuynhuys, MotsekapaA.  Merero seemong sa bjale1. Dikgaruru tša Bong (GBV)1.1. Kabinete e gatelela bosodi bja yona bja dikgaruru kgahlanong le basadi le bana, ebile e dira boipiletšo go rena ka moka go ya ka dihlopha tša go fapafapana go kgatha tema go emiša dikgaruru kgahlanong le basadi, bana gotee le kgahlanong le Basadi ba go ratana ka bobona, Banna ba go ratana ka bobona, Makgaramatona le Batho ba bong bjo bo fapanego le bja matswalo.1.2. Ke mošomo wa moAfrika Borwa wo mongwe le wo mongwe go ruta ba bangwe ka ditokelo tša basadi le tša bana, le ka magato a mangwe a go fapafapana ao a lego gona a go thuša batšwasehlabelo ba dikgaruru.1.3. Kabinete e amogela sephetho sa Kgorotsheko ya Godimo ya Borwa bja Gauteng ka go ahlola mmolai yo a pharilwego ka molato ebago Sandile Mantsoe mengwaga ye 32 kgolegong ka baka la polao ya kgarebe ya gagwe ya kgale Karabo Mokoena. Melato ye mengwe ya go swana le go humanwa ga setopo sa ngwana wa mengwaga ye lesome Katlego Joja gola Mamelodi West, Bohlabela bja Pretoria le polao ya Zolile Khumalo ka mogononelwa woo e lego moithuti wa peleng gola Yunibesithi ya Mahlale ya Mangosuthu kua Durban ke bohlatse bja tšwelopele ya ditlhotlo tšeo re lebaganego le tšona bjalo ka setšhaba. Kabinete e lebiša mahloko a yona ka pelo ye bohloko go ba lelapa la Joja le la Khumalo ka bobedi ga wona.1.4. Ka ge dikemedi tša toka le tša phethagatšo ya molao di theogetše go netefatša gore bao ba selago molao ga ba tlogelwe ba sa otlwe, bjalo ka setšhaba re nale tema yeo re ka e kgathago go emiša bosenyi bjo. MaAfrika Borwa ba hlohleletšwa go tsenela masolo a thekgo ka mafolofolo le mananeo a go lemoša batho mo ditšhabeng tša bona tša go fapafapana le ka mafapheng a bona.1.5. Kabinete e hlohleletša gape batšwasehlabelo go bega bosenyi bjo bo bokgopo go makgotlataolo a phethagatšo ya molao, ao a swanetšego go dira dinyakišišo tša ditatofatšo tša dikgaruru tša bong (GBV) le go tšea magato a mošito ka fase ga letsogo la molao go netefatša gore toka e ya phethagatšwa.1.6. Mo tabeng ye nngwe ya ka thoko eupša ya go amana le ye, Kopanokgothakgothe ya Ditšhabakopano (UNGA) e tsebagaditše tšatši la 13 Mosegamanye bjalo ka Letšatši la Boditšhabatšhaba la Temošo ya Boswafe. Lesolo le le nepile go lemoša setšhaba ka batho ba go phela ka boswafe bao ba šireleditšwego ke Molaotheo wa Rephabliki ya Afrika Borwa wa 1996. Ke mošomo wa maAfrika Borwa ka moka go ithuta le go ruta ba bangwe mo setšhabeng ka ga boswafe nepokgolo e le šwalalanya ditumelo le dikgopolo tšeo di fošagetšego. Se se tla fediša tlalelo yeo batho ba go phela ka boswafe le ba malapa a bona ba kopanago le yona.2. Sephetho sa Mokgatlo wa Boditšhabatšhaba wa Difedereišene tša Boramabelo (IAAF) 2.1. Kabinete e tšweleditše go se kgotsofale ga yona ka dikgatelopele tša go amana le melao ye mefsa ya Mokgatlo wa Boditšhabatšhaba wa Difedereišene tša Boramabelo (IAAF).2.2. Kabinete e amogela mošomo wo o dirwago ke Kgoro ya Dipapadi le Boitapološo ya Afrika Borwa, le ntlha ya gore sehlopha sa maemo a godimo sa ditsebi mo mafapheng a go amana le tša bongaka le tša molao a kgobokantšwe ke kgoro ye le go botšološa bohlatse bja saenthefiki bjo IAAF e itsepereletšego ka bjona. Sehlopha se se tla fetleka diphatišišo ka moka tšeo di lego gona le bohlatse bja saenthefiki gotee le ditaba ka moka tša go amana le melao ya maitshwaro le go šomiša gape dipoelo tše go hlohla melao ye kua diforamong tše maleba.2.3. Kabinete e dira boipiletšo go Maafrika Borwa ka moka bao ba ka angwago ke melao ye e kaba ka mo nageng goba lefaseng ka bophara.3. Seemo profenseng ya Leboa Bodikela3.1. Kabinete e hlagišeditšwe pego ya go tla ka Sehlophatšhomo sa Magareng ga Ditona (IMTT) ka Profense ya Leboa Bodikela. Pego ye e fane ka mošomo wa kgato ya mathomo wo o dirilwego mo dibekeng tše pedi tša go feta. Kabinete e kgotsofaditšwe ke kgatelopele yeo e dirilwego ke IMTT mo maitekelong a yona a go tiišeletša Profense ye.3.2. Sehlophatšhomo sa IMTT, seo se etilwego pele ke Tona Kantorong ya Mopresitente ebago Ngaka Nkosazana Dlamini Zuma, se tla dula se šetšane le merero ya Profense ya Leboa Bodikela. Sedimošo yeo e tseneletšego ya babegaditaba ka dipoelo tša mošomo wo wa IMTT e tla swarwa gola Leboa Bodikela beke ye tlago.4. Foramo ya Ikonomi ya Makala a Mmušo le a Praebete a Japan le Afrika4.1. Mopresitente Cyril Ramaphosa o file polelokgolo kua pulong ya semmušo ya Foramo ya Ikonomi ya Bohle le ya Praebete yeo e bego e swaretšwe kua Sandton Convention Centre go thoma ka la 3 go fihla ka la 4 Mopitlo 2018. Foramo ye e be e swerwe ka mohlakanelwa ke Afrika Borwa gotee le mmušo wa Japan gammogo le Mokgatlo wa Japan wa Dikgwebišano tša ka Ntle ga Naga.Kabinete e amogela boikgafo bjo bo tšwelago pele bjo bo dirilwego Khonferenseng ya Boditšhabatšhaba ya Tokyo ka Tlhabollo ya Afrika gola Nairobi, Kenya ngwageng wa 2016 yeo e dirilego gore Japan e neelane ka ditolara tša Amerika tša go balelwa $30 bilione mo Afrika magareng ga 2016 le 2019. Dikhamphani tša Japan tša go feta 100 di gona mo Afrika.5. Tlhatlošo ya Ditefelo tša Tšhipi le tša Aluminiamo ya Ditšhaba tšeo di Kopanego tša Amerika5.1. Kabinete e nyamišitšwe ke sephetho sa Amerika sa go se fe Afrika Borwa teseletšo go tšwa kgopelong ya motšhelo wa tšhipi le wa aluminiamo.5.2. Mmušo wa Afrika Borwa o tla tšwelapele go boledišana le makgotlataolo a Amerika go hwetša dipoelo tšeo di ka amogelegago magareng ga dinaga tše ka bobedi. Kabinete e hlohleletša gape bagwebi ba ka mo nageng ye bao ba gwebelago dinageng tša ka ntle go šušumetša bareki ba Amerika go dira dikgopelo tša diteseletšo tša ditšweletšwa, ka ge dikhamphani tša Afrika Borwa di romela ditšweletšwa tšeo di phadišago le ditšweletšwa tšeo di sa šongwago ka botlalo gore di šongwe go ya pele gola Amerika.6. Tsošološo ya Mafelokgwebo a Intasteri6.1. Kabinete e amogela go phethagatšwa ga kgato ya mathomo ya tsošološo ya Lefelokgwebo la Intasteri la Phuthaditjhaba gola Foreisetata bjalo ka kgatelopele ye bohlokwa mo phethagatšong ya Lenaneo Tsošološo ya Mafelokgwebo a Intasteri.6.2. Dikaonafatšo tša go bitša R50 milione di tla goka borakgwebo ba bantši ba ka mo nageng go hloma ditiro tša bona tša kgwebo ka baka la mananeokgoparara ao a kaonafetšego le tšhireletšo.7. Dipeeletšo7.1. Kabinete e lebogiša kgwebišano magareng ga Kgoro ya Bogwebi le Intasteri (the dti) le Aspen Pharmacare, yeo pheletšo ya yona e bilego kwalakwatšo ya dipeeletšo tša R1-bilione kua Port Elizabeth gola Kapa Bohlabela. Khamphani ya boradikhemisi e holegile go tšwa go Putseletšo ya Metšhelo ya 121 ya dti ka seroto sa metšhelo sa go balelwa R209 milione.7.2. Go bulwa ga senolofatši se go tla hlola mešomo ye mefsa ye 500. Tše ke dipeeletšo tše bohlokwa tšeo di išago Afrika Borwa maemong a mafsa a tikologo ya go bopa diphahlo le go hlola mešomo ye maleba yeo e nyakegago mo nageng.8. Ditefišo tšeo di Theogilego tša Data8.1. Kabinete e amogela melao ye mefsa yeo e šišintšwego ke lekgotla la go Ikema la Dikgokagano la Afrika Borwa go kaonafatša melao ya go amana le data, di-SMS le ditirelo tša dikgatišo tša mantšu.8.2. Diphetogo tše ke magato a go netefatša go se tšee letlhakore ditlwaeding tša kgwebo mabapi le ditheko tša data le go netefatša gore bareki ga ba lobe data yeo e sa šomišwago. Dinyakišišo tša Mebaraka tšeo di dirwago ke Khomišene ya Diphadišano di tla laetša le go šetša magato a tlaleletšo, go netefatša gore ditheko tša Afrika Borwa tša data di thekga khumanego yeo e nabilego ya ditšithale le go re lokišetša menyetla yeo e hlotšwego ke Diphetogomoka tša Bone tša Intasteri.9. Lekala la Meepo9.1. Kabinete e tlaba le Mopresitente Ramaphosa go laetša manyami a yona morago ga go loba maphelo a bašomameepong ba Moepo wa Sibanye-Stillwater’s Driefontein kgauswi le Carletonville kua Ranteng Bodikela, le go lebiša mahloko a yona go ba malapa le bagwera ba bahu. Tona ya Kgoro ya Methopo ya Diminirale, Mna Gwede Mantashe, o letetšwe gore a emele mmušo ditirelong tša go gopola bahu tšeo di tla swarwago bekeng ye.9.2. Kabinete e dira boipiletšo lefapheng la meepo go potlakiša diphatišišo tša bona tšeo di tla re thušago ka bokgoni bja go lemoga ditiragalo tša masetlapelo ka meepong le go phološa maphelo.10. Sekhwama sa Bana sa Ditšhabakopano (UNICEF)10.1. Kabinete e tla ba le Mopresitente Ramaphosa go laetša lethabo bakeng sa thekgo le tšhomišano mo maaatlafatšong ya bafsa ba Afrika Borwa.10.2. Molaodiphethiši wa UNICEF, Mohumagadi Henrietta Fore, o bile le kopano ya semmušo ya setiplomate le Mopresitente Ramaphosa  ka Mošupologo wa la 7 Mopitlo 2018. Yena o hlatholotše pego ya UNICEF mo maihlamelong a Afrika Borwa mo mafapheng a thuto, tlhabollo ya mabokgoni a mešomo bakeng sa bafsa, kudukudu ba mengwaga ye magareng ga 10 le 18 ka bogolo. UNICEF e retile maitekelo a Afrika Borwa a go hlolela bafsa menyetla ya go kgatha tema ye nago le mohola ikonoming, le go hlagiša maikemišetšo a yona a go thuša dikolo tša naga ya gaborena ka kabo ya meetse le tlhwekišo.10.3. UNICEF e laleditše Afrika Borwa go nyetlela dikatlego tša yona tša maatlafatšo ya bafsa bjalo ka karolo ya lesolo la yona le lefase ka bophara la go tšwetšapele menyetla ya bafsa elego seka seo ka sona re ka bago le bonnete bjo bo tletšego bja gore naga ya rena e tiiša dikamano tša yona le UN.B. Diphetho tša Kabinete1. Kabinete e dumeletše Leanotiro la Melawana ya Diintasteri (IPAP) la 2018/19 – 2020/21. Le ke lekga la bo10 go bušeletšwa go hlongwa ga thulaganyo ya magato ya ngwaga ka ngwaga ao a tsepamišitšwego le dipaka tša go latelana tša mengwaga ye meraro tša Tlhako ya Disenyegelo ya Paka ya Magareng (MTEF).IPAP yeo e sekasekilwego e hlatholla ka boripana diphenyo tša pholisi ya intasteri mo mengwageng ye senyane ya go feta. Yona e fana ka tshekatsheko ya ikonomi go lebeletšwe ikonomi ya lefase ka bophara le ya ka mo nageng yeo e lego maleba mo pholising ya intasteri, e hlatholla ditlhotlo le ditšhitišo tša phethagatšomoka ya pholisi ya intasteri, gotee le mehutahuta yeo e putlaganago le dithulaganyo tša magato tšeo di beetšwego nako tšeo di diretšwego makala ka go ikgetha ebile di neetšwe dikgoro tša go fapafapana.   2. Kabinete e dumeletše gore Kwano ya Seboka sa Boraro ya Lefelo la Dikgwebišano tša Bohle (TFTA) e tsenywe lenaneong la Palamente gore e dumelelwe. Kwano ye e hloma Mebaraka ye Swanago ya Ditšhaba tša Bohlabela le tša Borwa bja Afrika, Ditšhaba tša Bohlabela bja Afrika le Ditšhaba tša Dinaga tše di Hlabologago tša Borwa bja Afrika (SADC).Kwano ye ya TFTA ke protšeke ya kgoparara yeo e eteletšwego pele ke Afrika ya go laetša magato a bohlokwa a go fenya bohwa bja bokoloniale bja kontinente ye bja mebaraka ye menyenyane ya go arogana, ka go hlohleletša dipeeletšo tša magareng ga dinaga tša Afrika le go goketša dipeeletšo tše ntši tša dinagadišele ka lefelong le la dikgwebišano tša bohle. Ka baka la maitekelo a go akaretšwa ga selete le ikonomi yeo e tieletšego, go bile le kgolo ya go tia dipeeletšong tša magareng ga dinaga tša Afrika.3. Kabinete e dumeletše Pego ya Boraro ya Dikgokagano tša Bosetšhaba ya Afrika Borwa bakeng sa go hlagišwa go Kopano ya Tlhako ya Ditšhabakopano go tša Phetogo ya Seemo sa Leratadima (UNFCCC). Nepokgolo ya UNFCCC ke go fihlelela tekatekano ya go tlala ga dikgase tša tšhilafatšo ya moya lefaufaung go fihlela maemong ao a tla thibelago ditiragalo tša go hlolwa ke batho gore di se šitiše mokgwa wa phetogo ya leratadima.Pego ya Afrika Borwa e nale tshekatsheko ya kgatelopele ya yona go tloga ka Dikgokagano tša Mathomo tša Bosetšhaba go fihla ka Dikgokagano tša Bobedi tša Bosetšhaba le go fihlela go Pego ya Boraro ya Dikgokagano go ya ka fao e sekasekilwego ke ditšhaba tša boditšhabatšhaba le bakgathatema ba ka mo nageng.C. Melaokakanywa1. Kabinete e dumeletše tlhagišo ya Molaokakanywa wa Tlhabollo ya Kgodišo ya Diphelakameetseng wa 2018 go Palamente. Molaokakanywa wo, wo o fetilego ditherišanong tša botlalo le bakgathatema ka moka ba maleba lefapheng la diphelakameetseng, o šeditše go hlohleletša tlhabollo ya kgodišo ya diphelakameetseng ikonoming ya mabopong. Wona o fana ka, magareng ga tše dingwe, dipeakanyetšo tša semmušo tša lefapha, o thea dinyakwa tša laesense le tša go dumelelwa tša diphelakameetseng le go hlongwa ga ditikologo tša tlhabollo ya diphelakameetseng.2. Kabinete e dumeletše tlhagišo ya Molaokakanywa wa Maphelo le Polokego mo Mešomong go Palamente. Molaokakanywa wo o fetoša Molao wa Maphelo le Polokego mo Mešomong, 1993 (Molao 85 wa 1993). Ge o šetše o amogetšwe, Molaokakanywa wo o tla netefatša tšhireletšo ya amemo a godimo ya bašomi go ya ka dikgobalo le malwetši mafelong a mošomo.Molaokakanywa wo o hloma Tshepetšo yeo e hlalošitšwego gabotse ya taolo ya Maphelo le Polokego ebile e tsamaišana le ditlwaedi tše kaonekaone tša boditšhabatšhaba. Molaokakanywa wo o hlatholla gore tshekatsheko ya kgapeletšo ya kotsi mošomong e swanetše go dirwa ke mongmošomo le gore thulaganyo ya taolo ya kotsi ya go amana feela le lefelo la mošomo e dirwe le go phethagatšwa go fokotša kgonagalo ya bašomi ya go hlagelwa ke kotsi.D. Melaetša1. Ditebogišo1.1. Kabinete e lebogiša Mopresitente Ramaphosa, yo a laleditšwego ke Lekgotlataolo la Khonferense ya Boditšhabatšhaba ya Bašomi (ILC) gore e be modulasetulo wa bobedi wa Khomišene ya Lefase ka Bophara Mešomong ya Bokamoso.1.2. Mopresitente o laleditšwe gape go fa polelo khonferenseng, yeo e ketekago kopano ya yona ya bo100. Ge a le fao, o tla gopola le go hlompha Meketeko ya Mengwaga ye Lekgolo ya Mopresitente wa maloba Nelson Mandela. Kabinete e leboga Sehlopha sa Afrika kua lekgotlataolong la Lekgotlataolo la Mokgatlo wa Boditšhabatšhaba wa Bašomi (ILO) ka go eta pele ditherišano gola Geneva le go thabela ditherišano tšeo di swerwego ke mokgatlo wo o bušago wa naga kua mafelokgethong a naga yeo.2. Melaetša ya Mahloko2.1. Kabinete e lebiša mahloko a yona go ba malapa le bagwera ba mohu le Tona ya peleng le ya mathomo ya Ditšhelete ya Afrika Borwa ya Temokrasi, Morena Derek Keys, yo a kgathilego tema ye bohlokwa ya phetišetšo ye boreledi ya Matlotlo a Setšhaba go fetišetšwa mmušong wo o kgethilwego ka temokrasi ka 1994.3. Kgwedi ya Ramadan3.1. Kabinete e lakaletša setšhaba sa maMoseleme mahlatse le mahlogonolo ka ge ba thoma go ikuna dijo ka baka la kgwedi yeo e galalelago ya Ramadan bekeng ye tlago. Ka kgwedi ya Ramadan, maMoseleme ba ikuna dijo go tloga ge tšatši le hlaba go fihla ge le dikela, ka ge ba tšea nako ya bona ba tiišeletša semoya sa bona.E. Ditiragalo tšeo di Tlago1. Mopresitente Ramaphosa o tlare lehono, 10 Mopitlo 2018, a etela Kgoro ya Tšhireletšo le Kgoro ya Tirišano ya Makala a Mmušo le Merero ya Setšo (CoGTA) ka go latelana ga tšona, bjalo ka karolo ya maitekelo a gagwe a go rerišana le baetapelebagolwane go netefatša gore mošomo wa mmušo o gata ka mošito o tee gabotse. Ketelo ye ke karolo ya boikgafo bja Mopresitente bjo bo kwalakwaditšwego nakong ya Polelo ya gagwe ya mathomothomo ka ga Maemo a Setšhaba (SoNA) ka Hlakola 2018 bja go etela kgoro ye nngwe le ye nngwe ya mmušo wa naga.2. Motlatšamopresitente David Mabuza o tlare lehono, 10 Mopitlo 2018, a fa polelo Samiting ya Afrika Borwa ya Boraro ya Khansele ya Tlhabollo ya Methopo ya Batho kua Emperors Palace gola Johannesburg ka fase ga morero wo: ‘Dikgwebišano tša go tsošološa mešomo le boithutelo’. Samiti ye ya matšatši a mabedi e tla kopantšha baetapele ba diintasteri tše kgolo, ditsebi tša melao ya bašomi le dirutegi go šogašoga ditaba tša go fapafapana, go akaretšwa le ditšhišinyo tša go kalokana le tlhokego ya mešomo, le go tšwetšapele maatlafatšo ya batho le Diphetogomoka tša Bone tša Intasteri.3. Kabinete e gatelela gape taletšo go Afrika Borwa ya go tsenela Meketeko ya ngwaga ka moka ya Mengwaga ye Lekgolo ya Nelson Mandela le Mama Albetina Sisulu, bao ba thušitšego go aga motheo wa temokrasi ya Afrika Borwa yeo re ipshinago ka yona lehono. Komiti ya Magareng ga Ditona ya Mengwaga ye lekgolo ya Nelson Mandela le ye lekgolo ya Albertina Sisulu e tsebagaditše Lenaneo la Bosetšhaba yona bekeng ye. Dintlha ka botlalo tša meketeko ye di ka humanwa wepsaeteng ya mmušo (www.gov.za), fao ditiragalo tše dingwe goba disedimošo tše di tlago tšeo di rulagantšwego di ka humanwago gona.F. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1. Mohumagadi Lerato Mataboge bjalo ka moemedi wa dti Lekgotleng la Koporasi ya Afrika Borwa ya Thomelontle ya Inšorense ya Sekoloto ya SOC Limited.2. Mohumagadi RS Mogaladi bjalo ka Motlatšamolaodipharephare: Thekgo ya Kgoro le Tsamaišo, CoGTA.Dinyakišišo:Phumla Williams(Seboleledi sa Kabinete sa Motšwaoswere)Mogala: 083 501 0139"
Pego ya Kopano ya Kabinete ya la 23 Mopitlo 2018,24 May 2018,https://www.gov.za/speeches/statement-cabinet-meeting-23-may-2018-24-may-2018-0000,https://www.gov.za/nso/speeches/pego-ya-kopano-ya-kabinete-ya-la-23-mopitlo-2018-24-may-2018-0000,"Pego ya Kopano ya Kabinete ya la 23 Mopitlo 2018Kabinete e kopane ka Laboraro, 23 Mopitlo 2018, ka Tuynhuys, Motsekapa.A. Merero seemong sa bjale1. Dikgaruru tša Bong (GBV)1.1. Kabinete e tloga e gatelela kudu bosodi bja yona bja dikgaruru kgahlanong le basadi le bana. Ditiragalo tša moragorago tša go ama Nonkululeko Mpanza le Nompumelelo Mhlongo kua Thokoza, Ekurhuleni; Katlego Joja gola Mamelodi, Tshwane; Promise Mthembu kua KwaZulu-Natal; le Jabulile Nhlapo, moithuti wa Unisa, ka moka di laetša šedi ya ka pejana ya maemo a dikgaruru tšeo di tšhošetšago maphelo a basadi ba gaborena le bana.1.2. Kabinete e lebiša mahloko a yona ka pelo ye bohloko go ba malapa le bagwera ba basadi le bana ba. Taba ya bosenyi kgahlanong le basadi le bana e nyaka gore ka moka ga rena re amege ka mafolofolo go e lwantšha.1.3. Kabinete e tšwelapele go maatlafatša dikemedi tša phethagatšo ya molao mo phenkgišanong ya go fediša dikgaruru tša bong. Gareng ga melaokakanywa yeo e dumeletšwego kopanong ya mafelelo ya Kabinete ke Molaokakanywa wa Phetošo ya Tshepedišo ya tša Bosenyi wa 2018, wo o fetošago Molao wa Tshepedišo ya tša Bosenyi, 1997 (Molao 51 wa 1977). Molaokakanywa wo o tla oketša lenaneo la ditatofatšo tša bosenyi go ya ka ditshekišo ebile o tla dumelela melato ya thobalano go ya pele ga kgorotsheko le ka morago ga mengwaga ye 20.1.4. Ditharollo tše ke tlaleletšo ya palo ya magato ao mmušo o šetšego o wa hlomile. Palomoka ya Disenthara tša Tlhokomelo tša Thuthuzela tše 54 go ralala naga ka bophara di butšwe go thuša batho bjalo ka senolofatši sa dilo ka moka go fokotša dikgonagalo tša go ba batšwasehlabelo lekga la bobedi le go fokotša nako ya go ruma melato ya tša thobalano.1.5. Mmušo o hlomile Dikgorotsheko tše 75 tšeo di ikgafetšego go šetšana le Ditatofatšo tša Thobalano go swaragana le dikgaruru tša thobalano kgahlanong le basadi. Godimo ga mo, Kgoro ya Ditirelo tša Maphodisa ya Afrika Borwa e hlomile dinolofatši tše 1 047 tšeo di kgafetšwego batšwasehlabelo diteišeneng tša maphodisa nageng ka bophara go akaretša le go thuša batšwasehlabelo ba dikgaruru tša bong.1.6. Beke ya Tšhireletšo ya Bana e tlo swarwa go thoma ka la 27 Mopitlo go fihla ka la 2 Mosegamanye 2018. Kabinete e dira boipiletšo go batswadi, batlhokomedi le setšhaba go šomišana le dikemedi tša phethagatšo ya molao go šireletša bana ba rena. Kabinete e gatelela gore ge o na le kgonono ya gore ngwana wa gago o timetše, o swanetše go bega seo ka yona nako yeo seteišeneng sa maphodisa sa kgauswi le wena.1.7. Re swanetše go šoma mmogo bjalo ka setšhaba sa go rata khutšo le setšhaba sa go latela molao go kalokana le bosenyi ka moka kgahlanong le basadi le bana. Kabinete e dira boipiletšo go bao ba tsebago ka bosenyi bofe goba bofe kgahlanong le bana go ikopantšha le nomoro ya mogala yeo e sa lefelwego ya Thušo ya Bana mo go 0800 055 555 goba mogala wa Thibelo ya Bosenyi mo go 08600 10111. Ge o le mosadi yo a lego tlalelong goba ge o tseba mosadi yo mongwe yo a lego tlalelong, nomoro ya mogala yeo e sa lefelwego ya Senthara ya Pego ya ditiragalo tša GBV ke 0800 428 428 goba (0800 GBV GBV).1.8. Kabinete e dira boipiletšo go rena ka moka go šoma mmogo go dira tše ntši go thibela dikgaruru tša kgahlanong le basadi le bana, go thekga bao ba phologilego tlaišo le go tliša batshelamolao letsogong la molao. Ke mošomo wa mang le mang go bega bao ba kwešago basadi le bana bohloko, ba ba jeletša le go ba tlaiša gore batshelamolao ba golegwe le go latofatšwa.2. IkonomiKabinete e amogela kgolo yeo e holofetšago thwalong ya mešomo ye 206 000 yeo e bonagetšego mo kotareng ya mathomo ya 2018, go tloga go Ditekolonyakišišo tša moragorago tša Kotara tša Lebotho la bašomi tšeo di lokolotšwego ke Kgoro ya Dipalopalo ya Afrika Borwa (Stats SA). Tlhatlogo ye ya mešomo e šušumeditšwe ke tlhatlogo ya diintasteri tše tshela gareng ga tše 10 tšeo di lego gona. Le ge go le bjalo, kelo ya tlhokego ya mešomo magareng ga bafsa, e santše e le godimo ka 52.4%, ka kelo ya thwalo ya feela 12.2%. Kabinete e dira boipiletšo mafapheng ka moka a setšhaba go tšwela pele go swarišana go kalokana le tlhokego ya mešomo bafseng.Ka moya wa ‘Thuma Mina – Roma Nna’ wo o hlohleleditšwego ke Mopresidente Cyril Ramaphosa mo Polelong ya gagwe ya mathomothomo ya Maemo a Setšhaba ka Dibokwane 2018, Kabinete e dira boipiletšo go maAfrika Borwa ka moka, kudukudu lefapha la praebete, go thuša go hlola mešomo le go beeletša ka mo nageng gore maAfrika Borwa a mantši a kgone go tsenywa ikonoming.3. EnetšiKabinete e amogela tsebagatšo ya Protšeke ya Difehlamohlagase wa letšatši wo tšeo di gadilwego ka boati ka polanteng ya Xina Solar One kua Kapa Leboa. Ke ye nngwe ya tše šupa tša Diprotšeke tša Mohlagase wa letšatši tšeo di gadilwego ka boati ka fase ga Lenaneo la Kgoro ya Enetši la Thekišetšano le Batšweletši bao ba Ikemego ba Enetši yeo e ka Mpshafatšwago.Polante ya Xina Solar e tla abela Eskom enetši ya go hlweka ka fase ga kwano ya mengwaga ye 20 ya theko ya mohlagase. Dipoelo tša se e tla ba gore malapa a 95 000 a maAfrika Borwa a tla amogela enetši ya go hlweka, kudukudu ka dinako tša leemaema.4. Leboa Bodikela4.1. Kabinete e amogetše pego ya bobedi go tšwa Komiting ya Magareng ga Dikgoro (IMC) gola Leboa Bodikela go bušetša Profense seemong.4.2. Mo kopanong ya yona ya mafelelo, Kabinete e dumeletše gore Profense ya Leboa Bodikela e bewe ka fase ga Karolo 100 (1) ya Molaotheo wa Afrika Borwa wa 1996. Kabinete e okeditše gape maloko a IMC ka Tona ya Thuto ya Motheo; Tona ya Ditirelo tša Bohle le Tsamaišo; Tona ya Madulo a Batho; Tona ya Tlhabollo ya Leago le Tona ya Merero ya Tikologo le Dinamelwa.4.3. IMC e kgopetšwe go dira mošomo wa goya pele mo profenseng le go eletša Kabinete gore ke dikgoro dife tša profense tšeo di swanetšego go bewa ka fase ga Karolo (1) (a) (b) ya Molaotheo.4.4. Ka baka la mošomo wo, Kabinete e dumeletše gore tše tlhano tša dikgoro tša profense di bewe ka fase ga Karolo 100 (1) (b):Kantoro ya Tonakgolo;Kgoro ya Polokego ya Setšhaba le Taolo ya Dinamelwa;Kgoro ya Thuto ya Motheo le Tlhabollo ya Dipapadi;Kgoro ya Maphelo; leKgoro ya Mešomo ya Setšhaba le Ditsela.Tše tlhano tša dikgoro di tla bewa ka fase ga Karolo 100 (1) (a):Kgoro ya Ditšhelete, Tlhabollo ya Ikonomi le Dikgwebo;Kgoro ya Pušoselegae le Madulo a Batho;Kgoro ya Tlhabollo ya Dinagamagae, Tikologo le Temo;Kgoro ya Tlhabollo ya Leago; leKgoro ya Boeti.Kabinete e dumeletše gore dingwalelano tše maleba di romelwe Lekgotla la Setšhaba la Diprofense (NCOP) le gore dikgokagano gotee le bakgathatema ba maleba gola Leboa Bodikela di swanetše go diragala. Mošomo wa dinyakišišo wa Lefapha la Toka, Thibelo ya Bosenyi le Tšhireletšego o swanetše go tšwelapele mo mererong ka moka yeo e nyakago gore dikemedi tša phethagatšo ya molao di tsene seemo seo ka bogare.5. Dikamano tša boditšhabatšhaba5.1. Kabinete e sotše ka bogale kudu dihlaselo tša dikgaruru tšeo di phethagaditšwego ke sešole sa Isiraele seo se ihlamilego ka dibetša go bapa le mollwane wa Gaza, yeo e hlotšego mahu a palo ye kgolo ya badudi ba naga yeo. Go lebeletšwe mokgwa wa go hloka morero le wo šoro wa ditlhaselo tša moragorago tša Isiraele, mmušo wa Afrika Borwa o tšeere sephetho sa go gogela morago Motseta Sisa Ngombane go fihlela go fiwa tsebišo ye nngwe.5.2. Kabinete e dira boipiletšo Sešoleng sa Isiraele go ikgogela morago go tšwa Gaza le go fediša dišwahlelo tša dikgaruru le tša tshenyo ya dithoto ka gare ga dipušokakaretšo tša Palestine. Magato a tšona a ka mehla a tliša lepheko le lengwe le legolo tharollong ya goyagoile ya dithulano, yeo e swanetšego go tla ka sebopego sa mebušo ye mebedi, Palestine le Isiraele, gore mebušo ye e phedišane gabotse ka moya wa khutšo.5.3. Kabinete e gatelela boipiletšo bjo bo dirilwego ke maloko a mmalwa a mebušo ya Dinagakopano bja dinyakišišo tša go ikema dipolaong, ka nepo ya go rweša bao ba ikarabelago go seo maikarabelo.6. Go hulwa ga Difatanaga tša go Sepetša Tšhelete (CIT)Kabinete e hlobaetšwa kudu ke go rotoga ka lebelo ga ditiragalo tša go hula difatanaga tša go sepetša tšhelete ebile e latola bohodu bjo bja mahlabišadihlong. Re rata go leboga gape dikemedi tša phethagatšo ya molao ka magato a tšona a ka pejana a go golega babelaelwa le go leboga maloko a setšhaba ao a thušitšego baphethagatši ba molao ka go golega batho ba.Maloko a setšhaba ao a ka bego a nale tshedimošo ya pele ga ditiragalo tše a kgopelwa go tšea magato le go ikgokaganya le dikemedi tša phethagatšo ya molao.B. Diphetho tša Kabinete7. Khansele ya Mopresidente ya Dikgwebo tše Laolwago ke Mmušo (PSEC)Kabinete e dumeletše go hlongwa ga PSEC yeo modulasetulo wa yona e tla bago Mopresidente Ramaphosa. Dinepo le magomo ao a nabilego ke go fetoša maemo a dikgwebo tšeo di laolwago ke mmušo (di-SOE) bjalo ka didirišwa tše nago le mohola tša tlhabollo ya ikonomi.PSEC e tla bea merero ya sepolotiki leihlo le taolo ya leanopeakanyo. Godimo ga šedi ya yona e tlaba go maatlafatša tlhako ya pušo ya di-SOE le go netefatša gore magato ao a ikgethilego a phethagatšwa go tiišeletša dikhamphani tše.Boleloko bja PSEC bo tla arolwa ka Ditona, ditsebi, mekgatlo ya bašomi le ya setšhaba. Maina a maloko a PSEC a tla tsebagatšwa ka moragonyana. PSEC e tla tlaleletša mo mošomong wo o dirilwego ke IMC – SOE yeo e hlolegilego ka Dibokwane 2015, yeo modulasetulo wa yona e bego e le Motlatšamopresidente.8. Kabinete e dumeletše Pholisi ya Thoto ya Kelello (IP) ya Rephabliki ya Afrika Borwa-Kgato ya 1. Pholisi ye e tsenyeleditše dikgopolo go tšwa ditlhagišong tša bakgathatema le go emelwa legato. Yona e arabela pitšo ya Leanotlhabollo la Bosetšhaba (NDP) ya kgatelelo ye kgolo ya diphetogo, botšweletši bjo bo kaonafetšego le maitekelo a go tsenelela kudu a tsebo ya ikonomi. Kgato ya 1 ya Pholisi ya IP gare ga tše dingwe e ithekgilwe ka Molaotheo, NDP, Thulaganyo ya Bosetšhaba ya Makgonatšohle Diokobatšing, Tlhako ya Bosetšhaba ya Pholisi ya Intasteri le ditlhathollo tša go fapafapana tšeo di ipušeletšago tša Leanotšhomo la Melawana ya Diintasteri (IPAP).Gape pholisi ye e tla šoma bjalo ka sedirišwa sa pholisi go hlohleletša diphetogo, phetišetšo ya theknolotši, diphatišišo le tlhabollo, tlhagišo ya boihlamelo, tšhireletšo ya bareki, tlhabollo ya intasteri le kgolo ya ikonomi ka go naba.9. Kabinete e dumeletše go dumelelwa ga Kwano ya Kiletšo ya Dibetša tša Nyuklea ka Palamente. Kwano ye ke tlhomagano ya maihlamelo a setho mo dibetšeng tša nyuklea ao a tsebagaditšwego ka 2010. Ke magato a leanopeakanyo mo tikologong ya kamogo ya dibetša le mo kiletšong yeo e nago le lebaka le letelele e le gona ditherišanong tša mafapheng ka moka tša kamogo ya dibetša tša nyuklea. Kwano ye e tsamaišana ka botlalo le dipholisi tša nako ye telele tša Afrika Borwa tša kamogo ya dibetša, melao ya ka mo nageng le ditlamego tša boditšhabatšhaba.10. Kabinete e dumeletše Phetošo ya Kwano ya Tšhireletšo ya Lefelo la Matheriale wa Nyuklea, yeo e tla tsenywago lenaneong la Palamente.Kwano ya Tšhireletšo ya Lefelo la Matheriale wa Nyuklea ke sona sedirišwa sa boditšhabatšhaba se le noši feela seo se nago le tlemo ya semolao tikologong ya tšhireletšo ya lefelo la matheriale wa nyuklea. Kwano yeo e fetošitšwego ke kgatelopele ye bohlokwa mo maitekelong a boditšhabatšhaba a go kaonafatša tšhireletšo ya mafelo a dimatheriale tša nyuklea le dinolofatši ka go thea maemo ao a swanago a tšhireletšo.Kwano ye e akaretša, gare ga tše dingwe, tšhireletšo ya mafelo a dimatheriale tša nyuklea tšhomišong ya ka magaeng, polokelo le dinamelwa, le tšhireletšo ya dimatheriale tša nyuklea le dinolofatši kgahlanong le ditiragalo tša tshenyo ya boomo.11. Kabinete e dumeletše go swarwa ga Khonferense ya bo-10 ya Boditšhabatšhaba ya Dihlongwa tša Baemedi tša Mabotho a Sešole a go ihlama ka Dibetša, ka Kantoro ya Moemedi wa Sešole, yeo e rulaganyeditšwego ka Diphalane 2018.Ye ke tiragalo ya ngwaga ka ngwaga ya go beakanywa ke Senthara ya Taolo ya Temokrasi ya Mabotho a Sešole a go Ihlama ka Dibetša, yeo e lego kua Geneva, Switzerland, ebile e tla swarelwa mo Afrika lekga la mathomothomo.C. Melaokakanywa12. Kabinete e  dumeletše Molaokakanywa wa Phetošo ya Dikimo tša Bongaka wa 2018 wo o tla phatlalatšwago ka Kuranteng ya Mmušo gore setšhaba se fe ditshwayotshwayo tša sona. Molao wo o fetoša molao wa Dikimo tša Bongaka wa 1998 (Molao 131 wa 1998) go o tsepamiša le Sengwalwa sa Makgoraditsela sa Inšorense ya Bosetšhaba ya Maphelo (NHI)le Sethalwa sa Molaokakanywa wa Sekhwama sa NHI. Molaokakanywa wo, gare ga tše dingwe, o lebeletše go kaonafatša taolo ya intasteri ya dikimo tša bongaka le go tsepamiša gape le tlhako ya taolo diphetogong tšeo di diregilego mo mengwageng ye lesome ye fetilego mo lefapheng le.Molaokakanywa wo o tla netefatša gape gore baholegi ba šireletšwa bokaone le go hlohleletša khumanego ye kaone ya thekgo ya ditšhelete ya lefapha la maphelo la praebete.13. Kabinete e dumeletše go tsebagatšwa ga Molaokakanywa wa Phetošo ya Boikarabelo bja Mmušo wa 2018 Palamenteng. Molaokakanywa wo o fetoša Molao wa Boikarabelo bja Mmušo wa 1957. Wona o fana ka sebopego sa tefo ya dikleimi kgahlanong le Mmušo tšeo di hlagilego ka baka la kalafo ya bongaka yeo e fošagetšego ka bahlankedi ba Mmušo. Molaokakanywa wo o tla fana ka ditlamorago tšeo di theošitšwego tša ditefo tša diroto tša tšhelete ye ntši mo ditekanyetšong tša maokelo a setšhaba. Diphetošo tše di tla hlatloša methopo ya ditšhelete yeo e lego gona maokelong a profense go fana ka ditirelo tša tlhokomelo ya maphelo.14. Kabinete e dumeletše go phatlalatšwa ga Molaokakanywa wa Bosetšhaba wa Phetogo ya Seemo sa Leratadima wa 2018 gore setšhaba se fe ditshwayotshwayo tša sona. Molaokakanywa wo o fana ka tsepamišo ya dipholisi tšeo di huetšago tlhaganelo ya Afrika Borwa ya phetogo ya seemo sa leratadima. Wona o tla netefatša phetišetšo ye boreledi ya khabone ya maemo a fase le ikonomi yeo e tieletšego phetogong ya seemo sa leratadima.Ye ke kgato ya tlaleletšo mo maitekelong a Afrika Borwa a go phethagatša Pholisi ya Bosetšhana ya Tlhaganelo ya Phetogo ya Seemo sa Leratadima go hlohleletša tlhabollo yeo e swarelelago le go fihlelela maloka a tikologo yeo e sego kotsi maphelong goba boiketlong, go ya ka fao go akareditšwego ka gare ga Molaotheo wa rena.15. Kabinete e dumeletše go tsebagatšwa ga Molaokakanywa wa Phetošo ya Tshepedišo ya tša Bosenyi wa 2018 wo o fetošago Molao wa Tshepedišo ya tša Bosenyi wa 1977 ka Palamenteng.Molaokakanywa wa Phetošo wo o šišintšwego o tla oketša lenaneo la ditatofatšo tša thobalano go ya ka ditshekišo le go dumelela gore ditatofatšo di tsošološwe le ka morago ga mengwaga ye 20. Diphetošo tše di tsenya tirišong kahlolo ya Kgorotsheko ya Godimo ya Borwa bja Gauteng molatong wa Levenstein.Molato wo o laeditše phatlalatša gore Karolo 18 ya Molao wa Tshepedišo ya tša Bosenyi wa 1977 ga o tsamaišane le Molaotheo le gore ga o maleba e bile o thibela mo maemong ka moka tokelo ya go thomiša tshekišo ditatofatšong ka moka ka thobalano, ntle le tšeo di ngwadilwego karolong 18 (f), (h) le (i) ya Molao wo ka morago ga lebaka la go feta mengwaga ye 20 go tloga nakong ya ge molato o dirwa.Diphetošo tše di tla dumelela Lekgotla la Bosetšhaba la Bosekiši boikgopolelo bjo nabilego bja go tsošološa ditatofatšo tša melato ya thobalano ka go tsamaišana le Kgaolo 2 ya Molaotheo.D. Ditiragalo tšeo di Tlago16. Thutofahlošo ya Meketeko ya Letšatši la Afrika la Nelson MandelaMopresidente Ramaphosa o tla swara thutofahlošo ya Meketeko ya Letšatši la Afrika la Nelson Mandela kua Khonferenseng ya Tsošološo ya Afrika, ka la 24 Mopitlo 2018, kua Senthareng ya Kgobokano ya Boditšhabatšhaba ya Inkosi Albert Luthuli gola Durban.Tiragalo ye ke karolo ya meketeko ya ngwaga ka moka ya bophelo bja Mopresidente wa mathomo wa mmušo wa temokrasi, Tata Nelson Rolihlahla Mandela le molwelatokologo Mama Albertina Nontsikelelo Sisulu, yeo e kgatlampanago kontinenteng ka moka le lefaseng ka bophara.17. Letšatši la AfrikaLetšatši la Afrika le swarwa ngwaga ka ngwaga ka la 25 Mopitlo kontinenteng ka bophara go keteka go hlongwa ga Mokgatlo wa nako yeo ka 1963 wa go bitšwa Kgwerano ya Afrika (OAU) wo gabjale o tsebagalago ka Kopano ya Afrika (AU). Letšatši le ke letšatši la meketeko ya ditšo tša go fapafapana tša Afrika ebile le dira boipiletšo bja kopano mo kontinenteng.Afrika Borwa e keteka Letšatši la Afrika ka ditiragalo tša meketeko ya Kgwedi ya Afrika ya go gagaba kgwedi ka moka yeo batho ba e ketekago ebile e ba fahloša thutong, ya go bale mehola ya sepolotiki le ya ikonomi maphelong a batho ba Afrika Borwa le ba Kontinente. Morero wa Kgwedi ya Afrika ke: “Ngwaga wa Nelson Mandela – Go Agwa Afrika ye Kaone le Lefase le Kaone”.E.  Melaetša18. Mahloko Kabinete e lebišitše mahloko a yona go ba malapa le bagwera ba motšeadiswantšho wa mahlwaadibona yo a ithobaletšego le moamogedi wa Sefoka sa Bosetšhaba sa Ikhamanga, Morena Sam Nzima, yo a šomišitšego setšeadiswantšho sa gagwe go utolla bopelompe bja mmušo wa kgethollo. Yena o tla gopolwa ka seswantšho sa gagwe sa go se lebalwe sa Hector Pieterson‚ ka la 16 Mosegamanye 1976, seo se gapeleditšego lefase go lemoga seo le go tšea magato kgahlanong le mmušo wo sehlogo wa kgethollo.Kabinete e lebiša melaetša ya yona ya mahloko ka pelo ye bohloko go ba lapa la Ngaka Phillip Nchipi Tabane, yo a hlokagetšego morago ga bolwetši bjo botelele ka la 18 Mopitlo 2018. Bjalo ka moleloko yo a thomilego sehlopha sa mmino sa Malombo Jazzmen, e be e le yo mongwe wa baopedi ba mpho ya mmino le bokgoni ba Afrika Borwa.Kabinete e lebiša melaetša ya mahloko go balapa le bagwera ba Morena Sonwabo Eddie Funde yo e bego e le Motseta wa peleng wa Afrika Borwa nageng ya Gemany le Modulasetulo wa Boto ya Lekgotlakgašo la Afrika Borwa (SABC).Kabinete e nyamile kudu morago ga mahu a basetsana ba babedi bao ba hlokagetšego morago ga go welwa ke leboto kua Durban. Re lebiša melaetša ya rena ya mahloko ka pelo tše bohloko go malapa a bona.19. DitebogišoKabinete e lebogiša Vusumuzi Ndlovu yo a tšwilego maemo a bošupa mo difokeng tša S. Pellegrino tša 2018 tša Moapei yo Monyenyane tšeo di swerwego malobanyana mo kua Milan. Phenyo ya gagwe e dirile gore Afrika Borwa e ikgantšhe ka yena.Kabinete e lebogiša nkgwete ya ramatswele yo monyenyane yeo e sa tšogo tsebagatšwa ya Federeišene ya Boditšhabatšhaba ya Matswele (IBF), le ya Mokgatlo wa Bolefase wa Matswele (WBA) Hekkie ""Hexecutioner"" Budler, yo a bilego moAfrika Borwa wa mathomothomo wa go tsorama maemo a godimo a mabedi lefaseng ka nako e tee morago ga go thopa difoka tša IBF le tša WBA tša ramatswele yo monyenyane.F. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.20. Mohumagadi Boitumelo Mosako bjalo ka Mohlankedimogolo wa Matlotlo (CFO) kua Pankatlhabollo ya Dinaga tša Borwa bja Afrika (DBSA).21. Balaodi bao e sego ba lekgotlaphethiši ba Boto ya Panka ya Tlhabollo ya Mabu le Temo:a. Morena Mabotha Arthur Moloto (o thwetšwe gape ebile ke Modulasetulo);b. Mohumagadi Dudu Hlatshwayo (o thwetšwe gape ebile ke Motlatšamodulasetulo);c. Mohumagadi Susan Ann Lund (o thwetšwe gape);d. Mohumagadi Matome Sydney Makgoba; lee. Ngaka Steven Thomas Cornelius.22. Boto ya Boeti ya Afrika Borwa:a. Ngaka Tanya Ethel Abrahamse (o thwetšwe gape);b. Morena Enver Duminy (o thwetšwe gape);c. Mohumagadi Michelle Julie Constant (o thwetšwe gape);d. Morena Thebeetsile Ikalafeng (o thwetšwe gape);e. Morena Yacoob Abba Omar (o thwetšwe gape);f. Morena Monwabisi Peter Fandeso (Modulasetulo);g. Mohumagadi Pamela Bulelwa Yako;h. Mohumagadi Kathleen Elizabeth Rivett-Carnac;i. Mohumagadi Dawn Elizabeth Robertson;j. Morena Ravi Nadasen;k. Mohumagadi Lindiwe Sangweni-Siddo;l. Morena Mohamed Baba; lem. Mohumagadi Nomzamo Bhengu (Moemedi wa Kgoro ya Boeti).23. Morena Dinizulu Kumalo Percival Sechemane bjalo ka Mohlankediphethišimogolwane (CEO) wa Rand Water.24. Moadvokheiti (Ngaka) Seswantsho Godfrey Lebeya bjalo ka Moetapele wa Bosetšhaba wa Lekgotla la Dinyakišišo tša Bosenyi bjo  Sehlogo. 25. Morena Goodman Ntandazo Vimba bjalo ka CEO wa Lekoko la Thekgo ya Mananeokgoparara a Mebasepala Kgorong ya Tirišano ya Makala a Mmušo le Merero ya Setšo.26. Morena Lindokuhle Cedric Mkhumane bjalo ka Motlatša Molaodipharephare: Tlhabollo ya Dikgwebo le Bogwebi, Kgorong ya Tlhabollo ya Dikgwebopotlana.27. Morena Phakamani Hadebe bjalo ka Molaodiphethišimogolwane wa Sehlopha sa Eskom Holdings SOC Ltd (Eskom) le moleloko wa maswanedi (Molaodiphethiši) wa Boto.28. Balaodi bao e sego ba lekgotlaphethiši Lekgotleng la South African Express:a. Mohumagadi Mmakeaya Magoro Tryphosa Ramano (Modulasetulo);b. Morena Ronald Ozzy Lamola;c. Morena Thulani Matiki Norman Kgomo;d. Mme Thandiwe January-McLean;e. Morena Kugan Harikrishna Thaver;f. Morena Bongisiwe Mpondo;g. Mohumagadi Hlengiwe Thandeka Makhathini;h. Ngaka Thabi Leoka;i. Morena Ahmed Ismail Bassa; lej. Morena Trevor Abrahams (o thwetšwe gape).29. Balaodi bao e sego ba lekgotlaphethiši Lekgotleng la Transnet:a. Morena Popo Molefe (Modulasetulo);b. Mohumagadi Mpho Emily Letlape;c. Morena Louis Leon von Zeuner;d. Mohumagadi Ursula Nobulali Fikelepi;e. Mohumagadi Dimakatso Catherine Matshoga;f. Mohumagadi Ramasela Joyce Ganda;g. Moprofesara Edward Christian Kieswetter;h. Morena Aluwani Percy Ramabulana;i. Ngaka Fholisani Sydney Mufamadi;j. Mohumagadi Vivien McMenamin;k. Moadvokheiti Oupa Motaung; lel. Mohumagadi Gratitude Ramaphaka.Dinyakišišo:Phumla Williams(Seboleledi sa Kabinete sa Motšwaoswere)Mogala: 083 501 0139"
 Pego ya Kopano ya Kabinete ya la 6 Phupu 2018,8 Jun 2018,https://www.gov.za/speeches/statement-cabinet-meeting-6-june-2018-8-jun-2018-0000,https://www.gov.za/nso/speeches/statement-cabinet-meeting-6-june-2018-8-jun-2018-0000,"Kabinete e kopane ka Laboraro, 6 Phupu 2018, ka Union Buildings, Pretoria.A. Merero seemong sa bjale1. IkonomiKabinete e lemogile go theoga ga Bolengkakaretšo bja Dithoto le Ditirelo (GDP) mo kotareng ya mathomo ya 2018. Kgoro ya Dipalopalo ya Afrika Borwa (StatsSA) e lokolotše dipalopalo tše bekeng yona ye. Mafapha a temo, a meepo le a badiraphahlo a kgathile tema mo go theogeng ga GDP kotareng ye ya mathomo. Kabinete e laetše Ditona tša Seboka sa Ikonomi gore di kopane ka potlako go rerišana ka tšeo di ka dirwago go ya pele mabapi le dipalopalo tše.Dipoelo tša GDP di laeditše ka bogale tlhokego ya go šoma mmogo ga mafapha ka moka a naga ye go thekga ikonomi ya selegae ya Afrika Borwa. Go nyakega gore dikgwebo le mekgatlho ya bašomi ba tšwele pele go šoma le mmušo go thekga maihlamelo a bjalo ka Thulaganyo ya Tlhabollo ya Mafapha a Senyane go hlohleletša kgolo ya ikonomi le go hlola mešomo yeo e nyakegago kudu. Ye nngwe ya dikokwane tše kgolo ke Leanotšhomo la Melawana ya Diintasteri (IPAP) leo le šetšago go hlatloša go dirwa ga diphahlo, tlholego ya mešomo le diyantle. Kabinete e nale boitshepho bja gore IPAP e tla thuša go godiša lefapha la rena la intasteri le ikonomi.Mafelelong a ngwaga wo, mmušo o tla swara Samiti ya Boditšhabatšhaba ya Dipeeletšo go lokišetša Afrika Borwa bjalo ka lefelo la dipeeletšo. Maikemišetšo a tiragalo ye ke go šoma go ela maikemišetšong a go kgoboketša R1,2 trilione ka dipeeletšo tše difsa mo mengwageng ye mehlano yeo e tlago, yeo e tla bago le ditlamorago tše bohlokwa kgolong ya ikonomi le tlholegong ya mešomo.2. DipeeletšoKabinete e amogela go tsebagatšwa ga feme ye mpsha ya maemo a bolefase yeo e dirago ditšweletšwa tša theknolotši ya tshedimošo le ya dikgokagano gola East London, Kapa Bohlabela, ka khamphani yeo e laolwago ka botlalo ke bathobaso. Dipeeletšo tše tša R1 bilione di tla hlola mešomo ye mefsa le ya khwalithi ye 1000 godimo ga bašomi bao ba lego gona ba 450, bontši bja bona e lego bafsa le basadi.Dipeeletšo tše di holegile go tšwa go Diputseletšo tša Mananeokgoparara a Lefapha la go Ikgetha la Ikonomi le Peakanyotiro ya Bahlomi ba Diintasteri tša Bathobaso (BIS) ka bobedi ga ona. BIS e dirile gore Kgoro ya Bogwebi le Intasteri (dti) e dumelele thekgo ya diputseletšo go bahlomi ba 103 ba dikgwebo tša bathobaso mo mengwageng ya ditšhelete ye mebedi yeo e fetilego. Dikhamphani tše 48 le tšona di abetšwe thekgo ya go fihlelela mebaraka, tše seswai tša tšona di kua Kapa Bohlabela.3. Moputso wa Motheo wa Bosetšhaba (NMW)Kabinete e amogela go dumelelwa ga Molaokakanywa wa NWM ka Lekgotlakgothakgothe la Bosetšhaba. Kabinete e laetša go thaba ga yona go bakgathatema ka moka Khanseleng ya Bosetšhaba ya Tlhabollo ya Ikonomi le Bašomi ka tema ya bona ya go fihlelela kwano ye. A ke ona mathomomayo a tshepedišo ya go fokotša go se lekalekane ga meputso, kudukudu go bao ba hwetšago meputso ya fase kudu. Bašomi ba go balelwa go 6,4 milione mo Afrika Borwa ba tla holega ge Molaokakanywa wo o šetše o saenetšwe go ba molao. Le ge go le bjalo, Kabinete e lemoga gore go santše go nale mošomo wo mogolo wo o swanetšego go dirwa go fediša go se lekalekane ga meputso elego tlhobaboroko yeo e santšego e le gona mo nageng.Molaokakanywa wo o tla romelwa Lekgotleng la Bosetšhaba la Diprofense gore o kwanelwe pele Mopresidente a ka o saena gore e be molao.4. Ditirelo tša motheoKabinete e thabišitšwe ke dipoelo tša Dipalopalo tše esego tša Ditšhelete tša Mebasepala tša 2017 tša go lokollwa ke StatsSA. Dipoelo tše di laeditše gore badiriši ba bantši ba amogetše ditirelo tša motheo tša mahala bjalo ka mohlagase, meetse le tlhwekišo ka 2017 ge go bapetšwa leka 2016. Mmušo o santše o ikgafile go abela badudi ka moka ditirelo tša letšatši ka letšatši, kudukudu batho ba go ihlokela. Protšeke ya moragorago ya go amana le meetse ke Protšeke ya Meetse ya Mhlathuze ya R96 milione gola Richards Bay KwaZulu-Natal elego yeo e tla abelago malapa a go feta 6 000 meetse a go nwa.5. Ditherišano tša meputso tša Ditirelo tša SetšhabaKabinete e amogetše sedimošetšo go tšwa go Tona ya Kgoro ya Tirelo le Taolo ya Setšhaba (DPSA) mo ditherišanong tša meputso tša Ditirelo tša Setšhaba. Kabinete e amogela boikgafo bja bakgathatema ka moka bja go hwetša tharollo ye boreledi yeo e tla holago bakgathatema ka moka. Kabinete e netefatša boikgafo bja mmušo bja go rerišana le bašomi ka nepo ya go fihlelela kwano yeo e šomelago bohle bao ba amegago.6. Dithušo tša tšhelete ya leagoKabinete e netefaletša baamogedi ba dithušo tša tšhelete ya leago gore mmušo o tla tšwelapele go ba abela tirelo ye ye bohlokwa, go ya ka fao go nyakegago ka gona go lebeletšwe Molaotheo wa Rephabliki ya Afrika Borwa wa 1996. Dithušo tša tšhelete ya leagodi tla tšwelapele go lefelwa gomme tshepedišo ya go iša karata ya gago ya Etšensi ya Afrika Borwa ya Tšhireletšego ya Leago (SASSA) ya bjale gore o hwetše ye mpsha e tla tšwelapele go fihlela mafelelong a Lewedi 2018.Tšhomišano magareng ga SASSA le Poskantoro ya Afrika Borwa (SAPO) e laetša dipoelo tše botse ka ge ga e sale go tloga ka Mopitlo 2018, baamogedi ba bantši ba be ba tliša dikarata tša bona tša kgale gore ba hwetše tše difsa.Kabinete e dira boipiletšo setšhabeng go hlokomologa melaetša ye mekopana yeo e laelago baamogedi ba dithušo tša tšhelete ya leago go ingwadiša ka lefsa go efoga gore dithušo tša bona tša tšhelete ya leago di emišwe go lefelwa. Melaetša yeo ya go lahletša ke ya go hlola feela kgakanego bathong ba go hloka le go fapoša mmušo mošomong wa ona wa go netefatša gore dimphiwafela di lefelwa gabotse go baamogedi ba tšona ntle le tšhitego.7. Leboa BodikelaKabinete e amogetše pego ya boraro ya kgatelopele go tšwa go Sehlophatšhomo sa Magareng ga Ditona (IMTT) gola Leboa Bodikela. Kabinete e kgotsofaditšwe ke kgatelopele yeo e dirilwego go tsentšha tirišong Karolo 100(1) (a) le (b) yeo e kgopetšwego dikgorong tša profense tša Leboa Bodikela. Go dumeletšwe gape gore goya pele IMTT e tla begela Kabinete ka kgatelopele ye nngwe le ye nngwe ye e dirwago gatee ka kgwedi go kgontšha dihlopha tšeo di thwetšwego mo profenseng go gatelapele ka mošomo.Kabinete e thekgile ketelo ya go leba Profenseng ya Leboa Bodikela ka la 7 Phupu 2018 go sedimoša Lekgotlaphethiši la Leboa Bodikela, Lekgothatheramolao la Profense le bahlakiši ba ka ntle bao ba rwelego maikarabelo a profense ye.8.  Magato a boipelatšoKabinete e sola magato a moragorago a boipelatšo bja dikgaruru go potologa naga, ebile e nyamišwa kudu ke ditiragalo tša dikgaruru le tša matšhošetši tša balwetši le bašomedi ba Bookelo bja Johannesburg bja Charlotte Maxeke. Baipelaetši bao ba phethagatšago ditokelo tša bona tša go ipelaetša ba swanetše go dira bjalo ntle le go gataka ditokelo tša batho ba bangwe, kudukudu bao maphelo a bona a lego kotsing. Ga gona kelo ya boipelaetšo yeo e ka šomišwago bjalo ka tlhalošo le maitshwaro a matšhošetši ao a bonwego bekeng ya go feta.9. Polokego le tšhireletšegoKabinete e amogela le go thekga thulagano ya magato a boitsetsepelo ka Kgoro ya Ditirelo tša Maphodisa ya Afrika Borwa (SAPS), yeo e tla šomišanago le maAfrika Borwa mo maitekelong a yona a go dira gore setšhaba sa gaborena se bolokege. Ponagalo yeo e tieletšego kudu ya maphodisa ao a aperego yunifomo ba go sepela ka dinao le ba go sepela ka difatanaga – ba thekgile ke lekala la difofane la SAPS, masolo a kgafetšakgafetša a go emišwa le go phuruphutšwa, go thiba ditsela le go nyaka ka patla le jase babelaelwa bao ba nyakwago go tla tšwelapele lebaka le letelele go netefatša gore batho nageng ya gaborena ba bolokegile le go ikwa ba bolokegile.  Batho setšhabeng ba hlohleletšwa go fana ka tshedimošo ya go amana le polokego ya bona go ya seteišeneng sa kgauswi sa maphodisa goba go letšetša nomoro ya mahala ya Kgahlanong le Bosenyi: 08600 10111. Kabinete e dira boipiletšo go maloko a setšhaba go diriša nomoro ye ka maikarabelo. Tlaišo ya mogala wo e ka ama gampe mogala wa kgonthe wa tšhoganyetšo wo o ka bego o phološitše bophelo.  10. Kgwedi ya BafsaKabinete e dira boipiletšo go maAfrika Borwa go kgatha tema ya bona mananeong le diprotšekeng tša maatlafatšo ya bafsa ka Kgwedi ye ya Bafsa ya Phupu. Ngwageng wo ke meketeko ya Tata Nelson Rolihlahla Mandela le Mama Albertina Nontsikelelo Sisulu le gona Kgwedi ya Bafsa ya 2018 e thabelwa ka fase ga morero wo: “Phelela bohwa: Re katanela bafsa bao ba maatlafetšego maphelong a bona le ikonoming”.Ka gona go hlohleletšwa ke bohwa bja balwelatokologo, go nyakega gore bafsa ba maatlafale go kgatha tema ye mafolofolo tlhabollong ya setšhaba sa gabobona ka nepo ya go šoma mmogo go hlabolla Afrika Borwa. Mmušo o šoma ka thata go netefatša gore bafsa ba kgona go fihlelela mananeo a mantši a thekgo le a thuto ya mmušo ao a tla kaonafatšago tema ya bona ikonoming.11. Ditlhahlobo tša mathomo le tša gare ga ngwagaKabinete e dira boipiletšo go batswadi le bahlokomedi go fa bana ba bona thekgo ka mekgwa ye maleba mo ditlhahlobong tša mathomo le tša gare ga ngwaga tšeo di kgatlampanago nageng ka bophara.Kabinete e thabela ka moya wo borutho tema ye bohlokwa yeo barutiši ba e kgathago mo go bopeng bokamoso bja baetapele ba kamoso mola ba hlola tikologo ye maleba le ya polokego gore bana ba rena ba ithute. Re hlohleletša gape barutwana ka moka go tšwelapele go ithuta le go phegelela go šoma kaone kudu.Kabinete e amogela gape go bulwa gape ga dikolo dikarolong tša go fapafapana tša Leboa Bodikela, go akaretšwa Koster le Rustenburg. Se se tla dibeke morago ga boipilaetšo le tšhwalalanyo ya dithuto mafelong a. Kabinete e dira boipiletšo go batswadi, barutwana le barutiši go šomišana e le ge ba leka go lefeletša nako yeo e lobilwego le go ikgafa ka botlalo go dira mananeo a go potlakiša kgatelopele.12. Komelelo le melloKabinete e gopotša maAfrika Borwa gore naga e santše e itemogela komelelo. Afrika Borwa ke ye nngwe ya dinaga tše 30 tša go gomelela kudu lefaseng le gona dipula tša maemo a ka fase go a setlwaedi di gakaditše seemo se. Batho ka moka ba swanetše go tšwelapele go šomišana le mmušo go seketša meetse ka nepo ya go netefatša gore go nale kabo yeo e lekanego bathong ka moka.Ge re tsena sehleng sa marega, Kabinete e dira boipiletšo bathong ka moka setšhabeng go ba le tlhokomelo ye kgolo go thibela mello ya mekhukhu le ya hlaga. Mmušo o tšwelapele go šomišana le setšhaba go hlohleletša magato a polokego mo nakong ye ge ba bantši ba tlabe ba šomiša mekgwa ya go fapafapana ya dibešwa gore ba iruthufatše.13. Saense le theknolotšiKabinete e lemoga dikgatelopele tša thuto ya dinaledi mo mafelelong a beke ao a fetilego ge banepadinaledi ba go šoma le Catalina Sky Survey gola Arizona, USA, ba utolla sekanaledi se se nyenyane (2018 LA) kgauswi le sediko sa planete ya Ngwedi, seo ka morago se ilego sa nyako wela ka planeteng ya Lefase.Dipoelo tša mothuthupo wo tšeo di lokolotšego maphoto a lešata la go se kwagale ditsebeng tša batho (lešata la sehebehebe) leo le bego le roropa lefaufaung le lemogilwe ke theknolotši ya Afrika Borwa ya go kwa mašata a maemo a fasefase, yeo e bego e hlomilwe bjalo ka karolo ya Peakanyo ya Tekolo ya Boditšhabatšhaba ya Kwano ya Kakaretšo ya Kiletšo ya Diteko tša Nyuklea.Se se laetša mabokgoni ao a golelago pele a ditekolonyakišišo tša sebjalebjale tša mafaufau go utolla dikadinaledi tšeo di nepilego planete ya Lefase gotee le bokgoni bja Afrika Borwa bjo bo lemogwago maemong a boditšhabatšhaba.  B. Diphetho tša Kabinete14. Kabinete e dumeletše tlhagišo pele ga Palamente ya pego ya 2016/17 ya tiragatšo ya Mananeo a Diputseletšo tša Motšhelo tša Diphatišišo le Tlhabollo (R&D). Lenaneo le la diputseletšo le kgontšhitše dikhamphani go fetoša mafapha a tšona a R&D, go kgoboketša thoto ya kelello le go hlola ditšweletšwa tše difsa. Lenaneo la diputseletšo, leo le tsebagaditšwego ka Dibatsele 2006, le gare le phethagatšwa ke Kgoro ya Saense le Theknolotši gotee le Ditirelo tša Metšhelo tša Afrika Borwa le Matlotlo a Bosetšhaba.Go tloga ka Hlakola 2016 go fihla ka Dibokwane 2017, palomoka ya dikgopelo tše 153 tša diputseletšo tša metšhelo tša R&D di amogetšwe go tšwa dikhamphaning tše 117, tše 58 tša tšona ebile dikgopelo tša lekga la mathomo. Dikgopelo tšeo e be e le tša diprotšeke tše 571 tša R&D tša go bitša tšhelete ya go balelwa R3,6 bilione. Kabinete e thabišitšwe ke kgolo ya palo ya dikhamphani tša go beeletša go R&D ebile e tšwelapele go dira boipiletšo dikgwebong go beeletša kudu mo go R&D, elego kokwane ye bohlokwa ya maitekelo a rena a go godiša ikonomi.15. Kabinete e dumeletše go phatlalatšwa ga ditekolonyakišišo tša 2016/17 dikhwameng tša mmušo bakeng sa Ditiragalo tša Saenthefiki le tša Theknolotši. Ditekolonyakišišo tše di lekola ngwaga ka ngwaga tiragatšo ya lefapha la saense le theknolotši, le tema ya lefapha le kgolong le tlhabollong ya Afrika Borwa. Kabinete e lemogile ditlhaelelo tša tekanyetšokabo tšeo di tlišitšego kgolo ya go nanya ya disenyegelo tša R&D go ralala dikgoro.16. Kabinete e dumeletše Tlhako ya Pholisi yeo e sekasekilwego ya Tumelelo ya Phetišetšo ya Ditirelo ya Afrika Borwa. Tlhako ye ya pholisi e hlomilwe ka 2010 ka go tsamaišana le Molao wa Toka ya Bana 2008 (Molao 75 wa 2008).Tshepedišo ya tshekatsheko e lebeletše go netefatša gore baabi ba ditirelo tša phetišetšo le mananeo a phetišetšo a obamela maemo a motheo ka dinako tšohle. Dikgaolo tše tshela di fetošitšwe go kaonafatša khwalithi le maemo a ditirelo tšeo di abelwago bana bao ba humanwego ba le kgahlanong le molao.17. Kabinete e dumeletše Leanopeakanyo la Kopano ya Dilete ya Polokego ya Tlhago gotee le phethagatšo ya yona. Theknolotši ya tlhago e lemogwa bjalo ka tšhušumetšo ye holofetšago ya kgolo ya ikonomi le sedirišwa se segolo twantšhong ya tlala le bohloki, kudukudu dinageng tšeo di hlabologago.  Leanopeakanyo le le tla kgontšha kgwebišano magareng ga dinaga tša Afrika le go kaonafatša phadišano ya selete se mebarakeng ya lefase ka bophara. Le tla kaonafatša gape le tšhomišano le tsenelano ya Afrika Borwa ka gare ga selete sa dinaga tša Afrika.C. Melaokakanywa18. Kabinete e dumeletše Molaokakanywa wa 2018 wa Inšorense ya Bosetšhaba ya Maphelo (NHI) wo o tla phatlalatšwago ka gare ga Kuranta ya Mmušo gore setšhaba se fe ditshwayotshwayo tša sona. Molaokakanywa wo o šetšane le go hloma Sekhwama sa NHI sa Afrika Borwa bjalo ka kgwebo ya setšhaba e le gona go aba khumanego yeo e swarelelago ya gohle ya maphelo ya go rekega le ya maemo a godimo. Molaokakanywa wo o thea gape mehola, maatla le maikarabelo a sekhwama se.Molaokakanywa wo o fana ka tlhako ya theko ye mafolofolo ya ditirelo tša tlhokomelo ya maphelo ka sekhwama se legatong la badiriši le go hlola magato a tšhomišo ya go lekalekana, ya mohola le ya tsheketšo ya didirišwa tša sekhwama go fihlelela dinyakwa tša maphelo tša badiriši. Tona ya Maphelo o tlare bekeng ye tlago a swara sedimošo ya botlalo le babegaditaba go hlatholla Molaokakanywa wo.19. Kabinete e dumeletše go tsebagatšwa ga Molaokakanywa wa Phetošo ya Melao ya Saense le Theknolotši wa 2017 Palamenteng. Molaokakanywa wo o gata ka mošito o tee le ditiro le pušo ya dikgwebo tša mmušo tšeo di begago thwii go Tona ya Saense le Theknolotši. Se se tla netefatša go dira dilo ka tsela ye swanago mo dinyakweng ka moka tšeo di tla fihlelelwago le ditshepedišo tšeo di tla latelwago.D. Ditiragalo tšeo di Tlago20. Samiti ya G7Kabinete e amogela taletšo ya Afrika Borwa ya go ya Samiting ye tlago ya G7 gola Canada. Afrika Borwa e kgathile tema samiting mengwageng ye šupa ya go feta gomme taletšo ye ke taetšo ya boitshepho bjo bo tsošološitšwego ikonoming ya Afrika Borwa.Mmušo wa rena o tla sekegela go šomiša monyetla wo go laletša babeeletši go tsenyeletša tšhelete ka ikonoming ya rena. Dipeeletšo di maleba kgolong ya ikonomi le tlholegong ya mešomo mo kelong yeo e tla fokotšago kudu maemo a bjale a tlhokego ya mešomo.21. Tiragalo ya Anibesari ya mengwaga ye 125 ya Afrika Borwa le IndiaBjalo ka karolo ya meketeko ya mengwaga ye lekgolo ya Nelson Mandela le Albertina Sisulu, Kabinete e amogela meketeko ka la 7 Phupu 2018 e lego letšatši la go ntšhwa ga Mahatma Gandhi go tšwa setimeleng kua Seteišeneng sa Pietermaritzburg mengwageng ye 125 yeo e fetilego. Tiragalo ye e hlohleleditše dikgopolo tša maphefo tša Satyagraha (meeno ya nnete), tšeo di bilego le khuetšo ye kgolo go baetapele ba rena ba dipolotiki le go kgatha tema phenkgišanong ya rena ya tokologo.22. Ketelo ya Semmušo ke Rephabliking ya Temokrasi ya Saharawi ArabMopresidente Cyril Ramaphosa o kopane le molekani ka yena wa Rephabliki ya Temokrasi ya Saharawi Arab, ebago Brahim Ghali,ka la 4 Phupu 2018 nakong ya Ketelo ya Semmušo nageng ye.Kabinete e rata go laetša thekgo ya yona gotee le batho ba Saharawi mo twantšhong ya bona ya go ikema ebile e dira boipiletšo setšhabeng sa boditšhabatšhaba go fana ka thekgo ye maleba go batho ba Saharawi.E. Melaetša23. Mahloko23.1.    Kabinete e tlaba le Mopresidente Ramaphosa ge a romela melaetša ya mahloko ka pelo ye bohloko go ba lapa le bagwera ba bašemane ba bahlano bao ba hlokagetšego ka gare ga kgabo ya mollo mekhukhung ya Masiya gola Philippi, Motsekapa.Mollo wo o khudušitše gape badudi ba 30 ba lefelo le la mekhukhung. Mmušo o šoma ka thata go netefatša gore go nale dintlo, tšhireletšego le boiketlo go MaAfrika Borwa ka moka.24. Ditebogišo24.1. Kabinete e lakaletša mogale wa African National Congress Baba Andrew Mokete Mlangeni letšatši leo le fetilego la matswalo a lethabo. Baba Mlangenio ketekile matswalo a gagwe a mengwaga ye 93 ka Laboraro, 6 Phupu 2018.O be a le magareng ga batho ba mathomothomo ba go romelwa tlhahlong ya sešole ka ntle ga Afrika Borwa le gona morago ga gore a golegwe ge a goroga ka nageng, o ile a bonwa le go ahlolelwa kgolego ya bophelo ka moka gola Robben Island.24.2. Kabinete e lebogiša sebapadi sa go betša kgwele ka lebelo la godimo sa sehlopha sa Proteas Kagiso “KG” Rabada, yo a dirilego semaka Difokeng tša Afrika Borwa tša Khrikhete tšeo di bego di swerwe malobanyana mo gola Sandton, Gauteng. Yena o abetšwe difoka tše tshela, go akaretšwa sefoka sa Mmapalakhrikhete le Sefoka sa Sebapadi sa Dibapadi sa Ngwaga. Ebile ngwaga wo makatšago go Rabada yo e sa lego yo mofsa kudu yo magareng ga diphenyo tša gagwe, a nanogetšego maemong a pele a go betša kgwele mo lefaseng mo papading ya segwera ya khrikhete. Gabjale ke mmitšatholo yo a di swerego pele wa go betša kgwele ngwageng wa 2018 ebile o maemong a Bošupa go khrikhete ya Boditšhabatšhaba ya Tšatši le tee.24.3. Kabinete e amogela thwalo ya Siya Kolisi bjalo ka mohlahli wa mathomo wa mothomoso wa sehlopha sa Springbok dipapading tše tharo tša go latelana tša diteko kgahlanong le England. Re na le boitshepho bja gore o tla dira gore Afrika Borwa e ikgantšhe bjalo ka mohlahli wa rena, le gore o tla hlohleletša ba bangwe ka dipapading le bao ba sego ka dipapading ka magato a gagwe le boetapele bja gagwe.24.4. Kabinete e amogela thwalo ya Tona ya Ditšhelete Nhlanhla Nene bjalo ka Modulasetulo wa Lekgotla la Babuši la Panka ye Mpsha ya Tlhabollo (NDB). NDB ke panka ya tlhabollo ya dinagantši yeo e hlomilwego ke Brazil, Russia, India, China le Afrika Borwa (BRICS) ka 2014. Yona e nale maikarabelo a go beakanya didirišwa tša mananeokgoparara le diprotšeke tša tlhabollo yeo e swarelelago, go tlaleletša maitekelo a mafapha ka bontši le dihlongwa tša selete tša ditšhelete bakeng sa kgolo ya lefaseng ka bophara le tlhabollo.F. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.25. Go thwalwa gape ga Morena Ebrahim Mohamed bjalo ka Mokomišinara wa Khomišene ya Bosetšhaba ya Badiriši.26. Lekgotla la Peakanyo ya Tumelelo ya Semmušo la Afrika Borwa:a.    Mohumagadi Fezile Flip Wetes;b.    Morena Lulama Lloyd Mayedwa;c.    Morena Tom Tshitangano;d.    Morena Samuel Mlangeni;e.    Mohumagadi Lerato Herriette Mothae;f.    Ngaka Matshwenyego Sarah Mohlala;g.    Mohumagadi Patricia Lindi Tlou; leh.    Mohumagadi Anna-Marie Lotter (o thwetšwe gape bjalo ka moemedi wa dti).27.    Sehlongwa sa Dikelo sa Afrika Borwa (NMISA):a.    Morena Ndwakhulu Samuel Mukhufhi (o thwetšwe gape bjalo ka Mohlankediphethišimogolwane).28.    Maloko ao e sego balaodi a lekgotla la NMISA:b.    Morena Molelekoa Petrus Mohlomi;c.    Morena Odirile Welcome Dingoko;d.    Mohumagadi Bavelile Gloria Hlongwa;e.    Mohumagadi Nobom Gcinashe Mfabana;f.    Mohumagadi Lindie Lankalebalelo;g.    Mohumagadi Jabu Vuyiswa Mogadime (o thwetšwe gape);leh.    Ngaka Tshengedzeni Demana (moemedi wa dti).29.    Go thwalwa gape ga Morena Rakesh Garach bjalo ka Modulasetulo yo e sego wa Lekgotlataolo wa Lekgotla la Sekhwama sa Bosetšhaba sa Maatlafatšo sa Babolokedi.30.    Lekgotla la Afrika Borwa la Kamano ya Inšorense ya Dikotsi tša go Ikgetha:a.    Morena Norman Tinyiko Baloyi (Molaodi yo E sego wa Lekgotlataolo e bile gape e le Modulasetulo);b.    Mohumagadi Priscilla Onkgodisitse Mokonyane (Molaodiphethiši yo E sego wa Lekgotlataolo e bile gape e le Motlatšamodulasetulo);c.    Mohumagadi Bajabulile Luthuli (Molaodiphethiši); led.    Morena Christiaan Johannes van Dyk (Molaodiphethiši yo E sego wa Legotlataolo).Dinyakišišo: Mohumagadi Phumla Williams – Seboleledi sa Kabinete sa MotšwaoswereMogala: 083 501 0139"
Pego ya Kopano ya Kabinete ya la 20 Phupu 2018 ,21 Jun 2018,https://www.gov.za/speeches/statement-cabinet-meeting-20-june-2018-21-jun-2018-0000,https://www.gov.za/nso/speeches/statement-cabinet-meeting-20-june-2018-21-jun-2018-0000,"Kabinete e kopane ka Laboraro, 20 Phupu 2018, ka Union Buildings, Pretoria.A.  Merero seemong sa bjale1.  Khansele ya Tšhireletšo ya Kopanoditšhaba (UNSC) 1.1. Kabinete e rata go leboga maloko a Kopanoditšhaba (UN) ka thekgo ye kgolo go Afrika Borwa go thuša bjalo ka leloko leo e sego la sa ruri mo go UNSC mo nakong ya 2019 go fihla ka 2020.1.2. Dikgetho di tla ka morago ga sephetho seo se kopanetšwego sa go swara Samiti ya Khutšo ya Lefase go hlompha Mopresidente Nelson Rolihlahla Mandela ka Lewedi 2018, yeo e lego ngwaga wa meketeko ya mogale wo wa Afrika Borwa. Boleloko bja rena mo go UNSC bo gafetšwe go hlompha bohwa bja Madiba.1.3. Afrika Borwa e tla šomiša boleloko bja yona go kaonafatša tše bohlokwa tša Lenaneo la Kopano ya Afrika la 2063, yeo e lego tlhako yeo e beakantšwego ya phetogo ya ekonomi ya leago ya lefase mo mengwageng ye 50 ye e latelago.2. Ditherišano tša mogolo tša Eskom2.1. Kabinete e amogela tsenogare yeo e dirilwego ke Tona ya Dikgwebo tša Mmušo Pravin Gordhan mo ngangišanong ya ditherišano tša mogolo gare ga taolo ya Eskom le mekgatlo ya bašomi. Kabo ya mohlagase ke ye nngwe ya didirišwa tše bohlokwa tša go godiša ekonomi le go hlola mešomo ye mentši.2.2. Kabinete e dira boipiletšo go mahlakore ka moka go šoma gabotse ka lebelo go rarolla ditherišano tša koketšo ya mogolo gore go be le boemotia le go šoma gabotse ga ekonomi ya naga. 3. Ditšhupetšo mo ditseleng tša maphefo 3.1. Kabinete e kgala ka bogale go thiba ga ditsela tša maphefo kgauswanyana ke baipelaetši mo dikarolong tše dingwe tša naga. Ditsela tša maphefo ke dikarolo tše bohlokwa tša lenaneokgoparara la dinamelwa leo le thekgago go sepedišwa ga dithoto le ditirelo tša dikarolo tša go fapana tša ekonomi. Temokrasi ya Molaotheo wa rena e aba difala moo batho ba ka tšweletšago mathata a bona ntle le go hlola ditšhitišo. 3.2. Ditiro tša bosenyi tša go tlhasela le go hlola ditšhitišo di ka se kgotlelelwe gomme Kabinete e ipiletša go bahlankedi ba phethagatšo ya molao go tšea dikgato tšeo di hlokegago, gomme ba dire seo ka fase ga Molaotheo wa Repabliki ya Afrika Borwa wa 1996, go kgonthiša gore basenyi ba tlišwa pele ga molao. B. Diphetho tša Kabinete 4.  Beke ya Tshedimošo ya Lenaneotiro 4.1. Kabinete e tsebišitšwe ka dipego tša tšwelopele ya phethagatšo tšeo di tšwelelago gabedi ka ngwaga tša go thoma ka la 1 Diphalane 2017 go fihla ka la 30 Hlakola 2018. Kabinete e leboga tšwelopele yeo e dirilwego mo dipoelong tše nnyane tše mmalwa tša dilebanywa tše bohlokwa tše 14 gomme e dumelela gape ditsenogare tše di akantšwego mo dikarolong tše dingwe tšeo di bontšhitšego tšwelopele ye nnyane. Dihlopha ka moka di tla swara ditsebišo tša bobegaditaba go hlatholla tšwelopele le dikarolo tšeo di nyakago ditsenogare.4.2. GCIS e tla kgokaganya ditsebišo tša bobegaditaba gomme ba phatlalatša lenaneo go www.gov.za mo nakong ye e sa fetšego pele.5.  Tsebišo ka dipoledišano tša meepo 5.1.  Kabinete e tsebišitšwe ke Tona ya Methopo ya Diminerale Gwede Mantashe ka ga kopano ya matšatši a mabedi yeo e swerwego ka Hlakola 2018 le badirišani ba leago bao ba emetšwego ke dikgwebo tšeo di beakantšwego le mešomo yeo e beakantšwego. Badirišani ba leago ka moka ba dumelelane ka tlhokego ya go tliša poledišano ya leago mo karolong ya meepo gomme ba utolle ditsenogare tše bohlokwa tšeo di nyakegago go kgonthiša gore karolo ya meepo e bewa mo tseleng ya kakaretšo le kgolong ye e swarelelago.5.2. Badirišani ba leago ba bontšhitše gape ka go palelwa ga kotara ya mafelelo mo tšweletšong ya meepo gammogo le dikaonafatšo tše dikgolo malebana le dipeeletšo tša meepo, tšweletšo le mešomo. Ba kwane ka tlhokego ya go bontšha pono ya go abelanwa ya karolo ya meepo, gomme ba dumelele gape dikaonafatšo tša mahlakore a mabedi le tsenelano gare ga phetogo le phadišano.5.3. Kabinete e tsebitšwe gape ka dihlopha tše pedi tša bakgathatema bao ba kopanego tšeo di hlomilwego go phetha Lengwalo la Tumelelo ya Meepo. Ge ditshepedišo tša dipoledišano ka moka di phethilwe, lengwalo la tumelelo le tla abja go Kabinete gore e fe tumelelo ya mafelelo.6.  Kakanyo ya Tlhako ya Tekanetšo ya Setšhaba ya 2019 (Letlakala la Toalelo) 6.1. Kabinete e dumeletše go lokollwa ga Tlhako ya tše Bohlokwa ya Tekanetšo mabapi le Tekanetšo ya 2019 le gape dinako tša go fetša Tlhako ya tše Bohlokwa ya Tekanetšo mabapi le Tekanetšo ya 2020. 6.2. Tlhako e akanya mananeo a bohlokwa a Tekanetšo ya 2019 yeo e tla kgontšhago mmušo go šogana le ditlhohlo tše tharo tša bohloki, go hloka mešomo le go se lekalelekane mo methopong yeo e lego gona.7.  Enetši7.1 Kabinete e dumeletše maikarabelo a Go fediša le Go hlwekiša tšeo di lego go Mokgwa wa Dinolofatši tša Nyuklea tšeo di se sa Šomišwago (Legato la 1) le dinolofatši tšeo di šomago gonabjale (Legato la 2) mo lefelong la Phelindaba. Gonabjale maikarabelo a tšweleditšwe ka dipukung tša Koporasi ya Enetši ya Nyuklea ya Afrika Borwa. Kabinete e dumeletše gore tshepetšo e swanetše go išwa pele ka dipoledišano le Kgoro ya Matlotlo a Setšhaba.C. Ditiragalo tše di tlago 8.  Kopano ya Foramo ya Ekonomi ya Lefase (WEF) 8.1. Mopresidente Cyril Ramaphosa o tla swara Kopano ya WEF mo Hoteleng ya Park Hyatt ka Rosebank ka la 28 Phupu ka fase ga morero: “Go thoma Tsošološo ya Ekonomii ya Afrika Borwa.” Tiragalo e tla kopanya batho ba kgwebo ba gae le ba boditšhabatšhaba ba e ka bago ba 100 le bahlankedi ba Mmušo wa Afrika Borwa go kgatha tema go dibaka tša dipeeletšo le ditirišano.8.2. Kopano le beng ba dikgwebo ba WEF ke motheo wa Khonferense ya Dipeeletšo ya mmušo yeo e beakanyeditšwego morago ngwageng wo, yeo maikemišetšo a yona e lego go beakanya dipeeletšo tša US$100 bilione mo mengwageng ye mehlano.9.  Samiti ya Mokgatlo wa Lekgetho la Dinaga tša Borwa bja Afrika (SACU) 9.1. Mopresidente Ramaphosa o tla eta pele kemedi ye e tla tsenelago Samiti ya SACU yeo e tlogo swarwa ka la 29 Phupu 2018 ka Botswana. Mopresidente o tla šomiša kopano go fihlelela Ofisi ya Taolo ya sa Ruri ya Dinaga tše di Hlabologago tša Borwa bja Afrika (SADC) go boledišana ka phethagatšo ya mananeo a selete. 9.2. Bjale ka Modulasetulo wa gonabjale wa SADC, Afrika Borwa nako le nako e thekgile ka bophara kopanyo ya dilete ka SACU le SADC, gomme ya thekga tlhabollo ya diintasteri le kopanyo ka ditsela tša kgolo tšeo di kgonagalago tša go fapana. 10.  Khonferense ya Institute ya Meetse ya Afrika Borwa (WISA) 10.1.  Khonferense le Phontšho tšeo di swarwago Gabedi ka Ngwaga di tla swarwa go tloga ka la 24 go fihla ka 27 Phupu 2018 ka Motse Kapa. Selete sa Borwa bja Afrika se lebane le koketšego ya go se be le bonnete le go ba kotsing malebana le kabo ya meetse, gomme dikarolo tše dintši tša Afrika Borwa kgauswanyana di itemogetše maemo a komelelo a nako ye telele.10.2.  Go letetšwe gore khonferense e tla goka dikemedi tše 2 000 tšeo di tla boledišanago ka ditsela tša go kgonthiša katlego ya Maikemišetšo a Tlhabollo ao a Swarelelago a UN a botshela, ao a lebišitšego go aba phihlelelo ya meetse a go hlweka le tlhwekišo go batho ka moka ka 2030. D.  Melaetša 11.  MahlokoKabinete e romela melaetša ya mahloko go tšwa boteng bja pelo go: 11.1.  Balapa le bagwera ba Mohlomphegi Sibusiso Radebe, Leloko la Palamente la African National Congress go tšwa Palamenteng ya Mpumalanga, yoo a bolailwego maitekong a go amogwa sefatanaga ka Gauteng. Mohlomphegi Radebe o tla gopolwa bjalo ka mofsa wa molwela ditokelo yoo a šomilego ka maatla go kaonafatša maphelo a maAfrika Borwa. 11.2. Balapa le bagwera ba Mohumagadi Joyce Mashamba, yoo ka nako yeo a hlokofalago e bego e le Molekgotlaphethiši wa Temo ka Limpopo. Molwela tokologo wo wa maloba o šomile bjalo ka Molekgotlaphethiši mo dipotfoliong tša go fapana ka profenseng go tloga mathomong a temokrasi. 11.3. Balapa le bagwera ba Morena Billy Modise, yoo e bego e le Mohlankedimogolo wa Ditshepedišo tša Mmušo le moamogedi wa Sefoka sa Setšhaba sa Lithuli. O tsebega kudu ka mošomo wa gagwe ka go aga mokgatlo wa go lwantšha mmušo wa kgatelelo mo dinageng tša go fapana tša Yuropa nakong ya bo 1960.11.4. Malapa a bašomi ba moepong ba bararo bao ba hlokofetšego mo Moepong wa Kloof Ikamva wa Sibanye-Stillwater kgauswi le Westoneria ka Gauteng gomme o ipiletša go bakgathatema ka moka mo karolong ya meepo go tšwela pele go bea pele polokego mo meepong ya rena.11.5. Setšhaba sa Amampondo ka go hlokofala ga Mmago Kgoši ya bjale ya Amampondo aseNyandeni, Kgošigadi Fikelephi ‘Bongolethu’ Ndamase.11.6.  Malapa le bagwera ba Morena Ismail Bassa le Morena Sayaad Hitig, bao ba bolailwego nakong ya tlhaselo mo lefelong la go rapela la Mamoselemo la Malmesbury ka Kapa Bodikela. 12. Ditebogišo Kabinete e lebogiša batho ba ba latelago:12.1. Ngaka Robert Gess, ketapele ya monyakišiši wa Afrika Borwa ka ga ditikologo tša lewatle tša mollwane wa Devon le diphedi tša go ba le lerapo la mokokotlo tša pele goba hlapi ya bogologolo le diphoofolo tša maoto a mane tša pele. O utollotše seo go dumelwago gore ke folisi ya mengwaga ye 360 milione. Diphedi tše pedi tše difsa, tšeo di bitšwago Tutusius le Umzantsia, ke diphedi tša kgauswanyana tše pedi tša go ba le lerapo la mokokotlo tša maoto a mane tšeo di lebišwago morago mengwageng ye 70 milione. Kutollo ye gape e matlafatša maemo a naga ya rena bjalo ka ketapele ya lefase ka saenseng le ka dinyakišišong. 12.2.  Bongumusa Mthembu go šireletša thaetlele ya gagwe ya Lebelo le letelele la Comrades le Ann Ashworth go thopa lebelo la basadi. Kabinete e lebogiša gape Xolani Luvuno ka nepo ya gagwe le boikgafo go fetša lebelo la gagwe a šomiša dipatla.12.3. Ngaka Siyabonga Cwele, Tona ya Kgoro ya Mananeokgoparara a Dikgokagano le Ditirelo tša Poso, go latela go kgethwa ga gagwe bjalo ka Modulasetulo wa Mokgatlo wa Boditšhabatšhaba wa Sathalaete ya Mananeokgoparara a Dikgokgano (ITSO). Afrika Borwa ke modulasetulo wa ITSO la mathomo gomme e tla swara maemo a mengwaga ye mebedi. Naga e tla šomiša bodulasetulo bja yona go hlabolla dikgahlego tša lefase la Afrika le dinaga tšeo di hlabologago mo mekgatlong ye e kopanego. Dipotšišo:Mohumagadi Phumla Williams – Seboleledi sa Kabinete sa MotšwaoswereSelefouno: 083 501 0139 "
Pego ya Kopano ya Kabinete ya la 4 Mosegamanye 2018 ,5 Jul 2018,https://www.gov.za/speeches/statement-cabinet-meeting-4-july-2018-5-jul-2018-0000,https://www.gov.za/nso/speeches/statement-cabinet-meeting-4-july-2018-5-jul-2018-0000,"Kabinete e kopane ka Laboraro, 4 Mosegamanye 2018, ka Union Buildings, Pretoria.A. Merero seemong sa bjale1. Kgwedi ya Mandela Kabinete e ipiletša go maAfrika Borwa go “Ba Bohwa” ge re lebile Letšatšing la Boditšhabatšhaba la Nelson Mandela ka la 18 Mosegamanye 2018. Kopanoditšhaba (UN) e amogetše letšatši le, leo le dumelelago maAfrika Borwa le setšhaba sa lefase go hlompha Mopresidente wa rena wa maloba wo gape e lego leswao la boditšhabatšhaba, Nelson Rolihlahla Mandela.Mmušo o tsebišitše Mosegamanye bjalo ka Kgwedi ya Mandela, yeo e lego kgwedi ya matswalo a gagwe. Bjalo ka karolo ya meketeko ya letšatši la matswalo makala a go fapana a thomile mananeo a mmalwa go hlompha mošomo le bohwa bja Madiba. Ka Labohlano, go tla išwa tlhompho ya go ikgetha go dikgahlego tša gagwe ditabeng tša mešomo le bašomi ba bafsa, ge lenaneo la Wear South Africa, ka tirišano le Motheo wa Nelson Mandela (NMF) le Mokgatlo wa Bašomi wa Dilogwa le Diaparo wa Afrika Borwa, le thakgola T-šete ya Nelson Mandela ka Durban.T-šete ye e dirilwego mo gae e gona mo mabenkeleng a kgwebjana a ketapele gomme dipoelo go tšwa thekišong ya yona di tla ya go NMF go thekga mešongwana ye e sepelelanago le pono le bophelo bja gagwe. Tona ya Tlhabollo ya Ekonomi, Morena Ebrahim Patel, o tla bolela le baeng legatong la mmušo. Kabinete e hlohleletša maAfrika Borwa go thekga lesolo la Reka tša Gae le go apara diaparo tše di dirilwego mo gae ka boikgantšho.Kabinete e ipiletša go batho ka moka go ba karolo ya mogato wa phetogo. Ka go šoma mmogo bjalo ka setšhaba se se kopanego, sa go se be le kgethollo ya morafe le kgethollo ya bong, re ka thekga bohwa bja Madiba. Kabinete e ipiletša go maAfrika Borwa ka moka go gafa metsotso ye 67 ya nako ya bona ka la 18 Mosegamanye go kgatha tema go tlišeng phetogo maphelong a batho ba go hloka.2. Peeletšo Kabinete e amogela go bewa maemong a godimo a kgwebišano ga kgauswanyana ga Old Mutual go JSE. Go bewa lenaneong ga khamphani ya go ba le letlotlo la mmaraka la US$10bilione (R130 bilione) ke kgetho ye bohlokwa ya kholofelo ka Afrika Borwa le mebaraka ya ditšhelete ya gae.Kabinete e leboga gore go bewa maemong a godimo a kgwebišano ka Afrika Borwa go bušetša Old Mutual medung ya yona ya Afrika gomme e fediša nako ya yona bjalo ka sehlopha sa ditirelo tša ditšhelete tšeo di lego ka London. Boikgafo bja Old Mutual bja go hlola matlotlo a R500 milione go godiša tlhabollo ya ekonomi ya gae, kudu ka dikgwebo tše nnyane tša bathobaso, e tla kaonafatša maitapišo a naga a go aga ekonomi ya kakaretšo. Re ipiletša go ditirišano tše dingwe mo dikarolong tša ditšhelete go dira didirišwa tše dingwe tša go swana tša matlotlo a tlhabollo ka poledišano le mmušo.Dipoledišano tša Foramo ya Ekonomi ya Lefase tša kgauswanyana ka ga Peeletšo di beetšwe go bontšha bohlokwa bja Afrika Borwa bjalo ka lefelo la dipeeletšo tše di oketšegilego tše difsa. Dipoledišano di tsenetšwe ke kemedi ye kgolo ya bahlenkedibagolophethiši ba difeme tša mo gae le tša boditšhabatšhaba, bao ba šomišanego le Mopresidente Cyril Ramaphosa le kemedi ya Ditona tša Kabinete. Dipoledišano di thušitše ka go utolla ditekanyo go oketša magato a peeletšo gomme ke kgato ye bohlokwa go Khonferense ya Peeletšo yeo e tla beakanywago ke Mopresidente moragonyana ngwaga wo.3. Go tšewa ga naga Kabinete e leboga go thoma ga tshepetšo ya go kgatha tema ga setšhaba ya Palamente go sekaseka Karolo ya 25 ya Molaotheo wa Repabliki ya Afrika Borwa ya 1996, yeo e tla dumelelago go tšewa ga naga ntle le tefo. Palamente e hlomile Komiti ya Tshekatsheko ya Molaotheo go swara ditheeletšo tša setšhaba nageng ka bophara ka morago ga go fetiša kgato ya go tšea naga ntle le tefo. Ditheeletšo tše tša setšhaba di tla ba gona diprofenseng tše senyane ka moka go fihla ka Phato 2018.Kabinete e ipiletša go mahlakore ka moka go kgatha tema ka khutšo mo ditheeletšong tše gomme e ipiletša go setšhaba go kgotlelelana mo dikgopolong tša go fapana tšeo di ka hlagišwago, go kgonthiša gore batho ka moka ba na le dibaka tša toka tša go kgatha tema mo ditheeletšong.Kabinete e bontšhitše gape ka dingongorego tšeo di tšweleditšwego ke baetapele ba setšo ka ditaba tša naga. Ka lebaka leo, e kgethile sehlopha sa Ditona go dirišana le baetapele ba setšo go boledišana le go hwetša tharollo ye botse go dingongorego tša bona. Tona ya Tirišano ya Makala a Mmušo le Merero ya Setšo (Cogta), Ngaka Zweli Mkhize, ke mokgokaganyi gomme o thekgwa ke Tona ya Temo, Dithokgwa le Boreahlapi Senzeni Zokwana, Tona ya Tlhabollo ya Dinagamagae le Peakanyoleswa ya Naga Maite Nkoana-Mashabane le Tona ya Dikgokagano Nomvula Mokonyane.4. Sehla sa motšhelo Kabinete e hlohleletša balefamotšhelo go iša difomo tša bona tša metšhelo tša ngwaga le ngwaga tša sehla sa motšhelo sa 2017/18, seo se buletšwego go faelwa ka la 1 Mosegamanye 2018. Kgobokanyo ya matlotlo ye botse ya mohola e kgonthiša taolo ya ekonomi, gomme go iša difomo tšeo di tladitšwego gabotse ka nako go kgonthiša gore balefamotšhelo ba dula ba phethagatša. Matlotlo a motšhelo a thuša mmušo go thekga diprotšeke tša go aba ditirelo tša naga le mananeo a mangwe a tlhabollo ya ekonomi ya leago.5. Theko ye e okeditšwego ya Petrolo Kabinete e lemogile koketšo ya kgauswanyana ya dibešwa, yeo e latelago koketšo ye nngwe mo kgweding ya go feta. Go akanywa go tla ba le koketšo ye nngwe ya dibešwa kgwedi ye e tlago. Theko ye e boletšwego ya Tola ya Oli ye Tala e dutše e ama ditheko ka kakaretšo tša petrolo, tisele le parafini. Phetošetšo ya tswalo ya tšhelete go tola ya Amerika e fokotšegile ka go feta phesente ye tee go tloga mathomong a Mopitlo ngwaga wo.Diphetogo tše tša tšhelete tša leboo, tšeo di dirago gore go be le theko ya go fetogafetoga, di bile le khuetšo ye mpe go badiriši, kudu bahloki. Koketšo ya theko ya petrolo e ama ditefo tša dinamelwa le ditheko tša dijo thwii, kudu theko ya dijo tša motheo le dihlare.Kabinete e kgonthišetša maAfrika Borwa gore mmušo o swaragane le magato a go kaonafatša ditlhohlo tšeo ditšhaba tša go hloka di lebanego le tšona. Kgoro ya Ditšhelete tša Setšhaba e thwetše phanele ya maloko a senyane ya ditsebi go sekaseka lenaneo la gonabjale la dilo tšeo di sa lefišwego Motšhelo wa Dithoto leo gonabjale le nago le dijo tša motheo tše 19. Mopresidente Ramaphosa o etile pele sehlopha, seo se nago le baemedi go tšwa go bobedi dikarolo tša mmušo le tša praebete, go tliša babeeletši ba bantši ka mo nageng gore go godišwe ekonomi le go hlola mešomo ye mentši yeo e hlokegago, kudu go bafsa bao ba sa šomego.Kabinete e ipiletša go lekala la praebete go thuša, ka go se oketše ditheko ka pela ka lebaka la koketšo ya theko ya dibešwa. Se e tla ba go šireletša bahloki, bao ba angwago thwii ke go fetogafetoga mo ga ditheko. Go godiša ekonomi go tla šireletša go se fetogefetoge ga ekonomi ya rena. Kabinete e ipiletša gape go lekala la praebete go dirišana le mmušo go hola maAfrika Borwa ka moka ao a amilwego, kudu bahloki.6. Tefo ya tšhelete ya dithekgo tša leago Kabinete e tsebišitšwe ke Tona ya Tlhabollo ya Leago, Mohumagadi Susan Shabangu, ka titelego ye e phatlaletšego ya kgauswanya ka ditefo tša leago tšeo di beakantšwego go baamogedi. Kabinete e leboga gore tšhelete ya thekgo ya leago e thuša maloko ao a hlokago thušo kudu a setšhaba sa rena ka gona bothata bjoo bo tloga bo swabiša kudu. E tšweleditše gore e kgopela tshwarelo ka nnete go baamogedi bao ba amilwego ka baka la tšhitišo ye.Tona Shabangu o kgonthišeditše Kabinete gore mathata ao a sethekniki a hlotšwe ke phetogo ya ditefo go tloga mokgweng wa kgale go ya go mokgwa wa go Setheo sa Tšhireletšo ya tša Leago sa Afrika Borwa (SASSA)/Poskantoro ya Afrika Borwa (SAPO). O kgonthišeditše Kabinete gore bontši bja baamogedi bao ba amilwego ba lefilwe. Go sale bjale, dihlopha tša go ikgafa di šoma ka maatla go kaonafatša mekgwa go thibela go ipoletša ga dititelego tšeo ka moso.7. Dinyakišišo tša Maphelo Kabinete e amogela go lokollwa lehono ga pego ya nakwana ka Dinyakišišišo tša Mmaraka wa Phadišano mo intastering ya tlhokomelo ya maphelo ya praebete. Dinyakišišo di be di etilwe pele ke Moahlodimogolo wa maloba Sandile Ngcobo gomme o kwele bohlatse go tšwa go bakgathatema ba mmalwa mo mengwageng ye meraro ya go feta. Pego ya nakwana e tla bulwa gore setšhaba se swayeswaye nako ya dikgwedi tše pedi. Pego ya mafelelo e tla išwa go Tona ya Tlhabollo ya Ekonomi mafelelong a 2018 gomme e tla išwa palamenteng.8. Pego ya Khartoum Kabinete e amogela tumelelano ya peomarumofase ya sa ruri gare ga Mopresidente wa Sudan Leboa Salva Kiir le Riek Machae, le go saenwa ga Pego ya Khartoum. Se se fa tshepo ya tumelelano ya go fediša ntwa ya naga ya bona ye kotsi.Pego e bolela gore peakanyo ya peomarumofase e akaretša, karogano, go arogantšha mašole mafelong a kgauswi, go tlošwa ga mašole ka moka ao a kopantšwego, go bula ditsela tša tlhokomelo le go lokollwa ga bagolegwa ba ntwa le bagolegwa ba dipolotiki. Tumelelano e dumelela gape maloko a Kopano ya Afrika (AU) le Taolo ya Mebušotsenelano ka Tlhabollo go iša mašole go lekola go emišwa ga ntwa.Kabinete e hlohleletša mahlakore ka moka go šoma mmogo go kgonthiša gore peomarumofase mafelelong e iša go go fedišwa ga ntwa le go kgonthiša go bušwa ga khutšo le tlhabollo ya ekonomi ka Sudan Leboa.9. Lefelo la Kgwebo ye e Lokologilego la Kontinente ya Afrika (AfCFTA)Kabinete e amogela go saena ga Afrika Borwa tumelelano ya AfCFTA le AU. Go saenwa ga tumelelano ye ke Afrika Borwa go tliša palo ya dinaga tšeo di saennego go 49.AfCFTA e iša kontinente kgauswi le go hlolwa ga lefelo la kgwebo ye e lokologilego ye kgolo go feta ka moka. Go letetšwe gore e tšweletše dikholego tše dikgolo tša ekonomi ya leago go dinaga ka moka mo kontinenteng.Go ya ka UN, go akantšwe gore AfCFTA e tla kaonafatša kgwebišano ya ka gare ga Afrika ka 53% ka go fediša mešongwana ya ntle le mellwane ya go se lefe metšhelo. Tumelelano ye e beakantšwe ka kgonagalo go hlola mmaraka wa Afrika wa batho ba 1.2 bilione ka ekonomi ya US$2.5 trilione.Tona ya Kgwebo le Intasteri, Ngaka Rob Davies, o tla thoma ka tshepetšo ya gore tumelelano e dumelelwe ke Palamente.10. Lenaneo la Afrika Kabinete e amogela Samiti ya Mokgatlo wa Lekgetho la Dinaga tša Borwa bja Afrika (SACU) yeo e swerwego ka la 29 Phupu 2018 ka Botswana, yeo e bego e tsenetšwe ke Mopresidente Ramaphosa. Samiti e gateletše bohlokwa bja lenaneo la tirišano ya dilete leo le godišago tirišano ya ekonomi, kgolo le phapantšho tša ekonomi ya diekonomi tša SACU.Mopresidente Ramaphosa o etile gape kemedi ya Repabliki ya Mauritanania ya Islamo, ya Kopano ya Mehleng ya bo 31 ya Kopano ya Dihlogo tša Mebušo le Pušo tša AU. Samiti e bile go tloga ka la 1 go fihla ka la 2 Mosegamanye 2018 ka fase ga morero “Go thopa Ntwa ya Bomenetša: Tsela ya Go swarelela ya Phetogo ya Afrika”. E abile sebaka sa moswananoši sa go bontšha le go šogana le ditlhohlo tše di itšego tšeo di amanago le ntwa kgahlanong le bomenetša ka Afrika.Mopresidente Ramaphosa gona bjale ke monggae wa Ketelo ya Semmušo ka modirišani le yena wa Ghana, Nana Addo Dankwa Akufo – Addo, go tloga ka la 4 go fihla ka la 5 Mosegamanye 2018, go tiišetša gape dikamano tša mahlakore a mabedi gare ga dinaga tše pedi. Afrika Borwa le Ghana di tšwela pele go ipshina ka dikamano tše maatla tšeo di šireleditšwego ke histori ya segwera le kopano. Tirišano ya kgwebo le dipeeletšo gare ga dinaga tše tše pedi di akaretša, meepo, kgwebjana, inšorense, saense le theknolotši, dinamelwa, boeti, dipanka, mananeokgoparara a dikgokagano, kago, ditirelo, tokelokgetho, tšweletšo, boreahlapi, papatšo, bofofane le enetši.B. Diphetho tša Kabinete 11. Kabinete e amogetše letlakala la kgopolo le leano la Letšatši la Kgwedi ya Bosetšhaba ya Basadi ka Phato 2018. Morero wa ngwaga wo ke “Mengwaga ye 100 ya Albertina Sisulu: Basadi ba Kopane Go tšwetša Afrika Borwa Pele”. Lenaneo la ngwaga wo le dumelelana le matswalo a mararo a Tata Nelson Mandela, Mama Albertina Sisulu le go hlongwa ga Mokgatlo wa Basadi wa ba Baso.Mešongwana ya Kgwedi ya Basadi e tla beakanya setšhaba gomme ya aga ditirišano go šogana gabotse le ditaba tše bohlokwa tšeo di lebanego le basadi le basetsana, kudu dikgaruru tšeo di lebanego le bong, matlafatšo ya ekonomi ya basadi, phihlelelo ya naga, ditiro tše kotsi le ditaba tše dingwe tša dikarolo ka go Leanotlhabollo la Bosetšhaba (NDP) le boikgafo bja boditšhabatšhaba bja Afrika Borwa. Tona ka Ofising ya Mopresidente yoo a nago le maikarabelo a Basadi, Mohumagadi Bathabile Dlamini, o tla hlatholla lenaneo ka botlalo moragonyana.C. Melaokakanywa 12. Kabinete e dumeletše go išwa Palamenteng ga molaokakanywa wo o Mpshafaditšwego wa Tekomahlatse ya Bosetšhaba wa 2018. Molaokakanywa wo o šetše o išitšwe go setšhaba go boledišana ka wona le bakgathatema ka moka ba maleba.Molaokakanywa wo o tsenagare go tekomahlatse ya elektroniki, papatšo ya tekomahlatse le go bea meago ya tekomahlatse. O ema legato Boto ya Tekomahlatse ya Bosetšhaba ya gonabjale ka Taolo ya Tekomahlatse ya Bosetšhaba (NGR). Go šoma le balaodi ba profense, NGR e tla tšweletša mekgwa ya go šoma ya motheo yeo e tla šomago bjalo ka metheo ye mennyane go hlahla mekgatlo yeo e itaolago go swana le ka lekaleng la mekato ya dipere.13. Kabinete e dumeletše go išwa ga molaokakanywa wo o Mpshafaditšwego wa Phadišano wa 2018. Mpshafatšo e fa katološo ya taolelo ya balaodi ba phadišano le Balaodiphethiši go šogana le magato a godimo a temogo ya ekonomi, phetogo ye nnyane ka ekonoming ya Afrika Borwa le tlaišo ya maatla a mmaraka ke difeme tše dikgolo.Molaokakanywa o šetše o ngwadilwe kuranteng ya mmušo gore setšhaba se swayeswaye le go boledišana le bakgathatema ka moka ba maleba.D. Ditiragalo tše di tlago 14. 100 Men MarchKa fase ga thekgo ya bosetšhaba ya lesolo la “Roma Nna – Thuma Mina” leo le etilwego pele ke Tshepetšo ya Dikgokagano le Tshedimošo ya Mmušo (GCIS), Histori ya “Mengwaga ye 100 ya Nelson Mandela le Albertina Sisulu: Matšhe wa Banna kgahlanong le Dikgaruru go Basadi le Bana” o tla ba gona ka la 10 Mosegamanye 2018.Matšhe, woo o kgokaganywago ke GCIS, o tla thoma ka 10:00 go tloga Church Square gomme wa felela Union Buildings ka Pretoria. Kabinete e laletša banna ka moka le bašemane go arabela go “Roma nna – Thuma Mina” boipiletšo bja tirišano ka go kgatha tema matšheng, le go tšea kgato thogakong ya dikgaruru kgahlanong le basadi le bana. Banna go tšwa dikarolong tša go fapana, botšong bja morafe, dipolotiki le ditumelo ba tla kopana maemong a bona a go emiša dikgaruru kgahlanong le basadi le bana.15. Beke ya Nepišo ya Imbizo ya Bosetšhaba Mmušo o tla swara Beke ya Nepišo ya Imbizo ya Bosetšhaba go tloga ka la 9 go fihla ka la 12 Mosegamanye 2018, moo maloko a Balaodiphethiši ba mmušo ba tla boledišanago thwii le badudi go phatlala le naga.Ye nngwe ya metheo ya temokrasi ya Afrika Borwa e dutše e le boikgafo bja mmušo bja go tshepega go akaretša dipholisi tša mmušo le maano.Kabinete e hlohleletša ditšhaba ka moka ka moya wa “Thuma Mina” go kgatha tema go izimbiso le bahlenkedi ba mmušo gomme ba šomiše sebaka go šogana le ditlhohlo tša kabo ya ditirelo.16. Samiti ya bo 10 ya BRICS Afrika Borwa e lokile go ba monggae ka moya wa Ubuntu (Botho), wa samitiya bo 10 ya kopano ya Brazil, Russia, India le Afrika Borwa (BRICS) go tloga ka la 25 go fihla ka la 27 Mosegamanye 2018, mo Senthareng ya Dikopano ya Sandton ka Gauteng. Ka Labohlano, 6 Mosegamanye 2018, Mopresidete Ramaphosa o beakantše go boledišana le Sehlopha sa Afrika Borwa mo nakong ya difihlolo ka ga go lokela go ba monggae wa Samiti ya BRICS ya bo 10.Morero: “BRICS ka Afrika: Tirišano ya Kakaretšo ya Kgolo le Katlego ya Kabelano go Phetogo ya Diintasteri”, e bontšha bohlokwa bja motheo bja maloko a BRICS, kudu go bontšha le ka go hlola setšhaba sa kakaretšo le ditirišano tša lefase tšeo di tla tlišago katlego go batho ka moka. Morero o kopanya le go kgonthiša mokgwa wa go tšwela pele ka bodulasetulo bja Afrika Borwa go bobedi Dinaga tše di Hlabologago tša Borwa bja Afrika (SADC) le Mokgatlo wa Dinaga tše di lego Ntlheng ya Lewatle la India.Afrika Borwa e tla šomiša bodulasetulo bja yona go kgonthiša go tšwela pele ga BRICS le go tliša nepišo ye e itšego go dibaka tša Phetogo ya Diintasteri ya Bone.17. Dipoledišano tša Ditona tša Afrika tša Bokgabo le SetšoKgoro ya Bokgabo le Setšo e swara dipoledišano tša Ditona tša Afrika tša Bokgabo le Setšo ka Durban go tloga ka la 5 go fihla ka la 6 Mosegamanye 2018. Tiragalo e nyaka go bega ka ga phihlelelo ya tshedimošo go bega ka ga khuetšo ya ditirelo tša bokgobapuku le tshedimošo ka maemo a Lenaneo la AU 2063, leo e lego tlhako ya mokgwa wa phetogo ya ekonomi ya leago ya Afrika mo mengwageng ye 50 yeo e tlago.18. Thelesekoupo ya MeerKAT/ Arei ya Sekwerekilometara (SKA)Mopresidente Ramaphosa o letetšwe go thakgola thelesekoupo ya radio ya dibjana tše 64, yeo e tsebjago ka MeerKAT, bjalo ka motheo wa thelesekoupo ya SKA. MeerKAT e dutše dikilomitara tše 90 ka ntle ga torotswana ya Carnarvon ka Kapa Leboa.Thelesekoupo ya MeerKAT e tla ba sedirišwa ka go oketša tsebo ye bohlokwa ya ka moo Lefase le hlolegilego, ka moo le šomago le ka moo le ka bopago bokamoso bja lona. Go phethwa ga sedirišwa ke leswao le bohlokwa leo le swanetšego go ketekwa ke Afrika Borwa le Afrika ka bophara.E. Melaetša Mahloko19. Kabinete e romela melaetša ya mahloko go tšwa boteng bja pelo go Mopresidente wa maloba Jacob Zuma, lapa la gagwe le bagwera ka lehu la morwa wa gagwe, Vusi Nhlakanipho Zuma, pejana mo bekeng.20. Kabinete e romela melaetša ya mahloko go lapa le bagwera ba motšeadiswantšho wa go tuma yo a hlokafetšego, David Goldblatt. Naga ya rena e dula e ikgantšha ka mošomo wa gagwe woo o utollago tlhorišo le bošoro bja mmušo wa kgatelelo.21. Kabinete e romela melaetša ya mahloko go lapa le bagwera ba mošomi wa meepo yoo a hlokafetšego Moepong wa Khomani wa Sibanye-Stilwater ka Driefontein ka Mpumalanga gomme e dula e ngongorega ka polokego ya bašomi ba meepo mo meepong.Ditebogišo 22. Kabinete e lebogiša Bokgobapuku bja Bosetšhaba bja Afrika Borwa (NLSA), bjoo bo ketekilego mengwaga ye 200 bo le gona. Pejana ngwaga wo, NLSA e dirile leswao ka go swara pontšho yeo e buletšwego bohle yeo thaetlele ya yona e lego “Ntlo ya Letlotlo la Tsebo”.23. Kabinete e amogela sephetho sa Mokgatlo wa Thuto, Saense le Setšo wa UN go tsebiša Dithaba tša Makhonjwa ka Mpumalanga, tšeo di tsebegago gape ka leina la Barberton Greenstone Belt, bjalo ka Lefelo la Bohwa la Lefase. Le ke Lefelo la Bohwa la Lefase la bo 10 la Afrika Borwa.Kabinete e ipiletša go bakgathatema ka moka ka karolong ya boeti go bapatša mafelo ka moka a bohwa ka Afrika Borwa ka ge boeti e le ye nngwe ya diakgofiši go godišeng ekonomi ya rena le go hlolela batho ba gae mešomo.24. Kabinete e gopola ka boikgantšho matswalo a bo 63 a go amogela ga histori ga Lengwalo la Tumelelo la Tokollogo (Freedom Charter) leo le dirilego motheo wa Molaotheo wa Repabliki ya Afrika Borwa.Lehono melao ya motheo ya lona e tšweletšwa ka melaong ya Mokgatlo wa Kopano ya Afrika ya maloba (yeo gonabjale e bitšwago AU) gomme UN e kopantše Pego ya yona ya Lefase ya Ditokelo tša Batho tša melao ye.F. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba.25. Morena Sibusiso E Bukhosini bjalo ka Mohlankedimogolophethiši wa Taolo ya Phaka ya iSimangaliso Wetland.26. Moatbokheiti Mmadikeledi Suzan Malebe bjalo ka Motlatšamolaodiphethiši (DDG): Taolo ya Diminerale, ka Kgorong ya Methopo ya Diminerale (DMR).27. Mohumagadi Buyisiwe Faith Ntokozo Ngcwabe bjalo ka DDG: Dipholisi tša Diminerale le Kgodišo, ka DMR.Kabinete e thwetše gape batho ditheong tše di latelago: 27.1. Khansele ya Maemo a Pego ya Ditšhelete.27.2. Boto ya Institute ya Payotaebesithi ya Bosetšhaba ya Afrika Borwa (SANBI).27.3. Diphaka tša Bosetšhaba tša Afrika Borwa (SANParks).27.4. Sekhwama sa Dikotsi tša Tseleng (RAF).Katološo ya nako ya maloko a Khansele ya Maemo a Pego ya Ditšhelete:a. Morena Garth Dennis Coppin;b. Mohumagadi Dumisani Manana;c. Mohumagadi Christine Ramon (Motlatšamodulasetulo);d. Mohumagadi Dawn Earp;e. Morena Khaya Dludla;f. Morena Bruce Mackenzie;g. Mohumagadi Tania Wimberley;h. Ngaka Suresh P Kana (Modulasetulo); lei. Moatbokheiti Rory Wayne Voller.Boto ya SANBI: a. Ngaka Lesley Thulani Luthuli;b. Mohumagadi Thandiwe Godongwana;c. Profesa Brian William van Wilgen;d. Ngaka Crispian Garth Olver;e. Mohumagadi Ntsoaki Mngomezulu;f. Mohumagadi Venete Jarlene Klein;g. Mohumagadi Beryl Ferguson;h. Mohumagadi Judy Hermans;i. Moemedi wa Kgoro ya Saense le Theknolotši;j. Mohumagadi Skumsa Mancotywa (Moemedi wa Kgoro ya Merero ya Tikologo (DEA)); lek. Ngaka Moshibudi Rampedi.Maloko a Boto ya SANParks: a. Mohumagadi Joanne Yawitch;b. Ngaka Kungeka Njobe;c. Mohumagadi Sophie Molokoane;d. Mohumagadi Tanya Abrahamse;e. Moatbokheiti Tshepiso Mphahlane;f. Mohumagadi Tasneem Essop;g. Ngaka Urshanie Govender;h. Profesa Elizabeth Mokotong;i. Morena Tale Daniel Motsepe;j. Morena Lourence Benard Mokgakane (Moemedi wa Batho le Diphaka);k. Morena Shonisani Munzhedzi (Moemedi wa DEA); andl. Morena Fundisile Mketeni.Balaodi bao e sego ba phethagatšo mo Botong ya RAF: a. Ngaka Peter Mathebula – Modulasetulo;b. Mohumagadi Koko Mashigo;c. Ngaka Fanie Bale;d. Morena Moses Nyama;e. Ngaka Nomonde Mabuya-Moloele;f. Morena Thulani Tshabalala;g. Mohumagadi Dineo Molefe;h. Ngaka Mohamed Fazel Randera;i. Morena Khotso Mothobi (o thwetšwe leswa); lej. Ngaka Maria Peenze (o thwetšwe leswa).Dipotšišo:Mohumagadi Phumla Williams – Seboleledi sa Kabinete sa MotšwaoswereSelefouno: 083 501 0139"
Pego ya Kopano ya Kabinete ya la 22 Phato 2018,23 Aug 2018,https://www.gov.za/speeches/statement-cabinet-meeting-22-august-2018-23-aug-2018-0000,https://www.gov.za/nso/speeches/pego-ya-kopano-ya-kabinete-ya-la-22-phato-2018-23-aug-2018-0000,"Kabinete e kopane ka Laboraro la 22 Phato 2018 ka Tuynhuys Motsekapa.A. Merero ye bohlokwa seemong sa bjale1. Ekonomi1.1. Ditiragalo tša moragorago tša ekonomi ka Turkey di feleleditše ka go phuhlama kudu ga ditšhelete tša mebaraka ye e sa tšwelelago, go akaretšwa Ranta ya Afrika Borwa.1.2. Go tšwa ga dithoto ka mo mebarakeng ye go akgofile gomme ditšweletšo tša diponte di hlatlogile, gomme se sa dira gore kgolo ya ekonomi le tlhomo ya mešomo e nanye. Bolengkgolo bja tšhelete ya Turkey ya ka dinageng tša ka ntle le maemo a fasefase a methopo ya tšhelete ya ka ntle di bakile gore naga e tsene ka gare ga mathata a go tšwa ga dithoto ka mebarakeng kudu le fao go nago le tshenyo, ka ge melaotshepetšo ya ditšhelete e thomile go ba seemong sa tlwaelo ka diekonoming tšeo di gatetšego pele.1.3. Kabinete e lemoga gore Afrika Borwa e na le maatla ka go dilo tše mmalwa, go akaretšwa panka ya bogareng ye e ikemego, pušo ye e nepišitšwego go infoleišene fao e lego gore infoleišene e dula e le maemong ao a nepišitšwego, maemo a fase a sekoloto sa tšhelete ya dinaga tša ka ntle le leano leo le kwagalago la tiišetšo ya tšhelete. Kabinete e ikgafile go tšwetša pele go hlokomela maatla a.1.4. Ka lona lebaka le, mmušo o tla tšwela pele go phethagatša dipeakanyoleswa tša go oketša bokgoni bja kgolo ya ekonomi le go kaonafatša seriti sa diphetho tša rena tša melaotshepetšo.1.5. Mmušo o tla tšwela pele go dirišana le ba kgwebo, bašomi le setšhaba go bušetša sekeng boitshepo ka ikonoming le go rarolla mathata a peakanyo mabapi le kgolo ya ekonomi. Ka go šoma mmogo re ka kgona go fetošetša maano a rena go ba ditiro tše di bonagalago tša go iša ekonomi ya Afrika Borwa pele.2. Motšhelo wa Bete (VAT)2.1. Kabinete e amogela pego ye e adilwego ke Phanele ya Ditsebi ya Ditona yeo e lekodišišitšego lenaneo la dilo tšeo di sego tša swanela go lefišwa VAT gomme ya šišinya gore mo go lona go akaretšwe borotho bjo bošweu, folouru ya borotho, folouru ya dikuku, ditšweletšwa tša kelatšhila le diyunifomo tša sekolo.Kabinete e hlohleletša maAfrika Borwa go hlagiša maikutlo a bona ka ga pego ye, yeo e buletšwego maikutlo a setšhaba go fihla ka la 31 Phato 2018. Tona ya Ditšhelete, Morena Nhlanhla Nene, go tloga fao o tla tšea sephetho a na le tshedimošo mabapi le gore ke ditšhišinyo dife tšeo di ka phethagatšwago. Ditšhišinyo di ka romelwa ka go ngwalela go vatsubmissions@treasury.gov.za3. Kgwedi ya Basadi3.1. Kabinete e ipiletša go badudi ka moka go tšwela pele ka lesolo la go netefatša polokego le maatlafatšo ya basadi ka setšhabeng sa rena. Re ipiletša go makala ka moka a setšhaba gore a obamele masolo a rena ao a ikemišeditšego go lwantšha dikgaruru tša go amana le bong (GBV).3.2. Ge Kgwedi ya Basadi e le kgauswi le go fela, Kabinete e tšwela pele go hlompha basadi ka moya wa go swana le wo re hlomphago basadi ba 1956 bao ba ilego ba gwantela Union Buildings ka Pretoria e le ge ba lwantšha mmušo wo mošoro wo o kgethilego go šomiša melao ya dipasa ya kgethologanyo go nyatša seriti sa bona.3.3. Go tloga mola temokrasi ya rena e thomago ka 1994, go bile le magato a magolo go netefatša gore basadi ba ba le ditokelo tša go swana le tša banna ka thutong, ka mešomong, ka dithotong, ka go hwetšeng ga bohwa le ka go hwetšeng ditirelo tša toka. Ka go tšwetša pele ekonomi ye e akaretšago mang le mang, re šoma ka maatla go netefatša gore basadi ba kgatha tema ka botlalo ka ekonoming le go tšwetša pele ekonomi ye e akaretšago mang le mang.3.4. Bjalo ka karolo ya go keteka Kgwedi ya Basadi, Kgoro ya Temo, Kagodithokgwa le Boreahlapi – ka go dirišana le Kgoro ya Tlhabollo ya Dinagamagae le Peakanyoleswa ya Naga, le khamphani ya Total South Africa – e tla re ka Labone la 23 Phato 2018 ya swara moletlo wa Kabo ya Difoka tša Ngwaga le Ngwaga tša bo 19 tša Mohlomi wa Kgwebo yo Mokaone wa Mosadi ka East London ka Kapa Bohlabela.3.5. Mmušo, gotee le badirišani ba ona, o tla swara Seboka sa Bosetšhaba ka ga Bong ka nepo ya go tšwetša pele tumelelano ka ga ka fao go ka rarollwago GBV bokaone ka gona.3.6. Tona ya Maphodisa, Morena Bheki Cele, o kgafile leswa maloko a Tirelo ya Maphodisa ya Afrika Borwa (SAPS) gore ba beye pele melato ye e amanago le tlaišo ya basadi le bana. Ge mosadi goba ngwana a bega bosenyi goba tlaišo, bosenyi bjoo bo swanetše go šalwa morago ka tšhoganetšo yeo bo e swanetšego gomme bo swanetše go šongwa go fihla mafelelong.4. Go tšeela nagaKabinete e leboga maAfrika Borwa bao ba kgathilego tema ka ditheeletšong tša setšhaba tšeo di bego di sepetšwa ke palamente mabapi le kgonagalo ya tekodišišo ya Karolo ya 25 ya Molaotheo wa Repabliki ya Afrika Borwa wa 1996 go dumelela go tšeya naga ka ntle le tefelo. Komiti ya Palamente ya Tekodišišoleswa ya Molaotheo e phethile ditheeletšo ka Diprofenseng ka moka. Dingangišano ka ga ditheeletšo tše gammogo le maikutlo ao a ngwadilwego bjalo a tla tšeelwa sephetho ke Palamente.Ditherišano ka ga taba ya beng ba naga ka Afrika Borwa e bohlokwa gomme ge re dirišana mmogo re ka kgona go netefatša gore dipeakanyoleswa tša naga di ka tšwela pele go thuša go godiša ekonomi ya rena kudukudu ka lefapheng la temo le go rarolla tlhokego ya tekatekano ka go beng ba naga ka nageng ya rena.Mopresidente Cyril Ramaphosa o thwetše Komiti ya Ditona yeo modulasetulo wa yona e lego Motlatšamopresidente David Mabuza go kgokaganya le go tsenya tirišong magato a go akgofiša kaboleswa ya naga, katološo ya tšhireletšo ya go dula nageng ye itšego, kabo ya thekgo ya tša temo le peakanyoleswa ya tlhokego ya tekatekano go naga, ka gare ga lenaneokakaretšo leo le kwešišegago la kaboleswa ya naga le tlhabollo ya tša temo.5. Lesolo la Dintlwana tša botshwelamare tše Loketšego Dikolo (SAFE)5.1. Kabinete e amogela go tsebišwa semmušo ga Lesolo la SAFE ka Mopresidente Ramaphosa, bjalo ka karolo yeo mmušo o arabelago mathata a dintlwana tša botshwelamare ao dikolo tša ka mo nageng tšeo di hlokago kudu di lebanego le ona.5.2. Lesolo la SAFE le etilwe pele ke Kgoro ya Thuto ya Motheo, ka go dirišana le Thraste ya Bosetšhaba ya Tirišano ka tša Thuto le Nelson Mandela Foundation.5.3. Kabinete e ipiletša go mafapha a setšhaba ka moka, go akaretšwa dikgwebo tše kgolo le mekgatlo ye e sego ya mmušo, go thekga lesolo leo le ikemišeditšego go fediša tlhaelelo ya mananeokgoparara a dikolo ka ditšhabeng tšeo di hlokago.6. Setlamo sa Bosetšhaba sa Thušo ya Ditšhelete tša Baithuti (NSFAS)Kabinete e sedimošitšwe ke Tona ya Thuto le Tlhahlo tša Godingwana, Mohumagadi Naledi Pandor, ka ga mathata ao NSFAS e lebanego le ona. Ka nepo ya go bušetša sekeng le go rarolla mathata ao NSFAS e lebanego le ona mabapi le kabo ya ditšhelete go baithuti bao ba nago le maswanedi, Kabinete e thekgile go thwalwa ga Mosepediši, Ngaka Randall Carolissen.Go thwalwa ga Ngaka Carolissen go phatlalatša semmušo Lekgotlataolo la bjalo ka NSFAS. Mosepediši gammogo le bolaodi ba tla šoma mmogo go rarolla ditšhalelomorago le mathata a mangwe ao sehlongwa se se lebanego le ona go realo e le go netefatša gore thekgo ya ditšhelete go baithuti e sepedišwa gabotse ka 2019, le gore mathata ka moka ao a sa šaletšego morago a 2017 le a 2018 a a rarollwa.7. Go fokotša bašomiKabinete e hlobja boroko ke ditsebišo tšeo di sa tšwago go dirwa mabapi le kgonagalo ya go fokotša bašomi le tahlegelo ya mešomo ka diintastering tše dingwe, go akaretšwa ka meepong le ka lefapheng la kgašo. Re bušeletša boipiletšo bja rena go dikgwebo gore di fokotše bašomi fela bjalo ka selo sa mafelelo, le go nyaka mekgwa ye mengwe ye e lego gona le ya boithomelo ya go tšwetša pele mešomo.Mmušo o tšwela pele go dirišana le dikgwebo le bašomi, ebile o tšwela pele go dumela gore ge re šoma mmogo, re ka kgona go godiša ekonomi ya rena le go hloma mešomo.8. BogašiKabinete e amogela ditaba tša gore Lekgotlakgašo la Afrika Borwa (SABC) le tla gaša dipapadi tša English Premiership League. Le ge e le gore se e tla ba sebaka sa go hwetša letseno go SABC, mmušo o holofela gore go gašwa ga dipapadi tše go ka se šitiše dipapadi tša ka nageng le gape go mpefatša seemo sa ditšhelete sa mogaši wa setšhaba, ka ge a na le mathata a go rekišwa mo nakong ye.Kabinete e lemoga Taletšo ya Dikgopelo tša kabo ya dilaesentshe ya sepekthramo sa kabo ya ditirelo tša bogaši bja ngwadišo yeo e dirilwego ke Setheo seo se Ikemego sa Dikgokagano sa Afrika Borwa.Le ge e le gore merero mabapi le kabo ya dilaesentshe e le mošomo wa molaodi fela, go latela Karolo ya 192 ya Molaotheo, tshepedišo ya kabo ya dilaesentshe e swanetše go dirwa ka mokgwa wo o sa phuhlamišego bogaši bja go se lefelwe ka nakong ya go fetogela go tloga go bogaši bja manakana go ya go bja titšithale goba ya hlohleletša maitshwaro ao a sego a phadišano. E swanetše go netefatša gore bafiwadilaesentshe ba baswa ba kgona go phadišana ka go lekantšhwa le phatlalatša.B. Diphetho tša Kabinete1. Kabinete e dumeletše go romelwa ga Tumelelano ye e hlomago Lefelo la Kgwebišano ya go se Lefelwe la ka Khontinenteng ya Afrika ka Palamenteng go ya go dumelelwa. Tumelelano ye e tla feletša ka phihlelelo go mebaraka ye meswa le ye e gatelago pele ka Afrika ka bophara, kudukudu ka mebarakeng ye meswa ka Bodikela bja Afrika le ka Leboa la Afrika. E tla fana ka dibaka tša diromelwantle go ditšweletšwa tša Afrika Borwa. Se gape se tla sepelelana le mokgwa wa tlhabollo ye e kopantšwego ka khonthinenteng. Se tla hlohleletša tlhabollo ya diintasteri, peeletšo le tlhomo ya mešomo ka khontinenteng.2. Dinyakišišo ka ga kabo ya dilaesentshe tša sepekthramoKabinete e dumeletše dipoelo tša dinyakišišo tšeo di kgopetšwego go dirwa ke Lekgotla la Dinyakišišo tša Mahlale le Diintatseri, tšeo di bego di nyaka go tseba tekano ya sepekthramo go phihlelo ya phatlalatša le kabo ya dilaesentshe ka mo intastering ye. Dinyakišišo tše di tiišetša gore sepekthramo se ka fiwa dilaesentshe go bobedi dikhamphani tša Netweke ya go Hloka Mathale ya Phihlelelo ya Phatlalatša (WOAN) le go dikhamphaning tšeo e lego kgale di le ka intastering.Se se tla, gareng ga tše dingwe, fihlelela ditlamego tša melaotshepetšo ya bosetšhaba, tshenyegelo ya kgokagano; sa tloša mapheko a mabapi le go tsena kgašong ka dikhamphani tše nnyane le tša magareng, le go tšwetša pele dipeeletšo tša bjale. Tona ya Mananeokgoparara a Dikgokagano le Ditirelo tša Poso, Ngaka Siyabonga Cwele, o tla swara seboka sa tshedimošo ya ba kgašo go ala pego ye ka bophara.3. Kgatelopele ka ga Profense ya Leboa BodikelaKabinete e amogetše pego ya kgatelopele ya bone ya mabapi le tsenogare ya Karolo ya 100(1) ka profenseng ya Leboa Bodikela. Kabinete e kgotsofetše ka ga kgato ya phethagatšo, gomme go fihleletše dikatlego tše mmalwa mabapi le go hloma semmušo protšeke ye ka mo profenseng.Memorantamo wa Tirišano gareng ga mmušo wa bosetšhaba le wa profense o saennwe ke Sehlophatšhomo sa Ditona (IMTT) ka profenseng ya Leboa Bodikela;Basepediši ba bahlano ba dikgoro tšeo di beilwego ka fase ga Karolo ya 100(1)b ba thwetšwe ebile ba hlomamišitšwe semmušo bjalo ka bahlankedi bao ba ikarabelago;Ditshepedišo le ditaelo gareng ga Ditona tša Bosetšhaba tša maleba le Balekgotlaphethiši (di-MEC) ba profense di saennwe go latela Karolo ya 100(1)(b); gommeMokgokaganyi wa kakaretšo wa taolo ya tsenogare ya ka profenseng ya Leboa Bodikela o thwetšwe.Kabinete e tšwetše pele go laetša tebogo go tsenogare ya ka pela ye e dirilwego ke Lebotho la Bosetšhaba la Mašole a Afrika Borwa (SANDF) le Setheo sa Thekgo ya Mananeokgoparara a Mebasepala go mathata a disoretšhe ka Masepaleng wa Selegae wa Ditsobotla ka Leboa Bodikela. Go tšhologa ga soretšhe, e lego seo se fetogilego kotsi ya maphelo go setšhaba, go fedišitšwe.Kabinete e retile mošomo wo o dirilwego go fihla mo lebakeng le ke Basepediši ka fase ga boetapele bja IMTT, bao modulasetulo wa bona e lego Tona Nkosazana Dlamini Zuma.4. Leano la Methopo leo le Kopantšwego (IRP)Kabinete e dumeletše go phatlalatšwa ga IRP la moragorago gore setšhaba se fe maikutlo ka ga lona.Leanotlhabollo la Bosetšhaba le hlatha tlhokego ya gore Afrika Borwa e beeletše ka go netweke ye maatla ya mananeokgoparara a ekonomi ye e hlametšwego go thekga maikemišetšo a ekonomi le a setšhaba a naga ye a lebaka la magareg le a lebaka le letelele. Lenaneokgoparara la enetši ke karolo ye bohlokwa yeo e thekgago tiragalo ya ekonomi le kgolo go ralala le naga; le swanetše go tia le go ba le kakaretšo ka fao go lekanego go fihlelela dinyakwa tša intasteri, tša kgwebo le tša malapa.Go phethwa ga IRP go tla fana ka bonnete bjo bo hlokagalago go bakgathatema ba ka diintastering gammogo le go badiriši mabapi le tšhireletšego go kabo ya mohlagase ka lebakeng la magareng le ka go lebaka le letelele.Tona ya Enetši, Morena Jeff Radebe, le kgoro ya gagwe ba tla rerišana le Komitiphethiši ya Lekgotla la Bosetšhaba la Tlhabolo ya Ekonomi le Bašomi ka Labohlano la 24 Phato 2018 mabapi le sethalwa sa pego, seo gape se tlago phatlalatšwa ka gare ga Kuranta ya Mmušo le wepsaeteng ya Kgoro ya Enetši (www.energy.gov.za) pele la Mošupologo wa la 27 Phato 2018 le dikela.5. Kabinete e dumeletše Molaotshepetšo wa Dikgokagano tša Mmušo, wo o tlago šoma mafapheng a mmušo ka moka. Molaotshepetšo wo o hlaloša melawana le maemo go bašomi ba dikgokagano tša mmušo. Gape o gapeletša dikgoro tša mmušo ka moka go aba ditekanyetšo tša mabapi le dikgokagano le kabo ya ditšhelete go lekala leo la bašomi ba dikgokagano ka botlalo. Molaotshepetšo wo o tla phethagatša Melawana ya bjale ya Maitshwaro ka go Tirelo ya Mmušo.6. Kabinete e dumeletše Leano la Mafelelo la go Rarolla Tšhilafatšo ya Moya ka Ditšhabeng tšeo di Pitlaganego tša go Hwetša Letseno la Fase tša Afrika Borwa gore le tsenywe tirišong. Leano le le fana ka mokgwa wo o kgokagantšwego wa go fokotša tšhilafatšo ya moya ye e amanago le dibešwa tša fosili ka ditšhabeng tšeo di pitlaganego tša go hwetša letseno la fase.Tšhilafatšo ya moya ya bjale ka mo ditšhabeng tše e fetile Maemo a Bosetšhaba a Boleng bja Moya Tikologong ya Kgauswi ao a beilwego ka go Molao wa Bosetšhaba wa Taolo ya Boleng bja Moya Tikologong wa 2004 (Molao wa 39 wa 2004). Leano le le fana ka ditsenogare tša go fokotša tšhilafatšo ebile le šišinya mananeo a temošo ao a tlago laetša seabe sa tšhilafatšo ya moya ye e tšwelago pele. Le fana gape ka dikgetho tše itšego tša enetši.7. Kabinete e dumeletše Leano la Dinamelwa tšeo di nago le Segwera go Tikologo, leo le tlago tsenya letsogo go fokotšeng ga meši ya digase tša lefaufaung (GHG) tikologong.  Mo lebakeng le, lefapha la dinamelwa le na le tekano ya 10, 8% ya palomoka ya meši ya GHG, gomme dinamelwa tša tseleng di rwele maikarabelo go 91.2% ya meši ye ya GHG. Leano le le tsebagatša ditsenogare tše mmalwa tšeo di tlago tliša meši ye mennyane. Le šišinya mekgwa ye mengwe ya dinamelwa tšeo di tšweletšago GHG ye nnyane ka tikologong. Leano le le šetše le sepetše ka ditherišanong tša setšhaba ka 2017.8. Kabinete e dumeletše go romelwa ga tšhatha ye e hlomago Mokgatlo wa Polokego ya tša Bofofiši (SASO) wa Dinaga tše di Hlabologago tša Borwa bja Afrika ka Palamenteng go yo dumelelwa. Tšhata ye e hlagiša tlhako ya semolao le ya dihlongwa ya go hloma SASO, go thuša Dinagamaloko tša SADC ka tlhokomedišišo ya tšona ya polokego ya bofofiši bja setšhaba. E tla nolofatša gape le go hloma lenaneokgoparara leo le šomago gabotse le la go hloka mathata la bofofiši bja setšhaba ka go Dinagamaloko tša SADC.9. Kabinete e dumeletše Pampiri ya Ditherišano ka ga Bokgabo, Setšo le Bohwa ya 2018. Pampiri ye ya Ditherišano e phumola dintlha tše dingwe tša Pampiri ya Ditherišano ka ga Bokgabo, Setšo le Bohwa ya 1996. Pampiri ye ya Ditherišano e ngwadilwe ka morago ga tekodišišo ya Pampiri ya Ditherišano ya 1996, e lemogile diphihlelelo ka mahlakoreng ka moka a bokgabo, setšo le bohwa gomme ya hlaloša makala ao a tšwetšego pele go ba tlhohlo ge go tšwetšwa pele kago ya setšhaba le kamano ya setšhaba ka temokrasing ya rena.Pampiri ye ya Ditherišano e ikemišeditše gore go be le lefapha la bokgabo, setšo le la bohwa la Afrika Borwa leo le gatelago pele, la mafolofolo le leo le fetošwago leo le tlago tsenya letsogo go kago ya setšhaba, kamano ya setšhaba le go kakaretšo ya bohle ka go ekonomi ya setšhaba.10. Kabinete e dumeletše Tlhako ya Melaotshepetšo ya Bosetšhaba ka ga Bohwa bja Setšo bja ka Meetseng, yeo e amantšhago Kwano ya Mokgatlo wa Thuto, Mahlale le Setšo wa Mokgatlo wa Dinagakopano, Molao wa Bosetšhaba wa Methopo ya Bohwa wa 1999 (Molao wa 25 wa 1999) le melao ye mengwe ya maleba ya bosetšhaba.Molaotshepetšo wo o thekgwa ke molawana wa gore bohwa bja setšo ke bja batho ka moka ba Afrika Borwa. O hlatha mehutahuta ya bakgathatema le magato ao a swanetšego go tšewa go tšwetša pele bohwa bja setšo bja ka meetseng, le go tliša temošo ya bohlokwa bja bjona le kago ya bokgoni.11. Kabinete e dumeletše Lenaneo la Ditempe la Ngwaga ka Ngwaga la 2018 le 2019 go tšwa ka go Tirelo ya Poso ya Afrika Borwa. Ditempe tše di laetša ditšo tše di farologanego tša Afrika Borwa, boitšhupo bja setšhaba, histori, bohwa bjo bo humilego, bagale le bagaleadi, tikologo gammogo le tlhabollo ya ekonomi ya setšhaba. Ditempe tše di tšwela pele go šoma bjalo ka batseta ba bannyane ba Afrika Borwa ka ge di etela lefaseng ka bophara ka mararankodi a poso.12. Kabinete e dumeletše ditlhamo tša molokoloko wa ditšhelete tša tšhipi tša meketeko tšeo di ka kgoboketšwago tšeo di tlogo abja ka 2019 ke khamphani ya SA Mint.C. Melaokakanywa1. Kabinete e dumeletše go romelwa ga Molaokakanywaphetošwa wa Melao ya Dikgetho wa 2018 Palamenteng. Molaokakanywa wo o fetoša dikarolwana tše tharo tša molao, e lego Molao wa Khomišene ya Dikgetho wa 1996 (Molao wa 51 wa 1996); Molao wa Dikgetho wa 1998 (Molao wa 73 wa 1998) le Molao wa Dikgetho tša Mebasepala wa Mebušoselegae wa 2000 (Molao wa 27 wa 2000).Molaokakanywa wo o dira diphetošo tše mmalwa go beakanya ditshepedišo tša dikgetho tša Khomišene ya Dikgetho ye e Ikemego (IEC). Tše dingwe tša diphetošo tše di šišinywago di hlagiša gore IEC e ka šomiša methopo ya tshedimošo ka moka ye e hwetšagalago go hwetša tshedimošo ye e hlokagalago go ngwala le go tšwetša pele lenaneo la bakgethi la bosetšhaba leo le tlwaelegilego. O hlagiša gape gore go iletšwe tšhomišo ya leina le dikhutsofatšo tša lona, maswao a lloko goba tšhomišo ya dingwalwa tšeo di lego tša IEC.2. Kabinete e dumeletše go romelwa ga Molaokakanywaphetošwa wa Dikgokagano tša Elektroniki Palamenteng. Molaokakanywa wo o fetoša Molao wa Dikgokagano tša Elektroniki wa 2005 (Molao wa 36 wa 2005) go tsenya tirišong Pampiri ya Ditherišano ka ga Molaotshepetšo wa Bosetšhaba wo o Kopantšwego wa Theknolotši ya Tshedimošo le Dikgokagano (ICT), ka nepo ya go fetošetša Afrika Borwa go ba setšhaba seo se akaretšago mang le mang, sa tsebo ya boitlhamelo le sa titšithale. O hlagiša gape gore go fetošwe lefapha le ka go diriša maatlafatšo ya bathobaso ekonoming ye e akaretšago bohle.Gareng ga tše dingwe, o hlagiša gore go fokotšwe ditshenyegelo tša dikgokagano. O fokotša gape pušeletšo ya mananeokgoparara le go hlohleletša phadišano ye e theilwego go ditirelo ka go diriša tirelo ya WOAN.3. Kabinete e dumeletše gore go phatlalatšwe Molaokakanywaphetošwa wa Merero ya Ditšhelete wa 2018 gore setšhaba se fe ditshwaotshwao ka ga ona. Diphetošo tše di ka dikarolwana tše hlano tša melao:Molao wa Phuhlamoditšheleteng wa 1963, go maatlafatša taolo ya dikontraka tše kwanetšwego, go sepelelana le boikgafo bja G20 commitments;Molao wa Diphenšene tša Mašole wa 1976, go rarolla tlhagišo ya kgethologanyo le go netefatša gore go ba le go se abe mešomo go ya ka bong go lemoga mehuta ye e fapanego ya dikamano;Molao wa Dipanka wa 1990, go dumelela gore dikhamphani tša mmušo tše di nago le maswanedi go dira kgopelo ya dilaesentshe tša go bula dipanka, go eya ka tumelelo ya Kabinete;Molao wa Phenšene ya Mošomo wa Mmušo wa 1996, go fetoša molawana wa go fa molekane yo o hlalanego le yena tšhelete ya phenšene ge go na le tlhalo, go netefatša gore tefelo ya tšhelete ya maloko a phenšene go balekane bao ba bego ba nyalane le bona ga e fetišetšwe go ba sekoloto; leMolao wa Phrofešene ya Bolekodi bja Dipuku tša Ditšhelete wa 2005, go rarolla ditlhohlo le mellwane yeo Lekgotla leo le Ikemego la Taolo ya Balekodi ba Dipuku tša Ditšhelete le lebanego le yona ge le phethagatša maikarabelo a lona a taolo le a tlhokomedišišo.4. Kabinete e dumeletše go romelwa ga Molaokakanywa wa Maitshwaro a Mašole wa 2018 Palamenteng. O rarolla taolo ya tshepedišo ya molao wa mašole, go hloma le go thwalwa ga ditirelo tša maphodisa a sešole, le ditheeletšo tša kgalemo.Molaokakanywa wo o tla fediša Molao wa bjale wa Magato a Kgalemo ya Tlaleletšo a Sešole wa 1999 (Molao wa 16 wa 1999). Molaokakanywa wo o tla nyalelanya Maitshwaro a Mašole a SANDF le a UN, kudukudu go mašole ao a lego masolong a go tliša khutšo.5. Kabinete e dumeletše go phatlalatšwa ga Molaokakanywaphetošwa wa Dikhamphani wa 2018 ka gare ga Kuranta ya Mmušo gore setšhaba se fe ditshwaotshwao ka ga ona. Molaokakanywa wo o fetoša Molao wa Dikhamphani wa 2008 (Molao wa 71 wa 2008). O fokotša morwalo wa taolo le wa tshepedišo go beng ba dikgwebo le go maatlafatša kgoketšo ya Afrika Borwa go babeeletši.D. Ditiragalo tše di tlago1. Kgwedi ya Boeti ka Lewedi e tsebagaditšwe semmušo ka la 16 Phato 2018 ka Tsitsikamma ka Kapa Bohlabela, ka fase ga morero wa: “Boeti le phetošo ya titšithale”, wo o swanago le morero wa Letšatši la Lefase la Boeti la Mokgatlo wa tša Boeti wa Lefase wa UN leo le tlogo swarwa ka la 27 Lewedi 2018.Go ya ka pego ya Lekgotla la Lefase la Maeto le Boeti ye e lokollotšwego ka Dibatsela 2016, boeti bo thwetše batho ba 1.55 milione thwii le ka mokgwa o mongwe ka Afrika Borwa, gomme seabe sa bjona sa thwii ka go palomoka ya letseno la ditšweletša tša ka nageng ke R118 pilione.Kabinete e ipiletša go maAfrika Borwa ka moka go thekga lefapha le le bohlokwa la ekonomi. Go bohlokwa gape gore re šomele go fihlelela lefapha la boeti leo le akaretšago mang le mang kudu leo le bulago dibaka tša go hloma dikgwebo, tša ekonomi le tša mešomo ka ditšhabeng tša rena.2. Kabinete e dumeletše Lenaneo la Kgwedi ya Tirelo ya Setšhaba la 2018 ka fase ga morero wa: “Thuma Mina: Re iša Tirelo ya Setšhaba Bathong: Batho Pele: “Re ba Setšhaba, Re a Kgathala ebile Re Direla setšhaba”. Lenaneo le la ditiragalo tša kgwedi ka moka le tla hwetšagala wepsaeteng ya mmušo ya (www.gov.za).3. Letšatši la Bosetšhaba la Segopotšo la SAPS le tla ba ka la 2 Lewedi 2018, gomme ditiragalo tša segopotšo di tla thomišwa go tloga ka la 31 Phato. Se ke go gopola bahlankedi ba maphodisa le bašomi ba maresefe bao ba bolailwego ba le mošomong, ka ge ba lefile ka setopo ba direla setšhaba.Kabinete e ipiletša go maAfrika Borwa ka moka go lemoga le go keteka maphelo a bagale le bagaleadi ba bao ba hlokofetšego ba le mošomong. E ipiletša go ditšhaba ka moka go ralala le naga go theošetša folaga fase bogareng bja kota, le go dira setu ka ditirelong tša sedumedi ka la 31 Phato go fihla ka la 2 Lewedi 2018, bjalo ka leswao la go thekga SAPS.4. Afrika Borwa e tla swara Khonferentshe ya Boditšhabatšhaba ka ga Mahlale, Theknolotši, Boentšeneere le Taolo, ye e rulagantšwego ke mokgatlo wa Lefase wa tša Dinyakišišo, go tloga ka la 24 go fihla ka la 25 Phato 2018 ka Motsekapa. Khonferentshe ye, yeo e tlago fana ka dibaka go bakgathatema gore ba abelane dikgopolo le maitemogelo a bona le batheeletši ba lefase ka bophara, e tiišetša leswa gore Afrika Borwa ke lefelo le legolo la go swarela ditiragalo tša lefase ka bophara.5. Kabinete e ipiletša go maAfrika Borwa ka moka go kgatha tema ka ditiragalong tšeo di ketekago Kgwedi ya Bohwa ka Lewedi. Kgwedi ya Bohwa e a hlomphiwa go hlohleletša setšhaba go keteka botee bja sona se dutše se farologane le go tšwela pele go aga naga yeo batho ba yona ba kgathalelanago le go hlomphana.E. Melaetša1. Ditšhišinyo tša maina ao a tla thopago Difoka tša BosetšhabaKabinete e bušeletša taletšo ya Mopresidente Ramaphosa go maloko a setšhaba ya gore ba šišinye maina a badudi le badudi ba dinaga tša ka ntle bao ba tsebegago bao ba dumelago gore ba swanetše go amogela ditlhompho tša godimodimo tša ka mo nageng, e lego Difoka tša Bosetšhaba. Letšatši la mafelelo la ditšhišinyo tša maina ke la 7 Lewedi 2018.2. EidKabinete e lebišitše mahlatse le mahlogonolo go setšhaba sa Mamoselemo ka Afrika Borwa le lefaseng ka bophara ge ba keteka Eid-ul-Adha maabane ka Laboraro la 22 Phato 2018. Mamoseleme a go feta a 2 500 go tšwa ka Afrika Borwa a etetše Nageng ya Bogoši ya Saudi Arabia go ba le Mamoseleme ao go akanywago go ba a dimilione tše pedi go tšwa lefaseng ka bophara kopanong ya sedumedi ya Hajj.3. Mahloko3.1. Kabinete e ba le Mopresidente Ramaphosa ge a lebiša mahloko go ba lapa le bagwera ba Mama Zondeni Sobukwe, yo a bego a tsebja ka la “Mother of Azania”. Mopresidente Ramaphosa o begile gore a direlwe Tirelo ya Poloko ya Semmušo ye e Kgethegilego ya Legoro la Bobedi. E be e le mogaleadi wa ntwa ya tokologo le molwelatokologo go maAfrika Borwa ka moka, yo a tšweditšego pele bolwelatokologo bja gagwe go fihla ka nakong ya rena ya temokrasi. Ka la 28 Moranang 2018 – le bjalo ka katološo ya meketeko ya Letšatši la Tokologo – Mopresidente Ramaphosa o abile Sefoka sa Bosetšhaba sa Luthuli sa Silibere go Mama Sobukwe. Gape e be e le mosadi wa Mopresidente wa mathomo yo a hlomilego mokgatlho wa dipolotiki wa Pan Africanist Congress (PAC), e lego Robert Mangaliso Sobukwe. Ngwaga wo wa 2018 gape ke ngwaga wa bo 40 go tloga mola Morena Sobukwe a hlokofalago. Mama Sobukwe o tla bolokwa ka Mokibelo wa la 25 Phato 2018, ka Mabitleng a Kroonvale, Graaff-Reinet ka Kapa Bohlabela.3.2. Kabinete e ba gape le Mopresidente Ramaphosa ge a hlagiša mahloko ka ga go hlokofala ga Mohlomphegi Kofi Atta Annan, Mongwaledipharephare wa peleng wa UN (UNSG). Morena Annan e bile moAfrika wa mathomo wa mothomoso go ba UNSG gomme o šomišitše maemo a gagwe go tšwetša pele nepo ya Afrika. Lehu la gagwe ke tahlegelo ye kgolo go setšhaba sa lefase ka bophara.3.3. Kabinete gape e hlagiša mahloko a yona ka ga go hlokofala ga seopedi seo se tumilego lefaseng ka bophara le molweladitokelo tša botho wa Amerika, Aretha Franklin.3.4. Kabinete e ba le setšhaba sa boditšhabatšhaba ge se romela mahloko go Mmušo wa Italy le batho ba ona, le go ba malapa a batšwasehlabelo, ka morago ga go phuhlama ga leporogo la difatanaga la Morandi ka borwa bodikela bja toropokgolo ya Genoa. Kabinete e lakaletša gape bao ba gobetšego gore ba fole ka pela.        3.5. Kabinete e lebiša mahloko a yona go ba lapa le bagwera ba raekonomi wa tša dipolotiki yo a hlomphegago lefaseng ka bophara le Serutegi sa Afrika Samir Amin, yo a hlokofetšego ka la 12 Phato a na le mengwaga ye 86. Bophelo bja gagwe ka moka e be e le motšwetšapele wa go se lape wa tokologo ya Dinaga tše di sego tša Hlabologa, gomme dikgopolo tša gagwe di fetošitše ka fao re kwešišago bokapitale le boimpheriale ka gona.3.6. Kabinete e lebiša gape mahloko a yona go mmušo le go batho ba India ka ga tahlegelo ya maphelo ka go mafula ao a sa tšwago go hlaga le go phohlela ga naga ka nagaseleteng ya Kerala.3.7. Mahloko a rometšwe gape go mmušo le go batho ba Sudan ka morago ga ge bana ba sekolo ba 24 ba kgamilwe ke meetse go latela gore sekepe se nego se ba nameditše se nwele ka Nokeng ya Nile.F. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1. Mohumagadi Deshni Subbiah bjalo ka Molaodi wa Lekgotlataolo la Koporase ya Inšorentshe ya Dikoloto tša Diromelwantle ya Afrika Borwa SOC Limited.2. Mohumagadi Thezi Rosemary Mabuza, o thwetšwe leswa bjalo ka Motlatšamokhomišenare wa Khomišene ya Badiriši ya Bosetšhaba.3. Balaodi bao e sego ba khuduthamaga go Lekgotla la Balaodi la Pankatlhabollo ya Naga le Temo:Moatbokheiti Sandra Coetzee (o thwetšwe leswa); leMohumagadi Mathane Eveline Makgatho (o thwetšwe leswa).4. Balaodi bao e sego ba khuduthamaga go Lekgotla la Khamphani ya Maemafofane ya Afrika Borwa:Ngaka Nolulamo Nobambiswano Gwangwa (Modulasetulo);Mohumagadi Phydelis Ntombifuthi Mvelase;Morena Yershen Pillay;Morena Bonang Francis Mohale;Morena Pascalis Mathealira Mokupo;Mohumagadi Nosizwe Nokwe-Macamo; leMorena Nqobizitha Irvin Phenyane.5. Balaodi bao e sego ba khuduthamaga go Lekgotlataolo la Setheotlengwa sa Bosetšhaba sa Ditsela sa Afrika Borwa:Morena Themba Barrange Mhambi (Modulasetulo);Morena Alderman Robert Haswell;Mohumagadi Nkareng Mpobane;Morena Thamsanqa Piet Matosa; leMohumagadi Dladla.6. Lekgotla la Keletšo la Bosetšhaba ka ga Boitlhamelo:Mohumagadi Claire Busetti (o thwetšwe leswa);Morena Paul Steenkamp (o thwetšwe leswa);Mohumagadi Thulile Mthethwa;Morena Isaiah Clive Engelbrecht;Rejoyce Gavhi-Molefe;Moprofesara Derrick Ian Swartz (Modulasetulo);Ngaka Tiisetso Elizabeth Lephoto;Mohumagadi Ilse Karg (o thwetšwe leswa ebile ke moemedi wa Kgoro ya Kgwebišano le Diintasteri (dti) );Ngaka Molapo Qhobela (o thwetšwe leswa);Moprofesara Crain Arthur Soudien (o thwetšwe leswa);Ngaka Thulani Humphrey Dlamini (o thwetšwe leswa);Morena Dhesigen Pydiah Naidoo (o thwetšwe leswa);Ngaka Shadrack Moephuli (o thwetšwe leswa);Moprofesara Roseanne Denise Diab (o thwetšwe leswa);Ngaka Boitumelo Phakathi; leMohumagadi Mamello Matikinca.7. Setheo sa Bosetšhaba sa tša Lefaufaung sa Afrika Borwa:Mohumagadi Xoliswa Kakana (Modulasetulo);Moprofesara Azwinndini Muronga;Morena Johan Prinsloo (o thwetšwe leswa);Morena Willie van Biljon (o thwetšwe leswa);Morena Eugene Jansen (o thwetšwe leswa);Morena Ashley Naidoo (o thwetšwe leswa ebile ke moemedi wa Kgoro ya ya Merero ya Tikologo);Morena Lindelwa Simphiwe Hamilton (o thwetšwe leswa ebile ke moemedi wa Kgoro ya Tšhireletšo);Mohumagadi Nomfuneko Majaja (moemedi wa dti);Mohumagadi Mariam Paul (moemedi wa Kgoro ya Dikgokagano tša Megala le Ditirelo tša Poso);Mohumagadi Leago Stella Takalani;Mohumagadi Lumka Msibi;Moatbokheiti Icho Kealotswe Matlou;Mohumagadi Matsie Matooane (o thwetšwe leswa);Mohumagadi Innocentia Mmule Pule (o thwetšwe leswa); leMohumagadi Mbaliyethu Mfeka (o thwetšwe leswa).8. Setheo sa Dinyakišišo sa Bosetšhaba:Moprofesara Tinyiko Maluleke (o thwetšwe leswa);Moprofesara Nadine Felicity Petersen;Ngaka Sarah Mosoetsa (o thwetšwe leswa);Ngaka Nompumelelo Obokoh (Modulasetulo);Moprofesara Haroon Bhorat;Moprofesara Zebion Vilakazi;Moprofesara Sinah Saurabh;Moprofesara Nomalanga Mkhize;Moprofesara Glenda Elisabeth Gray;Ngaka Bongani Ngqulunga;Mohumagadi Mpho Letlape (o thwetšwe leswa);Morena Mashangu Ronny Lubisi (o thwetšwe leswa); leMohumagadi Claire Busetti (o thwetšwe leswa).Dipotšišo:Mohumagadi Phumla Williams – Seboleledi sa Kabinete sa MotšwaoswereSelefouno: 083 501 0139"
Pego ya Kopano ya Kabinete ya la 5 Lewedi 2018,6 Sep 2018,https://www.gov.za/speeches/statement-cabinet-meeting-5-september-2018-6-sep-2018-0000,https://www.gov.za/nso/speeches/pego-ya-kopano-ya-kabinete-ya-la-5-lewedi-2018-6-sep-2018-0000,"Kabinete e kopane ka Laboraro la 5 Lewedi 2018 ka Tuynhuys, Motsekapa.A. Merero ye bohlokwa seemong sa bjale1. Ekonomi1.1. Kabinete e ipiletša go mafapha ka moka a Afrika Borwa go thekga masolo a mmušo a go thekga kgolo ya ekonomi ka morago ga go lokollwa ga dipalopalo tšeo di laetšago gore ekonomi ya rena e phuhlame ka palo ya lefeela fegelwana šupa ya dipersente ka kotareng ya bobedi go tloga go -2.6% ye e bušeleditšwego ka kotareng ya mathomo.1.2. Le ge e le gore mafapha a mangwe a ekonomi, a go swana le la meepo, kago le la ditšhelete a hweditše kaonafalo ya kgolo, se ga se sa lekana go kaonafatša go phuhlama ka mafapheng a mangwe, kudukudu ka lefapheng la temo.1.3. Ka lehlakoreng la tšhomišo ya ditšhelete, palomoka ya diromelwantle e bile le tlhatlogo ye maatla, le ge go le bjale se se nyefišitšwe ke go phuhlama ga tšhomišo ya ditšhelete ka malapeng le go theoga kudu ga dithoto. Kgolo ya dipeeletšo ka dikhamphani tša phraebete e oketšegile, le ge e le gore peeletšo ka lefapha la setšhaba e phuhlamile.1.4. Tlhatlogo ya tlhokego ya bonnete ka mebarakeng ya lefase ka bophara le ka poelong ya Palomoka ya Letseno la Ditšweletšwa tša ka Nageng (GDP) e nyaka gore mmušo o akgofiše maitapišo a go fediša mathata a kgolo ya ekonomi mola ka go le lengwe o aba thekgo go dihlopha tšeo di lego kotsing.1.5. Kgolo ya ekonomi e nantše kudu mo mengwageng ye e fetilego ye mene. Se se laetša mabaka a go swana le maemo a komelello ka lefapheng la temo le ditheko tša fase tša ditšweletšwa eupša gape le mathata a peakanyo ka mo nageng, ao a šitišitšego peeletšo le tlhomo ya mešomo.1.6. Mmušo o ikgafile, gareng ga tše dingwe, go beakanya leswa tshepedišo ya di-visa ka nepo ya go thekga lefapha la boeti, go feleletša melao ye bohlokwa ka nepo ya go thekga lefapha la meepo le go tšwela pele go bea sekeng ditšhelete tša dikgwebo tša mmušo.1.7. Diboka tše di tlago tša tlhomo ya mešomo le tša dipeeletšo, gammogo le mokgwatlhohleletšo wa mmušo wo o šišintšwego, di tla fana ka dintlha ka ga dipeakanyoleswa tše di hlokagalago go hlohleletša kgolo ya ekonomi.1.8. Kabinete e tiišetša boikgafo bja mmušo bja go dira gore seemo sa ditšhelete se boele sekeng gomme tlhako ya ditšhelete ye e bušeleditšwego e tla hlagišwa ka Polelong ya Pego ya Ditekanyetšo tša Nako ya Magareng (MTBPS).2. Ketelo ya United Kingdom (UK) le Northern Ireland2.1. Kabinete e ba le Mopresidente Cyril Ramaphosa ge a amogela ketelo ya mošomo ye e atlegilego ya Tonakgolo Theresa May wa UK ya Great Britain le Northern Ireland. Ketelo ye e tla tšweletša dikholego tše di kaonafetšego go Afrika Borwa ka kgwebišano le peeletšo tšeo di maatlafaditšwego tša dinaga tše ka bobedi. UK ke ye nngwe ya babeeletši ba ka ntle ba bagolo ka Afrika Borwa, fao e lego gore go na le difeme tša go feta tše 650 tša Prithani ka mmarakeng wa rena. Ka ditherišanong tša dinaga tše ka bobedi, go ile gwa boledišanwa ka dilekane le maitapišo ao a kgonagalago.2.2. Tonakgolo May o ile a fana gape ka Nakana ya SS Mendi go Mokhomantaramogolo wa Afrika Borwa, Mopresidente Ramaphosa, le go batho ba Afrika Borwa, ka nepo ya go keteka maitapišo ao a dirilwego ke maAfrika Borwa a go feta a 600 bao ba hlokofetšego ge sekepe sa SS Mendi se nwelela ka go English Channel mo mengwageng ya go feta ye 100 ye e fetilego.3. Seboka ka ga Tirišano ya China le Afrika (FOCAC)3.1. Kabinete e amogetše Leanotiro la Beijing (la 2019-2021), leo le hlalošago ka botlalo dipoelo tša Seboka sa FOCAC seo badulasetulo ba sona e bilego Mopresidente Ramaphosa le Mopresidente wa China Xi Jinping.3.2. Go aga selekane sa kakaretšo sa togamaano le sa tirišano ka ga China le Afrika, China e ikgafile go phethagatša maano a tirišano a 10 le Afrika. Wona a ka makaleng a tlhomo ya diintasteri; go beakanya temo ka mokgwa wa sebjalebjale; tlhomo ya mananeokgoparara; ditirelo tša ditšhelete; tlhabollo ya tikologo; go nolofatša kgwebišano le peeletšo; go fokotša bohloki le go phela gabotse ga setšhaba; maphelo a setšhaba; neelano ya batho ka batho, le khutšo le tšhireletšego. Ge nako e dutše e sepela, tirišano gareng ga dinaga tše ka bobedi e tla thekgwa ke morero wa: “China le Afrika: Re lebile go setšhaba seo se tiilego seo se nago le bokamoso bja bohle ka go diriša tirišano ya go hola mahlakore ka bobedi.”4. Theko ya makhura4.1. Kabinete e amogela ditheko tša makhura tše di sego tša fetoga mo kgweding ye bjalo ka kimollo ya lebakanyana ya nako e tee fela go badiriši ba dinamelwa tša bohle, go beng ba difatanaga le go badiriši, mola e le gore magato a mangwe a sa nyakwa ke Kgoro ya Enetši (DoE).4.2. Mabaka a lefaseng ka bophara go akaretšwa koketšego ya theko ya oli ye tala le maikutlo a go se loke mabapi le mebaraka ye e sa tšwelelago di bakile gore theko ya makhura e hlatloge kudu ka Afrika Borwa go tloga ka Moranang mo ngwageng wo.4.3. Kabinete e hlagišitše tlhobaboroko ka ga dikoketšego tše le diabe tša go se loke go badiriši ka kakaretšo, go akaretšwa gareng ga tše dingwe, diabe tša mabapi le seabe sa infoleišene ka ge batšweletši ba tliša ditlhatlošo tše tša ditheko go lefapha la kgwebo.4.4. Go hlokometšwe se, Tona ya Enetši, Morena Jeff Radebe, o dirile tsenogare ye e kgethegilego legatong la mmušo go thuša setšhaba kgahlanong le koketšego ye nngwe ya theko ya makhura, ka ntle le koketšo ya disente tše 4.9 ka litara ka thekišong ya pheterole go kgontšha koketšo ya ngwaga ka ngwaga ya meputso ya bašomi, ba go swana le batšhedi ba dipeterole, ka ditešeng tša go tšhela makhura.4.5. Ka nakong yeo ekonomi e angwago ke mathata a lefase ka bophara, Kabinete e thabile ge tsenogare ye e se na seabe go sekhwama sa ditšhelete ka ge e šomiša ditšhelete tšeo di šetšego di le ka lenaneong la theko ya makhura.5. Peakanyoleswa ya naga5.1. Kabinete e ipiletša go maAfrika Borwa ka moka go šomiša ngangišano ya mabapi le peakanyoleswa ya naga go maatlafatša kago ya setšhaba le tirišano ya setšhaba. Tshepedišo ya palamente ye e tšwelago pele ka ga se e tla tliša tlhathollo le go re dumelela go ya pele bjalo ka setšhaba. Tshepedišo ya molaotheo ye e hlokago sephiri, ye e theilwego go melawana e sepelelana le boikgafo bja rena bja go fihlelela ditharollo mmogo ka nepo ya go kaonafatša setšhaba.5.2. Kabinete e na le bonnete bja gore tshepedišo ye e tla re dumelela go tseba mokgwa wa peakanyoleswa ya naga wo o šomelago yo mongwe le yo mongwe.5.3. Ka go šoma mmogo, re ka kgona go aga setšhaba se sekaone fao ditoro le ditlhologelo tša batho ba rena di fihlelelwago.6. Meetse6.1. Kabinete e thabile ge Kgoro ya Meetse le Kelelatšhila e phethile go agwa ga Letamo la Noka ya Cornelis ka Foreisetata. Letamo le, leo go beakantšwego gore le tlo hola malapa a 2 690 le batho bao go akanywago go ba ba 10 674, le tla nolofatša ditlhohlo tša setšhaba sa Warden le sa Ezenzeleni ka fase ga Masepala wa Selegae wa Phumelela.6.2. Afrika Borwa e sa itemogela tlhaelelo ya meetse ka lebaka la maemo a komelelo gomme Kabinete e ipiletša go batho go šomiša mothopo wo ka go seketša le go dula ba le bohlale ge ba šomiša meetse.7. Thuto7.1. Kabinete e lebogišitše Kgoro ya Thuto ya Motheo (DBE) ge e atlegile go fana ka Sekolo sa Phoraemari sa Delft South, se se lego ka ntle ga Motsekapa ka Kapa Bodikela.7.2. Sekolo se se agilwe ka go diriša Lesolo leo le Kopantšwego la Kabo ya Mananeokgoparara a Dikolo (ASIDI) la kgoro ye ka tshenyegelo ya R75 milione. Se na le diphapoši tša borutelo tše 45, laporathori ya dikhomphutha le ya tša mahlale, bokgobapuku gammogo le lefelo la phepo. Lefelo le leswa le la maemo a godimo le tla fana ka seemo se sekaone sa go ithuta le go ruta go baithuti bao ba ka bago ba 1 578 go tšwa ka setšhabeng sa Delft.7.3. Se ke sekolo sa mafelelo go dikolo tše 25 tšeo di filwego mmušo wa Kapa Bodikela ka go diriša lesolo la DBE. Go fihla mo lebakeng le, lenaneo la ASIDI le agile dikolo tša maemo a godimo tše 205 nageng ka bophara. Palomoka ya dikolo tše 685 di abetšwe kabo ya meetse ye e tshephagalago, dikolo tše 486 di abetšwe dinolofatši tše kaone tša kelelatšhila mola dikolo tše 372 di kgokagantšwe le kabo ya mohlagase la mathomo.8. Dikgopelo tša Setlamo sa Bosetšhaba sa Thušo ya Ditšhelete tša Baithuti (NSFAS) tša 20198.1. Kabinete e amogetše phetolo ye kgolo go tšwa go baithuti ka morago ga go bulwa semmušo ga tshepedišo ya dikgopelo tša NSFAS tša 2019 ka la 03 Lewedi. Baithuti bao ba dirago dikgopelo la mathomo le ba bjale ba go feta ba 45 000 ba tsene go wepsaete ya NSFAS ka letšatši la mathomo. Kgatelopele e dirilwe go feleletša bontši bja ditefo tšeo di šaletšego morago go ya go baithuti.8.2. Tshepedišo ya dikgopelo e theilwe go lenaneo le leswa leo le dirago gore go tšea diphetho tša thušo ya mašeleng go be ka pela mola e le gore diforomo tša dikgopelo bjale di tlatšwa gabonolo ke baithuti go sa kgathale gore ba kae.9. Listeriosis9.1. Kabinete e amogela tsebišo ya gore leuba la Listeriosis le fedile gomme se se laetša ka maatla seabe seo se dirilwego ke leanophetolo la tirišano leo le tšwelelago le dirwago ke Kgoro ya Maphelo (DoH) le Sehlongwa sa Bosetšhaba sa Malwetši a go Fetela, gomme di thekgilwe ke Mokgatlo wa tša Maphelo wa Lefase, go laola le go fediša leuba le.9.2. DoH e tsentše tirišong lenaneo la tekodišišo la go thibela gore leuba le le hlage gape. Difeme ka moka tšeo di dirago nama ye khubedu le ya kgogo tšeo di loketšego go jewa semeetseng di swanetše go ba le mananeo a taolo ya polokego dijong, go latela Molawana wa R607 wo o phatlaladitšwego ka la 14 Phupu 2018. Ditlhahlobo tša difeme tše di sa tšwela pele, go latela melawana ya pabalelo ya maphelo yeo e mpshafaditšwego.10. Dipolelo mabapi le dijo tša bofora le tšeo di feletšwego ke nako10.1. Kabinete e reta kgato ya ka pela ye e dirilwego ke Tona ya Maphelo, Ngaka Aaron Motsoaledi, go lebeledišiša dipolelo tša mabapi le dijo tša bofora le tšeo di feletšwego ke nako ka Afrika Borwa. DoH e amogetše palo ya godimo ya dingongorego gomme ya lemoga dipelaelo tša mabapi le dibitio ka ga dijo tšeo di sego tša tiišetšwa tšeo di phatlaletšego go kgašo ya setšhaba.10.2. Go tloga ka Phato, masolo a tlhahlobo ya dijo a dirilwe mafelong a mehutahuta a dijo gomme a sa tšwela pele ka dikarolong tše di fapafapanego tša naga.10.3. Godimo ga fao, intasteri ya dijo e kgopetše go tiišetša bonnete bja kgonagalo ya dijo tša bofora mola e le gore ba taolo ya dijo ba mmušo go tšwa ka go kgoro ya Temo, Kagodithokgwa le Boreahlapi, le Kgoro ya Kgwebišano le Diintasteri, go akaretšwa Khomišene ya Badiriši ya Bosetšhaba (NCC), di kgatha tema go tiišetša seo se bolelwago ke setšhaba sa gore maemo a hlwahlwa ya dijo a beilwe kotsing.10.4. Kabinete e ipiletša go setšhaba gore se ntšhe mahlo dinameng mareong a farologanego a amanago le dijo:Lereo la best-before date le ra bophelo bjo botelele bja go ba šelefong ga ditšweletšwa tša go omišwa le tša ka tšhitswaneng, gomme se ga se taetšo ya polokego.Lereo la sell-by date le šomišwa go dijo tše di bolago tšeo ka tlwaelo di bewago ka setšidifatšing gomme go thoma ka Mosegamanye ngwaga wo le thomile go se sa šoma, go ya ka ba taolo ba lefase ka bophara.Lereo la use-by date goba la expiry date ke letšatšikgwedi la mafelelo gomme le ra gore dijo tšeo di nago le leswao le ga di sa jega ka morago ga letšatšikgwedi le. Go dijo tše di bolago, se se ra gore sejo se ka se sa jewa.“Dithoto tša bofora” ke dithoto tšeo di rekišwago ka fase ga leinakgwebo la khamphani ye nngwe mola e le gore lereo le “dijo tša bofora” le šomišitšwe ke kgašo ya setšhaba go ra dijo tšeo di se nago le ditswaki tša dijo.10.5. Kabinete e bušeletša boipiletšo go maloko a setšhaba go tliša bohlatse bjo bo kwagalago bja dijo tšeo di dirilwego ka ditswaki le dikhemikhale tšeo di ka bago kotsi.10.6. Godimo ga fao, Kabinete e kgalema ditlhaselo le go tšea dithoto ka mabenkeleng ka kgang bjalo ka phetolo go thekišo ya dijo tše di belaetšago. Ditiro tša bosenyi tša mohuta woo di ka se kgotlelelwe gomme ditheo tša phethagatšo ya molao di ka se dikadike go golega le go sekiša batho bao ba hwetšwago ba hlohleletša le go dira ditiro tše tša bosenyi. Kabinete e ipiletša go maloko a setšhaba bao ba tsebago ka ga dijo tšeo di belaetšago go letšetša mogala wa tšhoganetšo wa go se lefelwe wa DoH go 011 386 2003/6 le go NCC go 012 428 7000.11. Tefo ya ditšhelete tša thušo ya leago11.1. Kabinete e amogela pego ya kgatelopele ye e dirilwego ke Tona ya Tlhabollo ya Leago Susan Shabangu, ka ga tirišano gareng ga Setheo sa Tšhireletšo ya tša Leago sa Afrika Borwa (SASSA) le Tirelo ya Poso ya Afrika Borwa (SAPO) go tšea ditefelo tša ditšhelete tša thušo ya leago go Cash Paymaster Services go tloga ka la 1 Diphalane 2018.11.2. SASSA go fihla mo lebakeng le e tlošitše tirišong dikarata tša kgale tše di ka bago tše dimilione tše hlano le seripa ya tsenya dikarata tše diswa tša SASSA gold card gomme tše diketekete di sa swanetše go fetošwa. Kabinete e ipiletša ka maatla go beng ba dikarata tša kgale tša SASSA go di fetoša.11.3. SAPO e tla thoma go lefa kheše go baamogedi bao ba paletšwego ke go ntšha tšhelete go di-ATM goba ka mabenkeleng. Go hwetša tshedimošo ka botlalo, baholegi ba ditšhelete tša thušo ya leago ba ka letšetša nomoro ya go se lefelwe ya SASSA go 0800 60 10 11 ka diiri tša mošomo.12. Kotsi ya Setimela12.1. Kabinete e lakaletša banamedi bao ba gobetšego ge ditimela tše pedi tša Metrorail di thulana ka Eloff Extension ka Selby, ka borwa bja Johannesburg, gore ba fole ka pela ebile e ipiletša gore dinyakišišo ka ga seo se bakilego kotsi ye di akgofišwe go thibela gore kotsi ya mohuta wo e hlage gape.B. Diphetho tša Kabinete1. Kabinete e dumeletše go lokollwa ga Dipalopalo ka ga Bosenyi tša Bosetšhaba tša 2017/18 ke Tirelo ya Maphodisa ya Afrika Borwa (SAPS).1.1. Dipalopalo ka ga Bosenyi tša ngwaga ka ngwaga di kgontšha mmušo go hlokomela mafelo ao bosenyi bo tletšego go ona, kudukudu go fokotšeng ga bosenyi bjo bošoro bjo bo begilwego, ka ge go hlalošitšwe ka go Tlhako ya Togamaano ya Lebaka la Magareng ya 2014-2019. Dipalopalo ka ga bosenyi di ka šomišwa gape bjalo ka dilaetši tša temošo ya ka pela go maatlafatša masolo a thibelo ya bosenyi le ditogamaano tša dikgoro tša mmušo tša mehutahuta.2. Kabinete e sedimošitšwe ka ga kgatelopele ye e dirilwego ka taolong ya maitshwaro a bašomi ba mmušo bao ba dirago kgwebo le setheo sa mmušo. Go tšwetša pele ditiro tše di lokilego le tše kaone ka bašomi ba mmušo ba maemo a godingwana ke karolo ye bohlokwa ya go aga mmušo wa go hloka sephiri le wa maikarabelo, ka ge go ukangwe ka go Molaotheo wa Repabliki ya Afrika Borwa wa 1996 le go agwa ga mmušo wa bokgoni ka ge go ukangwe ka go Leanotlhabollo la Bosetšhaba (NDP): Nepong ya 2030.2.1. Go bile le kgatelopele mabapi le go tsenya tirišong ga Molawana wa 13(c) wa Melaotshepetšo ya Tirelo ya Setšhaba (PSR) ya 2016, yeo e iletšago bašomi ba mmušo go dira kgwebo le setheo sa mmušo, gammogo le Molaotshepetšo wa 18 wa PSR wa 2016, wo o nyakago gore maloko a Tirelo ya Taolo a Godingwana (SMS) a tsebagatše Dikgahlego tša bona tša ditšhelete le tše dingwe tša phraebete.2.2. Kabinete e dumeletše gape gore Bolaodiphethiši bja maleba bja dikgoro tša mmušo bo swanetše go hlokomela go tsenywa tirišong ga Molaotshepetšo wa 13(c) wa PSR wa 2016, bo tšeye dikgato tša maleba tša kgalemo le go romela pego go Tona ya Kgoro ya Tirelo ya Setšhaba le Taolo (DPSA) mafelelong a ngwaga o mongwe le o mongwe wa ditšhelete. Pego ya mathomo e tla romelwa go DPSA pele la 31 Hlakola 2019 le dikela.2.3. Ka 2016 le 2017, DPSA e hweditše bašomi ba mmušo bao ba ngwadišitšwego bjalo ka baabi ba ditirelo le dithoto ka go Lenaneo la Bogareng la Baabi la Ditirelo le Dithoto (CSD), ka ge le abja ke Kgoro ya Ditšhelete ya Bosetšhaba. Dikgoro di ile tša kgopelwa go dira temošo, go tiišetša tshedimošo le go fa pego ka ga phethagatšo ya magato ao a tšerwego kgahlanong le bao ba tshelago molao wo.2.4. Go ya mafelelong a Moranang ka 2018, 96% ya maloko ka moka a SMS a rometše ditsebagatšo tša bona ba šomiša Lenaneo la eDisclosure.3. Kabinete e sedimošitšwe ka ga kgatelopele ye e dirilwego ka ga Mokgwa wa Thušo ya Ditšhelete go Sekolo sa Bosetšhaba sa Mmušo (NSG).3.1. Kabinete e dumeletše gore sehlopha sa mananeotlhahlo a semolao le a kgapeletšo se lekwe ke NSG ka nepo ya go dira ditsenogare tša tlhabollo ya bokgoni tše di tseneletšego le go dira gore tirelo ya setšhaba e be ya sephrofešenale. Tefothwii ya mananeo a kgapeletšo ka go NSG ke dikgoro tša maleba tša bašomi go tšwa go ditekanyetšo tša tšona tša tlhahlo ya bašomi le yona e ile ya dumelelwa.3.2. Se se tla feletša ka taolo ya lekala la setšhaba leo le hlabollago le le tšwelago pele go fihlelela Nepo ya 2030 ya NDP ka go “aga mmušo wo o nago le bokgoni le wa tlhabolllo, leo ge re šoma mmogo le badudi bao ba kgathago tema, le etago pele lesolo la go se tekateke kgahlanong le bohloki, tlhokego ya mešomo le tlhokego ya tekatekano setšhabeng.”4. Kabinete e dumeletše go phatlalatšwa ga Pampiri ya Ditherišano ka ga Mahlale, Theknolotši le Boitlhamelo ya 2018, gore setšhaba se fe ditshwaotshwao ka ga yona. Tona ya Mahlale le Theknolotši, Mohumagadi Mmamoloko Kubayi-Ngubane, o tla fana ka tshedimošo ka botlalo ge nako e dutše e sepela.5. Kabinete e dumeletše gape go phatlalatšwa ga Leano la Bosetšhaba la Katološo ya Mafelo ao a Šireleditšwego (NPAES) gore setšhaba se fe ditshwaotshwao ka ga lona.5.1. NPAES ke leanotiro la mengwaga ye 20 leo le sepelelanago le NDP, gomme le lebeletše kudu go katološa mafelo a bohwa ao a šireleditšwego, go lebeletšwe kudu kgolo ya ekonomi, diphetogo le tšwelo pele go ya go ile.5.2. NPAES e hlaloša ka boripana ka fao methopo ya bašomi le ya ditšhelete yeo e hlaelelago e ka abjago gabotse ntle le mathata go fihlelela katološo ya mafelo ao a šireleditšwego ya go seketša tšhelete, phedišano ya diphedi ya go ya go ile le go kgotlelela phetogo ya tlelaemete.5.3. Lenaneokgoparara la Afrika Borwa la mafelo ao a šireleditšwego le akaretša mafelo a bohwa a lefase, dirapa tša bosetšhaba, mafelo a bolotatlhago, mafelo a bolotatlhago ao a kgethegilego, ditikologo tše di šireleditšwego, mafelo a mawatle ao a šireleditšwego, mafelo a kelelo ya meetse dithabeng, mafelo a dithokgwa ao a šireleditšwego ka fao go kgethegilego, le mafelo a dithokgwa tša bolotatlhago.6. Kabinete e dumeletše Maemo a Afrika Borwa a Ditherišano ka Kopanong ya bo 13 ya Khonferentshe ya Ditheo tšeo di Thulanago le Kwano ya Ramsar ka ga Mafelo a Menoga (Ramsar COP 13) yeo e tlogo swarwa ka Dubai, United Arab Emirates, go tloga ka la 21 go fihla ka la 29 Diphalane 2018.6.1. Maikemišetšokakaretšo a Kwano ya Ramsar ke go netefatša gore go ba le pabalelo ya tlhago le tšhomišo ya mafelo a menoga ka moka ka bohlale. Ka Afrika Borwa, mafelo a menoga ke ona a lego kotsing kudu go feta dilo ka moka ka phedišanong ya diphedi, gomme 48% ya ona a kotsing ye kgolo ya go hwelela.6.2. Se se tsenya letsogo go taolo ya methopo ya meetse bjalo ka karolo ya mokgwa wa boitlhamelo go taolo ya komelelo.C. Melaokakanywa1. Kabinete e dumeletše go phatlalatšwa ga Molaokakanywa wa Tefelo ya Dikgobalo le Malwetši a Mešomong wa 2018 gore setšhaba se fe ditshwaotshwao ka ga ona.1.1. Molaokakanywa wo, wo o fetošago Molao wa Tefelo ya Dikgobalo le Malwetši a Mešomong wa 1993 (Molao wa bo 130 wa 1993) o lemoga bašomi ba ka malapeng, bao ba bego ba se ba akaretšwa ka Molaong, bjalo ka bašomi ka nepo ya dikholego, gammogo le go kaonafatša dikholego tše di lego gona.1.2. Diphetošo tše di kaonafatša dikholego tše di lefelwago bašomi le bao ba ba botilego, gomme di ikemišeditše go thuša bašomi bao ba gobetšego le bao ba fetetšwego ke malwetši gore ba fiwe dikeletšo le go bušetšwa leswa ka mešomong le setšhabeng.2. Kabinete e dumeletše go tsebagatšwa ga Molaokakanywaphetošwa wa Toka ya Bana wa 2018 ka Palamenteng.2.1. Molaokakanywa wo o fetoša Molao wa Toka ya Bana wa 2008 (Molao wa bo 75 wa 2008) ka nepo ya go lekodišiša mengwaga ya fasefase yeo ngwana a ka bonwago bjalo ka yo a dirilego bosenyi ka go e oketša go tloga go ye 10 go fihla go ye 12. Molaokakanywa o tšwela pele go phethagatša ditokelo tša bana bao ba tshetšego molao.2.2. Molaokakanywa wo o aroganya gape taba ya maswanedi a go dira bosenyi ga ngwana go phamošo, ka go tloša senyakwa sa go kgonthišiša gore ngwana o dirile bosenyi mabakeng a phamošo le dinyakišišo tša mathomong.3. Kabinete e dumeletše go romelwa ga Molaokakanywaphetošwa wa Bofofiši bja Setšhaba wa 2018 Palamenteng.3.1. Molaokakanywa wo, wo o fetošago Molao wa Bofofiši bja Setšhaba wa 2009 (Molao wa bo 13 wa 2009), o tla maatlafatša polokego ya bofofiši, tšhireletšego le ditlhako tša taolo tša tšhireletšo ya tikologo go netefatša gore go ba le tšwelopele ya go ya go ile le seemo se sekaone ka intastering ya bofofiši bja setšhaba.3.2. Se se tla netefatša gore Afrika Borwa e tšwela pele go fihlelela ditlamego tša yona tša boditšhabatšhaba ka lekaleng la bofofiši bja setšhaba, leo le maatlafatšago thekgo go tlhabollo ya ekonomi ya rena bjalo ka sehlohleletši sa kgwebišano, boeti le tlhomo ya mešomo tšeo di oketšegilego.3.3. Molaokakanywa wo o hlagiša gore, gareng ga tše dingwe, go be le boipušo bja tshepedišo ka go dinyakišišo tša dikotsi tša difofane le tša ditiragalo tša go amana le tšona, le go phošolla go se swane le ditlamorago tša go se kgahliše.D. Ditiragalo tše di tlago1. Beke ya Thusong Service Centre1.1. Ka gare ga tikologo ya Kgwedi ya Tirelo ya Setšhaba, Beke ya ngwaga ka ngwaga ya Thusong Service Centre go tloga ka la 17 go fihla ka la 21 Lewedi 2018 ka fase ga morero wa: “Thuma Mina: Re Iša Ditirelo tša Setšhaba Bathong”, e fana ka sefala se sengwe sa gore mmušo o iše ditirelo tša setšhaba bathong.1.2. Mafelo a Thusong Service Centre ke mafelo a go etelwa ke setšhaba a go fihlelela ditirelo le tshedimošo ya mmušo, gomme mafelo a 133 a Thusong Service Centre nageng ka bophara ke mafelo a kholofelo, a phihlelelo, a tharollo leswa, a tekatekano le kaonafatšo go bao ba beetšwego thoko mo nakong ye e fetilego go tlhabollo ya ekonomi ya setšhaba ka kakaretšo.1.3. Mmušo o šomela go hloma Lenaneo la Taolo ya Methaladi leo le tlogo fokotša lebaka la kelo ya tshepedišo go kgontšha go fokotša nako yeo batho ba e tšeago ba emetše ditirelo. Lenaneo le le tlo hlongwa ka mafelong ka moka nageng ka bophara go lebeletšwe kudu gape kgokaganyo le theknolotši ya tshedimošo le dikgokagano (ICT), yeo e lego sekgontšhi sa kabo ya ditirelo.2. Khonferentshe ya Lefase ya Dikgokagano tša Megala ya ITU ya 20182.1. Kabinete e amogela go swarwa ga Khonferentshe ya Lefase ya Dikgokagano tša Megala ya 2018 ya Mokgatlo wa Dikgokagano tša Megala wa Boditšhabatšhaba (ITU) ka Durban go tloga ka la 9 go fihla ka la 13 Lewedi 2018, ka fase ga morero wa “Boitlhamelo bja Tlhabollo ye Theknolotši ya Titšithale”. Tiragalo ye, yeo e tlago ka Afrika la mathomo, e fana ka sebaka sa go kgatha tema mo go oketšegilego ga dinaga tša Afrika go thuša ICT ka Afrika bjalo ka mohlohleletši wa tlhabollo le boitlhamelo.2.2. Khonferentshe ye ya ngwaga ka ngwaga e tsenelwa ke baromiwa ba go feta ba 9 000 go tšwa lefaseng ka bophara, fao e lego gore baetapele ba mmušo le ba diintasteri ba utolla le go tseba dibaka tša peeletšo le ditiro tše kaone tša tlhabollo ya ekonomi ya setšhaba ka go diriša ICT. Merero ye bohlokwa yeo e tlogo ahlaahlwa e akaretša: 5G ya tlhabollo ya theknolotši ya tša titšithale, go dirišana ka ga tšhireletšego ya inthaneteng, ditirelo tša ditšhelete tša titšithale le disathalaete tša tlhabollo ya theknolotši ya tša titšithale.2.3. Khonferentshe ya Lefase ya Dikgokagano tša Megala ya ITU ya 2018 e swarwa ka nako yeo Afrika Borwa e phethagatšago diprotšeke tše bohlokwa tša bosetšhaba tšeo di akaretšago Leano la Bosetšhaba la Mmušo la e-Government leo le lebeletšego kudu phetošo ya tša titšithale ya ditirelo tša mmušo le Leanothekgo la Bosetšhaba la ICT ya Dikgwebopotlana, Dikgwebo tša Magareng le Dikgwebo tše Nnyane (SMME), leo le nyakago go lokolla bokgoni bja lefapha la ICT ya di-SMME la Afrika Borwa. Ditlabelo tše di hloma seemo seo se kgontšhago kgolo ya ka mo lefapheng le le go netefatša gore di tšwela pele go šomišwa go ya go ile.E. Melaetša1. Mahloko1.1. Kabinete e lebiša mahloko a yona a magolo go:lapa leo le lego mahlokong le setšhaba ka moka sa Yunibesithi ya Theknolotši ya Tshwane ka morago ga lehu la Katlego Monareng. Kabinete e ipiletša go batho gore ba gobe maswafo ge dinyakišišo tša maphodisa di tšwela pele go netefatša gore mang goba mang yo a rwelego maikarabelo go lehu leo le bego le se la emelwa o lebana le maatla a molao ka botlalo.ba lapa le bagwera ba batho ba seswai bao ba hlokofetšego ka mothuthupong wa ka femeng ya dibetša ya Denel ka Somerset West ka Kapa Bodikela.baratiwa ba bao ba hlokofetšego ka mollong wo o bakilego mahu wo o hlagilego ka moagong wo o bego o šomišwa mmogo ke dikgoro tša Mmušo wa Profense ya Gauteng tša Maphelo, Madulo a Batho le Pušo ya Tirišano. 2. Ditebogišo2.1. Kabinete e lebogišitše batho ba Zimbabwe ge ba atlegile go fetogela ka mmušong o moswa wo o etilwego pele ke Mopresidente Emmerson Mnangagwa, yo a hlomamišitšwego semmušo ka la 26 Phato 2018. Mopresidente Ramaphosa o bile le baetapele ba bangwe ba Afrika ka Harare go hlatsela tiragalo ye. Kabinete e thekga boikgafo bja Mopresidente Ramaphosa bja go šomišana mmogo le Zimbabwe ka nepo ya go maatlafatša dikamano tša histori, tša sepolotiki le tša borwarre, go tiišetšwa kudu go maatlafatša tirišano ka ga ekonomi.2.2. Kabinete e reta Lekgotla la Dinyakišišo ka ga Mahlale le Diintasteri, kudukudu banyakišiši ba yona ba basadi, ge ba dirile dinyakišišo ka ga maphelo ka nepo ya go kaonafatša lenaneo la tlhokomelo ya maphelo la ka mo nageng. Tšona di akaretša: (i) setlabelo sa go utolla bolwetši bja swikiri sa go diša maemo a swikiri ka mading ka go sekaseka mohemo; (ii) tšweletšo ya diphropayothiki go tla go šomišwa ka tšweletšong ya dikgogo tša nama, hlapi ya dusky-cob le abalone, tšeo di tlago thuša ka tšweletšong ya ditšweletšwa tša tlhago tša diphoofolo, tše di hlokago dianthipayothiki, dikhemikhale le dihlohleletši tša kgodišo; (iii) le go tšwela pele ka dinyakišišo tša sele ya setemo.2.3. Kabinete e lebogiša gape Ngaka Evodia Setati, monyakišišimogolo ka go Kgoro ya Dithutamahlale tša Diterebe le Dibeine, yo a thopilego Sefoka sa Bommamahlale ba go Hlomphega ka go Difoka tša ngwaga le ngwaga tša Basadi bao ba šomago ka go tša Mahlale tše di swerwego ka Polokwane ka la 23 Phato 2018.2.4. Kabinete e lebogiša Caster Semenya ge a šomile gabotse ge a thopile makgaolakgang a gagwe a boraro ka go diphadišano tša mabelo tša Diamond League ka lebelong la dimetara tše 800 ka Switzerland.F. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1.    Morena Jacob Ganny Mbele bjalo ka Motlatšamolaodipharephare (DDG): Mananeo le Diprotšeke tša Enetši ka go DoE.2.    Mohumagadi Hilda Dikeledi Mhlongo bjalo ka DDG: Ditirelo tša Thekgo ya Dikhamphani ka go DoE.3.    Balaodi bao e sego ba khuduthamaga ka go Lekgotla la Balaodi la Panka ya Tlhabollo ya Naga le Temo:Moatbokheiti Sandra Coetzee (o thwetšwe leswa); leMohumagadi Mathane Eveline Makgatho.Dipotšišo: Mohumagadi Phumla Williams – Seboleledi sa Kabinete sa MotšwaoswereMogala: 083 501 0139 "
Pego ya Kopano ya Kabinete ya la 19 Lewedi 2018,20 Sep 2018,https://www.gov.za/speeches/statement-cabinet-meeting-19-september-2018-20-sep-2018-0000,https://www.gov.za/nso/speeches/statement-cabinet-meeting-19-september-2018-20-sep-2018-0000,"Kabinete e kopane ka Laboraro la 19 Lewedi 2018 ka Union Buildings, Pretoria.A. Merero ye bohlokwa seemong sa bjale1. Ekonomi1.1. Kabinete e amogela tshepišo ye e filwego ke ba kgwebo ya go romela diphrofešenale tša lekala la phraebete ka mmušong. Se se tšweletše ka kopanong ya boitokišetšo ye e bego e swerwe ke Mopresidente Cyril Ramaphosa le baetapele ba kgwebo, baromiwa bao ba kgethegilego ba tša peeletšo le Maitekelo ka Bahlankedibagolophethiši (di-CEO), pele ga Seboka sa Mešomo seo se tlago le Khonferentshe ka ga Dipeeletšo.1.2. Kopano ye e kwane gore go tsoga ga ekonomi ya Afrika Borwa go nyaka go tsenya tirišong ga tšhoganetšo ga maano a go hlohleletša ekonomi le dipeakanyoleswa tša kgodišo ya ekonomi tše di tshepišitšwego. Ditšhišinyo le tšona di ile tša ahlaahlwa ka nepo ya go hloma maitekelo a tlhabollo ya mananeokgoparara ao a akaretšago thušo ya ditšhelete ka lefapheng la phraebete le botsebi bja kabo ya ditirelo.2. Lesolo la dipeeletšo2.1. Kabinete e amogela gape lesolo la dipeeletšo la go leba Japane leo le etilwego pele ke Kgoro ya Kgwebišano le Diintasteri (dti). Lesolo le le nyaka go goketša US$100 pilione ya dipeeletšo ka ekonoming ya Afrika Borwa mo mengwageng ye e tlago ye mehlano.2.2. Japane e bile molekane wa lebaka le letelele go dinaga tše 10 tša Godimo tšeo di dirišanago le Afrika Borwa, gomme dikhamphani tša yona tše di fetago tše 140 di dira kgwebo ka mo nageng ya rena, yeo e bonwago bjalo ka lefelo le legolo la tšweletšo ka mo seleteng sa Afrika. Kabinete e hlohleletša dikhamphani go beeletša le go godiša dikgwebo tša tšona ka mo Afrika Borwa.3. Mananeo a tlhahlo3.1. Kabinete e amogela go tsebagatšwa semmušo ga protšeke ya tlhahlo ye e jago R22 milione ye e hlomilwego ke Tona ya Bašomi, Mohumagadi Mildred Oliphant, yeo e tlago hloma mešomo ka lefapheng la bofofiši, la go tipela ka meetseng a lewatle ka nepo ya go dira kgwebo le la temo. Protšeke ye e dirwa ka tirišano le setheo sa Dr John Langalibalele Dube Institute le Sekhwama sa Inšorentshe ya go Lahlegelwa ke Mešomo (UIF), e lego sehlongwa sa Kgoro ya Bašomi. Protšeke ye e tla lebelela kudu batho bao ba bego ba lefela sekhwana sa UIF bao ba lahlegetšwego ke mešomo. 3.2. Sehlopha sa mathomo sa baholegi se akaretša balefi ba UIF ba 50 go tšwa ka Boemafofaneng bja Durban Virginia; ba 50 go tšwa ka protšekeng ya go tipela ka meetseng a lewatle ka nepo ya go dira kgwebo ka Scottsburg, KwaZulu-Natal, le basadi ba ka dinagamagaeng ba 100 go tšwa ka Emadungeni bao ba tlago hlwahlwa mabapi le go hloma kgwebo ya mohlakanelwa gore ba bjale le go lema dikenywa tša tlhago, merogo le khothone, go akaretšwa tshepedišo ya kabothekišo ya ditšweletšwa. Dikgwebo tše tša mohlakanelwa di saenne tumelelano le Pick n Pay gore di abe merogo le Kgoro ya Tlhabollo ya Leago gore e hwetše ditlabelo tša go tšweletša yunifomo ya sekolo. 4. Kgoro ya Merero ya Selegae 4.1. Kabinete e amogela go bulwa semmušo ga dikantoro tše diswa tša Kgoro ya Merero ya Selegae ka Mopresidente Ramaphosa ka Hluhluwe ka KwaZulu-Natal. 4.2. Go tliša ga ditirelo tša badudi fao go katološitšwego go ditšhaba tšeo di bego di beetšwe thoko go raloka tema ye bohlokwa go kgontšha le go maatlafatša temokrasi le toka ya setšhaba. Se se bopa karolo ya boikgafo bja mmušo bja go tliša ditirelo kgauswi le batho.5. Lenaneo la go Hudugela go Bogaši bja Titšithale5.1. Kabinete e kgotsofetše ka ga kgatelopele ye e dirwago ya go hudušetša naga go tloga go kgašo ya manakana go ya go ya titšithale. Bjalo ka karolo ya go balela go lebile Manthole ka 2018 go yo Tima Kgašo ya Manakana ka Foreisetata, theransemithara ya mathomo ka Senekal ka Foreisetata e tla tingwa ka la 20 Lewedi 2018. Se ke go sepelelana le boikgafo bjo go dumelelanwego ka bjona le Mokgatlo wa Mananeokgoparara a Dikgokagano wa Boditšhabatšhaba.5.2. Lesolo la dikgokagano le gare le a dirwa go netefatša gore malapa a lokile go amogela go tingwa mo. Malapa ao a nago le dithelebišene tša manakana gomme a nyaka go reka dithelebišene tše diswa a eletšwa go kgetha tšeo di nago le tšhuna ya titšithale ka go tšona. Malapa ao a hwetšago letseno la ka godimo ga mollwane wa R3 200 ka kgwedi a na le kgetho ya go reka thelebišene ye e nago le titšhithale gomme e ageletšwe tekhoutara ya thelebišene ya therestriale ya titšithale, yeo e hwetšagalago ka mabenkeleng a magolo a go rekiša dithelebišene.6. Go fokotša bašomi mešomong6.1. Go latela boipiletšo bja Mopresidente Ramaphosa bja go fega go fokotša bašomi mešomong fao e lego ka mabaka a maemo a ekonomi ka mo nageng, Kabinete e bušeletša boipiletšo bja yona go bengmešomo bja gore go fokotša bašomi mešomong go swanetše go ba selo sa mafelelo seo se ka dirwago, le gore mekgwa ye mengwe ya boithomelo ye e hwetšagalago ya go thibela ditshenyegelo e swanetše go dirišwa go dira gore mešomo e be gona go ya go ile. 7. Dipalopalo ka ga bosenyi7.1. Kabinete e thekga tsenogare ye e dirilwego ke Sehlopha sa Toka, Thibelo ya Bosenyi le Tšhireletšo ya go rerišana ka ga leanokakaretšo la go šogana le mathata ao a fapafapanego ao a tšweletšego ka go dipalopalo tšeo di sa tšwago go lokollwa tša mabapi le bosenyi. 7.2. Se se akaretša Seboka sa Bosetšhaba ka ga Bosenyi le Thibelo ya Dikgaruru seo se sa tšwago go swarwa ka fase ga morero wa, “Re aga ditšhaba tše di bolokegilego ka go diriša mokgwa wa tlhabollo wo o kopantšwego wa go thibela bosenyi le dikgaruru”, seo se hlomilego nepo ya mohlakanelwa ka ga polokego bjalo ka maikarabelo a bohle, le go fana ka sefala go bakgathatema le ditsebi tše bohlokwa gore di rerišane ka ga tsenyotirišong ye e šomago gabotse ya Pampiri ya Ditherišano ya 2016 ka ga Polokego le Tšhireletšo go putlaganya mafapha ka moka. 8. Ditiragalo tša dikgaruru 8.1. Kabinete e tshwenywa kudu ke maemo a dikgaruru ka setšhabeng sa rena gomme e ipiletša go mafapha ka moka, go ditšhaba le go ditheo tša phethagatšo ya molao go šoma mmogo go netefatša gore dikolo le mafelo a setšhaba a bolokegile le go šireletšega. 8.2. Ditiragalo tša dikgaruru tše di hlagilego ka dikarolong tše mmalwa tša naga ga di amogelege ebile di kgahlanong le Molaotheo wa rena. Kabinete e reta Tirelo ya Maphodisa ya Afrika Borwa (SAPS) ka ga diphetolo tša yona tša ka pela ge ba golegile bao go gononelwago gore ba kgathile tema ka dikgarurung tša setšhaba le go ba le dithoto tšeo di gononelwago gore di utsitšwe. 9. Leuba la Klebsiella 9.1. Kabinete e lebiša mahloko go ba malapa a masea a tshela ao a hlokofetšego ka morago ga go tšwelela ga leuba la Klebsiella pneumoniae ka Sepetleleng sa Thelle Mogoerane ka Vosloorus.9.2. Leuba le ga bjale le ka fase ga taolo. Tona ya Maphelo, Ngaka Aaron Motsoaledi, o ile a tsebagatša gore masea le bommagobona ka sepetleleng se a tla fetišetšwa ka Sepetleleng sa Bana sa Nelson Mandela le ka sepetleleng sa Charlotte Maxeke Johannesburg Academic Hospital.9.3. Se se fa kgoro ya maphelo ya ka profenseng ye sebaka sa go gohla mabato le go tloša tšhilafatšo ka bolwetši bjo tikologong yeo, le gape go rarolla mathata a peakanyo, ka ntle le tšhitišo.B. Diphetho10. Maano a go hlohleletša ekonomiKabinete e rerišane le go dumelela ditšhišinyo tša maano a go hlohleletša ekonomi tšeo di šišinyago magato a go goketša leswa ekonomi ya rena go tšwa go makala a mmalwa ao a amanago. Tshedimošo go ba kgašo ye e tlago etwa pele ke Mopresidente Ramaphosa e tla swarwa ka Labohlano la 21 Lewedi go hlagiša maano a.11. Dipeakanyoleswa tša go amana le VISAKabinete e amogetše gape pego ya mohlakanelwa go tšwa go Ditona tša Merero ya Selegae le Boeti, ka ga dipeakanyoleswa tše mmalwa tša go amana le visa tšeo di tlago dira gore go be bonolo go baeti, go beng ba dikgwebo le go dirutegi go tla ka Afrika Borwa. Dipeakanyoleswa tše di akaretša diphetošo go melaotshepetšo ye e dirišwago go bana ba badudi ba dinaga tša ka ntle bao ba etelago ka Afrika Borwa, tšeo di tlago tsenywa ka gare ga kuranta ya mmušo ka Diphalane. Ditherišano ka ga go fedišwa ga di-visa le go nyefiša melawana ya dinyakwa tša tšona go dinaga tše itšego le tšona di sa phethwa. Dintlha ka botlalo mabapi le se di tla tsebagatšwa mo bekeng ye. C. Melaokakanywa12. Kabinete e dumeletše Melaokakanywa ye gore e phatlalatšwe gore setšhaba se fe ditshwaotshwao ka ga yona:12.1. Molaokakanywaphetošwa wa Tekatekano Mešomong wa 2017. Diphetošo tše di nyaka go maatlafatša mekgwa ya go obamela melao ebile di tla dumelela gore go hlongwe dinepišo tša dipalopalo ka ga tekatekano ya go thwala bašomi mešomong go ya ka mafapha a itšego. Tona ya Bašomi, ka go rerišana le bakgathatema ba ka mo lefapheng le, e tla kgona go hloma dinepišo tša dipalopalo ka ga tekatekano ya go thwala bašomi mešomong go ya ka mafapha a itšego. 12.2. Molaokakanywaphetošwa wa Melao ya Lefapha la Ditšhelete wa 2018: Diphetošo tše di nyaka go maatlafatša ditlhagišo tša bolaodi bja tshepedišo go dipanka, go akaretšwa le go dipanka tša ditlamo le tša kgwebo, le tše dingwe tšeo e sego dipanka. Diphetošo tše di tla netefatša gore ge dihlongwa tše tša ditšhelete di ka itemogela mathata, di ka thušwa ka mokgwa wo o šireletšago bao ba tepositilego ditšhelete gomme ba le kotsing ebile go na le ditšhitišo tše nnyane go tshepedišo ya ditšhelete le ka ekonoming ka kakaretšo. D. Ditiragalo tše di tlago13. Letšatši la Bohwa13.1. Mokete wa Letšatši la Bosetšhaba la Bohwa la 2018 ka fase ga morero wa: “Ngwaga wa Nelson Mandela: Re tšwetšapele diphetogo tša sebopego sa bohwa bja Afrika Borwa”, o tlo swarwa ka Lepatlelong la Riverview ka Kokstad, KwaZulu-Natal. Se ke karolo ya lenaneo la kgwedi ka moka la ditiragalo tšeo di rarollago merero ya diphetogo, tšwetšopele le go lota bohwa bja Afrika Borwa bjo bo humilego le bjo bo farologanego, boitšhupo bja setšhaba, kago ya setšhaba le tirišano ya setšhaba. 13.2. Mokete wo wa Letšatši la Bohwa ke tlhompho go Adam Kok le go ditšhaba tša maGriqua ka ga kgotlelelo ya sona, boikgafo le go ba bogale ge se be se ganetšana le go thopiwa ke bokoloniale.13.3. Kabinete e ipiletša go setšhaba go keteka botee bja sona gomme se diutše se farologane ge re šoma mmogo go aga naga yeo go yona batho ba yona ka moka ba kgathalelanago le go hlomphana.14. Kopanokgothekgothe ya Mokgatlo wa Dinagakopano (UNGA)14.1. Ka go tsenya letsogo go ngwagakgolo wa Mopresidente wa peleng Nelson Mandela, UNGA e tla re ka la 24 Lewedi 2018 ya swara kopano ya boitokišetšo ya maemo a godimo ka ga khutšo lefaseng ka bophara ye e bitšwago Seboka sa Khutšo sa Nelson Mandela, e le go hlompha mengwaga ye lekgolo ya matswalo a Madiba.14.2. Kopano ye ya boitokišetšo e beakantšwe gore e tla amogela kwano ya sepolotiki ye e rerišanwego ke Dinagamaloko tša UNGA. Se se latela ditherišano tše di swerwego ke Baemedi ba sa ruri mokgatlong wa UN ba Afrika Borwa le Ireland, bao ba šomago bjalo ka basepedišimmogo, le mebušo ka ga diteng tša kwano yeo. Mopresidente Ramaphosa go emetšwe gape gore o tla kgatha tema ka Kopanong ya Maemo a Godimo ya UN ka ga bolwetši bja mafahla (TB) ka la 26 Lewedi 2018. TB ke bolwetši bjo bogolo ka Afrika gomme tše dingwe tša dinaga tše di rwelego morwalo wa godimo ka TB di ka mo khonthinenteng. E. Melaetša15. MahlokoKabinete e romela mahloko a yona go ba malapa ao a lobilego bao ba ba ratago ka kotsing ya pese ye e hlagilego tseleng ya N1-25 kgauswi le Tobias ka Masepaleng wa Selete wa Waterberg ka Limpopo. Kabinete e lakaletša bao ba gobetšego gore ba fole ka pela.16. DitebogišoKabinete e lebogiša Tona ya Tlhabollo ya Dikgwebopotlana, Mohumagadi Lindiwe Zulu, ge a amogetšwe maemong a godimo a Sefoka sa Rio Branco (Ordem de Rio Branco), le ka go Grand Cross go tšwa Mmušong wa Brazil. Se ke go lemoga maitapišo ao a tšwelago pele a Tona a go maatlafatša dikamano gareng ga Brazil le Afrika Borwa. Sefoka se sa tlhompho sa ka Brazil se fiwa bao ba itšhupilego ka ditirong tša tirelo ya bokgoni bjo bogolo le ka go tšwetše peleng ga maitshwaro a mabotse ka setšhabeng. Tona Zulu e bile Motseta wa Afrika Borwa ka Brazil gareng ga 2004 le 2008.F. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.17. Lekgotlataolo la Rand Water:a. Moatbokheiti Faith Matshidiso Hashatse (Modulasetulo);b. Mohumagadi Massacha Khulekelwe Glynnis Mbonambi (Motlatšamodulasetulo);c. Morena LL Makibinyane;d. Mohumagadi Phindile Sweetness Mbanjwa;e. Morena Ahmed Mohammed Pandor;f. Mohumagadi Mahlatse Martha Kabi;g. Mohumagadi Mankone Ntsaba;h. Mohumagadi Nomsa Georgina Mbileni; i. Morena Protas Thamsanqa Phili;j.  Mohumagadi Sophie Fende Molokoane;k. Mohumagadi Savannah Nonhlanhla Maziya; lel. Morena Ramateu Johannes Monyokolo.18. Morena Percival Sechemane bjalo ka Mohlankedimogolophethiši wa Trans-Caledon Tunnel Authority.Dipotšišo:Mohumagadi Phumla Williams – Seboleledi sa Kabinete sa Motšwaoswere Mogala: 083 501 1039"
Pego ya Kopano ya Kabinete ya la 10 Diphalane 2018,11 Oct 2018,https://www.gov.za/speeches/statement-cabinet-meeting-10-october-2018-11-oct-2018-0000,https://www.gov.za/nso/speeches/pego-ya-kopano-ya-kabinete-ya-la-10-diphalane-2018-11-oct-2018-0000,"Kabinete e kopane ka Laboraro la 10 Diphalane 2018 ka Tuynhuys, Motsekapa.A. Merero ye bohlokwa seemong sa bjale1. Ikonomi le lesolo la dipeeletšo1.1. Kabinete e amogela magatotharollo a go swana le boikgafo bja go reka ditšweletša tša ka mo nageng, lemanoga leo le tieletšego la go hlatloša diyantle, ditharollo tše dirišwago magatong a kgwebo ya tša temo le go thekgwa ga dikgwebopotlana le dikgwebo tša magareng. Ditsebišo tše di tšwa Samiting ya Mešomo ya matšatši a mabedi malobanyana mo, ye bego e e swerwe ka fase ga Khansele ya Tlhabollo ya Ikonomi ya Bosetšhaba le Bašomi.1.2. Ditlamorago tša Samiti ya Bašomi di latela go tsebagatšwa Maano a Hlohleletšo le go Tsošwa ga Ikonomi, ao a nepilego go bušetša sekeng kgolo ya ikonomi le go hlola mešomo ye nyakegago kudu. Tšhatha ye Mpsha ya Meepo yeo e kwanetšwego le go rungwa ka therišano le intasteri ya meepo, bašomi, batho bao ba amegago setšhabeng le bakgathatema ba bangwe e hlatholla ditlamego tša kgolo ya ikonomi, go swarelela ga yona le diphetogo ikonoming.1.3. Kabinete e dira boipiletšo go bakgathatema ka moka go tšea karolo mo Tšhatheng ya Meepo e le gona go ruma le go hlola tielelo lefapheng la meepo.2. Kantoro ya Merero ya Selegae ya Kokstad le neeletšano ya dithaetleletiti2.1. Kabinete e bile le Mopresidente Cyril Ramaphosa ge a be a lebogiša Kgoro ya Merero ya Selegae ge e butše kantoro ya yona ya Kokstad gola Kwazulu-Natal. Mopresidente o butše kantoro ya Merero ya Selegae bjalo ka karolo ya lenaneo la mmušo la go oketša mafelo a kabo ya ditirelo a Merero ya Selegae go fihlelela dinyakwa tša badudi tša dikarata tša boitsebišo (di-Smart ID) le ditokumente tše dingwe.2.2. Go feta mo, Mopresidente Ramaphosa o fane ka dithaetleletiti tše 443 go bao ba holegago go tšwa Protšekeng ya Dintlo ya Franklin. Ye ke karolo ya lenaneo la pušetšosekeng go netefatša gore baamogedi ba ditirelo tše ba itemogela mehola ye feletšego ya go ba beng ba ntlo le gore ba kgona go fihlelela mebaraka ye lego molong ya dithoto.2.3. Kabinete e tšea gape sebaka se go hlohleletša badudi go ya go itšeela dipasa tša bona ka bjako morago ga go amogela taletšo ya go ya go di tšea.3. Kwano ya go lefa ka botlalo ya diamogedi tša maphoto a diyalemoya3.1. Kabinete e amogela kwano ya go lefa ka botlalo yeo e fihleletšwego mo tabeng ya go amana le Taletšo ya go Dira dikgopelo tša diamogedi maphoto a diyalemoya tšeo di nyakegago kudu. Kwano ye e fana ka boitshepho mererong ya dipholisi mo lefapheng la theknolotši ya tshedimošo le ya dikgokagano (ICT).3.2. Kwano ye ya go lefa ka botlalo e tsamaišana le boipiletšo bja Mopresidente Ramaphosa bja go thomiša ka tshepedišo ya go aba abaganya laesense ya maphoto a radio ao a nyakegago kudu.3.3. Ka gona go kgatha tema go ya pele mo phethagatšong ya Sengwalwa sa Makgoraditsela ya Pholisi ya Bosetšhaba ya ICT ya Mohlakanelwa, bakgathatema bao ba nago le kgahlego ba filwe go fihla ka la 8 Dibatsela go fana ka dikgopolo tše ngwadilwego fase mo pholising ye šišintšwego le tlhahlo ya pholisi go balaodi.4. A Dikgwebo tše nnyane tša mathomothomo tša Afrika Borwa tša boreatlhapi 4.1. Kabinete e amogela ka atla tše pedi dikgwebo tše nnyane tša mathomothomo tša boreatlhapi mo lefapheng la boreatlhapi ebago dikgwebo tša Port Nolloth le Hondeklipbaai gola Kapa Leboa, tšeo di tsebagaditšwego ke Tona ya Temo, Kagodithokgwa le Boreatlhapi, Morena Senzeni Zokwana.4.2. Tsebagatšo ye e šupa go phethagatšwa ga pholisi ya boreatlhapi ya dikgwebo tše nnyane. Ditokelo tša go rea ditlhapi di fa barei ba ditlhapi ba lefelo le seriti, bao ba bego ba rea ditlhapi ka tsela ye sego molaong ka gobane ka wo motsotso ba šireleditšwe lekga la mathomothomo.4.3. Metsana ye mebedi ya dikgwebo tše nnyane tša boreatlhapi yeo e tla bego e holega go tšwa mo pholising ye e amogetše tlhahlo ya motheo go tša kgwebo ebile e thušitšwe go ngwadiša dikgwebo ka maikemišetšo a go dira kgopelo ya maloka a mengwaga ye lesome tlhano a go rea ditlhapi.5. Sehla sa metšhelo5.1. Kabinete e lebogiša balefi ba motšhelo ba go balelwa dimilione tše tharo bao ba rometšego bohlatse bja ditefo tša bona tša metšhelo bao seripa sa bona ba rometšego bohlatse bja metšhelo ya bona ka eFiling. Ka la 31 Diphalane, sehla sa metšhelo sa 2018 se fihla mafelelong go balefi ba motšhelo ba e sego ba lebakanyana le balefi ba motšhelo ba lebakanyana bao ba ikgethetšego go romela bohlatse bja ditefo tša bona tša metšhelo lekaleng la Ditirelo tša Afrika Borwa tša Lekgetho (SARS). Balefi ba metšhelo ba lebakanyana bao ba ikgethelago go romela bohlatse bja bona bja tefo ya metšhelo ka eFilling ba filwe go fihla ka la 31 Pherekgong 2019 go ka romela.5.2. Kgoboketšo ye maleba le ya go dirwa ka nako ya metšhelo e netefatša go ikema ka noši matlotlong a mmušo, le gona dithomelo tša bohlatse bjo nepagetšego bja metšhelo bo netefatša balefi ba metšhelo ba go latela molao. Letseno la metšhelo le thuša mmušo go thekga diprotšeke tša naga ye tša kabo ya ditirelo ka ditšhelete le mananeo a mangwe a tlhabollo ya ikonomi maphelong a batho.6. Ditefo tša thušo ya tšhelete ya leago6.1. Kabinete e sedimošitšwe ke Komiti ya Magareng ga Ditona: Dithušo tša Tšhelete tša Leago yeo modulasetulo wa yona e lego Tona Nkosazana Dlamini-Zuma. Ga e sale go tloga ka la 1 Diphalane 2018, baamogedi ba go feta dimilione tše lesome ba lefilwe ka go šomiša o mongwe wa mekgwa ye ya go lefa – Poskantoro ya Afrika Borwa (SAPO)/Postbank; Grindrod Bank le dikgwebo tše bjalo ka Boxer, Shoprite, le Pick n Pay.6.2. Mmušo o kgonne go šutišetša ditefo tša dithušo tša tšhelete tša Leago go tšwa go Cash Paymaster Services (CPS) go ya ka fao o laetšwego ke Kahlolo ya Kgorotsheko ya Molaotheo. Baamogedi ka moka ba kheše ba CPS ba šutišitšwe ebile CPS e tsebišitšwe ka go fedišwa ga kontraka ga e sale go tloga ka la 30 Lewedi 2018.6.3. Kabinete e lebiša ditebogo tša yona mošomong wa mafolofolo wa phetleko wo o eteletšwego pele ke Komiti ya Magareng ga Ditona ya go thekgwa ke Sehlophatšhomo sa Sethekniki sa Balaodipharephare. Kabinete e thabela gape mošomo wa bahlankedi ba go tšwa SAPO, Etšensi ya Tšhireletšego ya Leago ya Afrika Borwa (Sassa) le dikgoro tše: Tlhabollo ya Leago; Mananeokgoparara a Dikgokagano le Ditirelo tša Poso; Peakanyo, Tekodišišo le Tshekatsheko ya Phethagatšo ya Mošomo, Matlotlo a Bosetšhaba; Tirelo ya Maphodisa a Afrika Borwa (SAPS) le Tshepetšo ya Dikgokagano le Tshedimošo ya Mmušo (GCIS).6.4. Kabinete e leboga baamogedi ka moka ba dithušo tša tšhelete tša leago ka tšhomišanommogo ya bona nakong ye ya diphetogo.7. Meketeko ya mengwaga ye lekgolo ya Albertina Sisulu 7.1. Kabinete e sedimošitšwe ka ditokišetšo tša meketeko ya mengwaga ye lekgolo ya Mama Albertina Sisulu tšeo di tla kgatlampanago ka kgwedi ya gagwe ya matswalo ebago Diphalane. Mama Sisulu o belegwe ka la 21 Diphalane 1918 ebile Modulasetulo wa IMC Meketekong ya Mengwaga ye lekgolo, Tona Jeff Radebe, o gona mo go tlo hlatholla ditiragalo tšeo di tlago tša go amana le meketeko ya mengwaga ye lekgolo.8. Go ahlolwa ga papago ngwana wa kua Springs 8.1. Kabinete e amogela go ahlolwa ga monna wa go tlaiša bana ba gagwe, yo a feleditšego a filwe leina la gore ke Lekgema la Springs. O ahloletšwe mengwaga ye 35 kgolegong ka maitekelo a polao ya morwa wa gagwe, tlaišo ya bana le go se ba hlokomele, gotee le go šomiša gape le go gweba ka diokobatši. Dikgaruru tša bong di santše e le tlhobaboroko ye šoro setšhabeng sa gaborena, ke ka lebaka leo re bonego dipego tša go katwa ga ngwana yo monyenyane malobanyana mo kua resturenteng ya Dros go la Silverton.8.2. Kabinete e gatelela boipiletšo bja yona go makgotla a phethagatšo ya molao go dira botšohle bja ona go sekiša babonwamolato ba bosenyi bjo bja go šiiša namana tša mmele. Kabinete e dira gape boipiletšo go rena ka moka go šoma mmogo go fediša kgatako ya ditokelo tša bana le maloko a setšhaba ao maphelo a bona a lego kotsing kudu.9. Boipelaetšo bja kua Westbury9.1. Kabinete e amogela magatotharollo a kua Westbury ka Tona ya Maphodisa Bheki Cele ao e lego karolo ya leano le nabilego la go lwantšha lemena la diokobatši le dikgaruru tša go amana le dihlopha tša bosenyi mo lefelong le.9.2. Magatotharollo a a akaretša go thwalwa ga Sehlophatšhomo sa Mathadinthakwe (TRT - Maberethe) le ponagalo ye kgolo ya go ba gona ga maphodisa. Se sengwe se bohlokwa ke gore go tla ba gape le dinyakišišo ditatofatšong tša bofora Seteišeneng sa Maphodisa sa Westbury.9.3. Kabinete e dira boipiletšo setšhabeng sa Westbury le setšhabeng ka moka go šomišana le maphodisa go netefatša gore re epolla ka medu ditiragalo tša bosenyi, diokobatši le dihlopha tša bosenyi mafelong a bona a go fapafapana.10. Bosenyi 10.1. Kabinete e lebogiša makoko a phethagatšo ya molao ka go phethagatša dinyakišišo tšeo di tseneletšego tša mafelo ka moka tša go amana le dimolo tša mabenkele, mabenkele a kgwebo le dimoske tšeo pheletšo ya tšona e bilego go golegwa ga babelaelwa ba 19. Tšona di be di amana le Seboka sa Toka, Thibelo ya Bosenyi le Tšhireletšego. Ba bararo ba babelaelwa ba golegilwe mabapi le didirišwa tša go gotetša mollo tikologong ya Durban, go akaretšwa Moske wa Verulam. Babelaelwa ka moka ba letetšwe go lebana le melato ya go akaretša polao le maitekelo a polao le go gataka Molao wa Dithuthupi.10.2. Kabinete e netefaletša maAfrika Borwa ka moka gore go lwantšha bosenyi ke taba ye tlago pele ga tšohle le gore mmušo o tla tšwelapele go tšea magato a maleba go netefatša tikologo ye bolokegilego le ye šireletšegilego go badudi ka moka ba Afrika Borwa.11. Go fetošwa ga leina: Makhanda 11.1. Kabinete e amogela go fetošwa ga leina la Grahamstown gola Kapa Bodikela go ba Makhanda ka tlhompho ya moporofeta wa moXhosa, mofilosofi le monna wa sešole yo a lwantšhanego le bokoloniale.11.2. Diphetogo tše ke karolo ye bohlokwa ya leeto la rena la temokrasi ebile di tla thuša go tliša moya wa phedišano ye nabilego setšhabeng le go hlola kgahlego ye tseneletšego ya histori ya rena ya mohlakanelwa.B. Diphetho tša Kabinete1. Kabinete e dumeletše moakanyetšo wo o sekasekilwego wa kabo mo phethagatšong ya Protšeke ya Kgašo ya Tšhutišo ya Ditšithale. Moakanyetšo wo o diriša lemanoga leo le ithekgilego ka mebaraka/dikgwebo ka tšhomišano le ka dikgwebišano le sektara ya praebete le intasteri. Ka lona lemanoga le, mmušo o ka se hlwe o amega mo dithekišetšanong tša mapokisana a ditšithale a dithelebišene, go dirwa ga dintlophahlo, thwalo ya mapokisana ka dinamelwa le go tsentšhetša malapa a maleba didirišwa tše.Se se fa Afrika Borwa kgatelopele mo phethagatšong ya protšeke ka mokgwa wa go akaretša makala ka moka, wa go rekega le go phethwa ka nako, le ka mokgwa wa go fokotša kotsi mmušong. Se se tla rotoša babogedi ba tšhutišo ya ditšithale go fihla palong ya 85% le go feta, e le ge ba fetoša dikgašo ka moka tšeo e sego tša ditšithale.2. Kabinete e dumeletše Sengwalwa sa Afrika Borwa sa Metheo ya Kobamelo seo se tla romelwago Ditšhabakopano (UN). Sengwalwa se se fana ka kgatelopele ye nago le tshedimošo ya mohuta wa kakaretšo, ya kgonthe le ya dipalopalo ya go latela ga Afrika Borwa ditlamegong tšeo di lego dikwanong tše senyane tšeo di saenetšwego tša UN.C. Ditiragalo tše di tlago1. Tlhahlo ya Pholisi ya Tekanyetšokabo ya Paka ya Magareng (MTBPS)1.1. Tona ya Ditšhelete Tito Mboweni o tla fana ka Tlhahlo ya Pholisi ya Tekanyetšokabo ya Paka ya Magareng (MTBPS) ka Laboraro, 24 Diphalane 2018, yeo e tla utollago peakanyolefsa ya tekanyetšokabo ya bosetšhaba go netefatša go swarelela ga matlotlo a mmušo.2. Kgwedi ya Dinamelwa 2.1. Lenaneo la ngwaga wo la Kgwedi ya Dinamelwa le tla gatelela bohlokwa bja mananeokgoparara a dinamelwa tše bjalo ka mafapha a dikepe, difofane, ditimela le ditsela bjalo ka tšeo di kgontšhago go gola ga ikonomi.2.2. Kabinete e dira boipiletšo setšhabeng go diriša dinamelwa tša bohle le go phethagatša maihlamelo a polokego ya mebileng ka mafolofolo go ralala ngwaga ka moka. Anke re šomišeng kgwedi ye go keteka le go bušetša sekeng setlwaedi sa go nametšana difatanaga ge re eya mešomong go fokotša sephethephethe ditseleng tša rena. Polokego ya ditseleng mo mebileng ya rena e santše e le tlhobaboroko, le gona baotledi le basepelakadinao ba swanetše go šomiša ditsela ka maikarabelo.D. Melaetša1. Ditebogišo1.1. Theleskoupu ya seyalemoya ya Afrika Borwa e bago MeerKAT e tla ba e kopane le Breakthrough Listen, lesolo la boditšhabatšhaba leo le phuruphutšago bophelo ka ntle ga lefase. E laetša tsebo ya rena le mananeokgoparara ao re tsebagalago ka ona maemong a boditšhabatšhaba. Theleskoupu ya seyalemoya ya MeerKAT ya diamogedi tše 64 ya Afrika Borwa ye tsebagaditšwego ka Mosegamanye lenyaga, ke theleskoupu ye tseneletšego kudu ya go swana e le noši lefaseng ka bophara.1.2. Kabinete e lebogiša sehlopha sa badiradiphatišišo go tšwa Yunibesithing ya Wits bao ba phethagaditšego pšalollo ya go dira histori le ye atlegilego ya sebete go tšwa go mmagongwana yo a fetetšwego ke HIV go ya go ngwana wa gagwe wa go se fetelwe ke HIV. Sehlopha sa dingaka se akaretša Moprofesara Jean Botha, Ngaka Francesca Conradie, Ngaka Harriet Etheredge, Ngaka June Fabian le Moprofesara Caroline Tiemessen.1.3. Kabinete e lebogiša batho ba Equatorial Guinea ka meketeko ya go ikema ka bobona ya mengwaga ye 50. Afrika Borwa e ipshinne ka dikamano tša botseta gotee le Rephabliki ya Equatorial Guinea ga e sale go tloga ka la 5 Mopitlo 1993.2. Mahloko2.1. Kabinete e lebiša mahloko a yona go ba lelapa, bagwera le bašomimmogo ba mohu Boma Edna Molewa, Tona ya Merero ya Tikologo. Tona Molewa o be a iswanetša a le noši ka mekgwa le ka tsela tša go fapafapana, go tloga ka tema yeo a e kgathilego tokologong ya rena go lwela tekatekano ya basadi setšhabeng sa gaborena. E be e le gape konokono ya bosetšhaba le ya lefase ka bophara ya go botegela tikologo ya planete ye swarelelago yeo batho ka moka ba ka e abelanago le go ipshina ka yona.2.2. Kabinete e lebiša mahloko a yona go mmušo le batho ba Indonesia. Mmušo o šetše o laeditše thekgo ya wona, fao go lego maleba, le gona Kabinete e lebogiša bašomedi ba tlhakodišo ba Afrika Borwa bao ba kgathago tema mo matsapeng a kimollo sehlakahlakeng sa Indonesia sa Sulawesi seo se wetšwego ke tšhišinyego ya lefase le tsunami.2.3. Kabinete e lebiša mahloko a yona go ba lapa le bašomimmogo ba Mohumagadi Rowena Baird yo a hlokofetšego bekeng yona ye. Mohumagadi Baird e be e le mmegaditaba wa go tuma kudu wa seyalemoya e bile o be a tsebega.E. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1. Khomišene ya Boditšhabatšhaba ya Tshepedišo ya Bogwebi:a. Ngaka F Ismail (Modulasetulo);b. Morena B Mokgatle;c. Mohumagadi T van Meelis;d. Morena ED Vlok;e. Mohumagadi P Mbiko;f. Morena JC de Beer;g. Mohumagadi VNN Ncwaiba;h. Morena W Sihlobo; lei. Mohumagadi AV Hlatshwayo.Dipotšišo:Mohumagadi Phumla Williams – Seboleledi sa Kabinete sa Motšwaoswere Mogala: 083 501 1039"
Pego ya Kopano ya Kabinete ya la 24 Diphalane 2018,25 Oct 2018,https://www.gov.za/speeches/statement-cabinet-meeting-24-october-2018-25-oct-2018-0000,https://www.gov.za/nso/speeches/statement-cabinet-meeting-24-october-2018-25-oct-2018-0000,"Kabinete e kopane ka Laboraro la 24 Diphalane 2018 ka Tuynhuys, MotsekapaA. Merero ye bohlokwa seemong sa bjale1. Tlhahlo ya Pholisi ya Tekanyetšokabo ya Paka ya Magareng (MTBPS)1.1. Kabinete e amogela polelo ya mathomothomo ya MTBPS ka Tona ya Ditšhelete Tito Mboweni yeo e ikadilego ka kgopolo ye tieletšego ya gore Afrika Borwa e ka mpshafatšwa.1.2. MTBPS ya 2018 e laetša dikgetho tše boima tša ikonomi le metšhelo tšeo di lebaganego le mmušo wa rena mo mengwageng ye meraro ye tlago. Kgolo ya ikonomi ngwageng wa 2018 e theogetše fase go tloga go 1.5% go fihla go 0.7%, le gona seemo sa ikonomi lefaseng ka bophara se santše se goga ka kgara mo mebarakeng ye tšwelelago ya ikonomi. MTBPS ya 2018 e kgontšha leano la Mopresidente la tlhabollo le go tsošwa ga ikonomi leo le thekgwago ke tielelo ya ikonomi le ya metšhelo.1.3. Mmušo o santše o ikgafile mo tlhabollong ya go swarelela ga ikonomi, eupša go bile le go folotša ga e sale go fiwa Polelo ya Tekanyetšokabo ya 2018 ka Dibokwane ngwaga wo. Mmušo o santše o ikgafile go tiiša ikonomi le go fediša dikoloto. Ge go bapetšwa seemo se se boima sa ikonomi le sa matlotlo, lekala leo le šišintšwego la letseno le gare le tšwelapele go bea pele mananeokgoparara a tšhomišo ya tšhelete setšhabeng ao a thekgago thuto ya motheo, maphelo, tlhabollo ya leago, meetse, kelelatšhila le ditirelo tša kabo ya mohlagase.2. Samiti ya Mopresidente ya Maphelo2.1. Kabinete e amogela dipoelo tša Samiti ya Mopresidente ya Maphelo yeo e nepilego go rarolla ditlhotlo tša go fapafapana tšeo di šetšanego le sistemo ya mmušo ya maphelo. Dipoelo tše di tla maatlafatša ditokišetšo tša go phethagatšwa ga Inšorense ya Bosetšhaba ya Maphelo.3. Mpshafatšo ya naga3.1. Kabinete e amogela phethagatšo ya go se fetogefetoge ya mpshafatšo ya naga le mananeo a pušetšo ya naga ao a rarollago mabošaedi a go tšea lehlakore a kgale le go thuša go godiša ikonomi.3.2. Mopresidente Cyril Ramaphosa o eteletše pele moletlo wa pušetšo ya naga fao dihektara tša go feta 4 586 tša naga di abetšwego badudi ba motsana wa KwaMkhwanazi go la Empangeni, KwaZulu-Natala.3.3. Babudi ba KwaMkhwanazi ba tla fiwa gape thekgo le ditefo tša ka morago ga tefelo ya naga yeo ka botlalo go ba thuša go diriša lehumo la naga yeo ka botlalo. Se se fetola badudi go tloga go balemi ba go lema feela gore ba iphediše go ba balemi ba go lemela kgwebo le beng ba dikgwebo go ralala magato ka moka a thoto nageng ya bona.3.4. Mmušo o ikgafetše go thekga go swarelela lebaka le letelele ga dikgwebo tšeo di tšwelelago tša temo, tšeo di akaretšago diprotšeke tše 262 tša go amana le mpshafatšo ya naga go hola bafsa le basadi go ralala diprofense ka moka.4. Tshenyo ya ditlabelo tša mmušo4.1. Kabinete e laeditše matshwenyego a yona mo tshenyong ya ditlabelo tša dinamelwa. Se se bušetša morago boikgafo bja mmušo bja go iša ditirelo bathong bao ba bego ba phaetšwe ka thoko kua morago. Le ge batho ba ka befelwa bjang goba bjang maitshwaro a bona ga a swanela go hlola tshenyo ya thoto ya mmušo. Tshenyo ya mohuta wo e hula bahloki ditirelo tšeo ba di hlokago kudu.4.2. Kabinete e dira bopiletšo go maloko a setšhaba go ntšha mahlo dinameng le go šomišana le makoko a phethagatšo ya melao go golega bao ba nago le seabe gore ba ikarabele. Kabinete e lemogile gape gore Lekala la Toka, Thibelo ya Bosenyi le Tšhireletšego le tla rarolla taba ye go ya ka tshepedišo ye maleba.5. Tshepedišo ya thwalo ya Molaodi wa Bosetšhaba wa Ditshekišo tša Mmušo (NDPP) 5.1. Kabinete e amogela lemanoga le lefsa la go thwala Molaodi wa Bosetšhaba wa Ditshekišo tša Mmušo (NDPP). Mopresidente Ramaphosa o thwetše Sehlopha sa Baeletši go hlaola badiradikgopelo le go ba botšološa e le bao ba swanelago ke go lebelelwa go ka tsorama maemo a Hlogo ya Lekgotla la Bosekiši bja Bosetšhaba. Sehlopha se sa Boeletši se dutše lekga la mathomothomo bekeng yona ye ebile go letetšwe gore le tla romela maina a bao ba hlokotšwego go Mopresidente pele ga la 7 Manthole 2018.6. Kahlolo ya Kgorotsheko ya Molaotheo6.1. Kabinete e sekasekile Kahlolo ya Kgorotsheko ya Molaotheo mabapi le tšhomišo, temo le go ba le lebake bathong ba bagolo mafelong a bona ka sephiring gore ba ka e šomiša, le ditlamorago tša yona. Maloko a setšhaba a kgopelwa go itlwaetša kahlolo ye ka ge tšhomišo ya lebake mafelong a bohle e ileditšwe. Go feta mo, kahlolo ye ga e bee go gweba ka lebake molaong.6.2. Kabinete e dumela gore kahlolo ye e gona go lebeletšwe melao ye mengwe ye ka bago maleba mo tšhomišong, tshwarong le temong ya lebake. Kabinete e sa hwetša dikeletšo mo tabeng ye.7. Samiti ya Polokego Dikolong7.1. Kabinete e amogela Samiti ye bego e swerwe malobanyana mo ya Polokego Dikolong yeo e bego e swerwe ka fase ga boetapele bja Tona ya Thuto ya Motheo Angie Motshekga. Samiti ye e kopantše mmogo baamegi ba thuto le ba kantle go hwetša ditharollo ditlhotlong tša polokego tšeo di lebaganego le dikolo tša naga ye gotee le go kgora ditsela go ya pele tša tikologo ya polokego dikolong.7.2. Se se latela ditiragalo tša dikgaruru dikolong tše dingwe, go akaretšwa lehu le sehlogo la morutiši wa mengwaga ye 24, Morena Gadimang Daniel Mokolobate, yo a hlabilwego ka thipa go fihla a neela moya a hlaba ke morutwana wa Sekolo seo se Phagamego sa Ramotshere kua Zeerust, Leboa Bodikela.7.3. Baamegi ka moka ba kwane gore dikgaruru ka botlalo, kudukudu dikolong, ga di amogelege le gatee le gore tšhomišanommogo ya goya pele e ya nyekega go netefatša gore dikolo di a bolokega go barutwana le barutiši ka bobedi ga bona.8. Ditlhahlobo tša marematlou8.1. Kabinete e lakaletša barutwana ka moka mahlatse le mahlogonolo, kudukudu ba Mphato wa Marematlou, mo nakong ye ya ditlhahlobo. Lekga la mathomothomo, kgoro e tlare wona ngwaga wo ya sepediša ditlhahlobo tša Polelo ka Diatla ya Afrika Borwa maemong e Leleme la Letswele go barutwana ba difoa ba 58 go ralala dikolo tše lesome. Ditlhahlobo tše di gagaba lebaka la dibeke tše tlhano le seripa ebile di tla rungwa ka la 28 Dibatsela 2018.8.2. Barutwana nageng ka bophara le bona ba tla saena boikano bja boithaopo go ikgafa go šireletša potego ya ditlhahlobo ka go se kgathe tema maitshwarong afe goba afe a go se loke. Batswadi le bahlokomedi ba bana ba hlohleletšwa go thekga barutwana mo nakong ye ye boima mo leetong la bona la dithuto. Go bohlokwa gape go hlohleletša barutwana go fetša dithuto tša bona.B. Diphetho tša Kabinete9. Kabinete e dumeletše go tsebagatšwa ga Mafelo ao a Šireleditšwego a Mabopo a 20 (di-MPA) bjalo ka karolo ya Lesolo la Operation Phakisa: Netweke ya Boemedi ya di-MPA tša Ikonomi ya Mabopo.Mohola wa tsebagatšo ye ya tlaleletšo e tla, gare ga tše dingwe, ya dumelela tlhabollo ya goyapele ya boeti bja go tsamaišana le tlhago le tlhohleletšo ya khumanego ya methopo yeo e laolwago ka tsela ye swarelelago go bareaditlhaphi ba dikgwebo tše nnyane. Mafelo a tlaleletšo ao a šišintšwego a latetše ditherišano tše maleba le bakgathatema bao ba amegago. Di-MPA di tlo phatlalatšwa ka Kuranteng ya Mmušo.10. Kabinete e dumeletše Lenaneo la Afrika Borwa la Bosetšhaba la Magato ao a Sekasekilwego le go Tsepamišwa (NAP) go Lwantšha Phedišo ya Dithokgwa, go Gwahlafala ga Naga le go Fediša Komelelo (2018-2030). NAP e šeditše go kgatha tema mo pabalelong le tšhomišong ye swarelelago ya naga ya rena le didirišwa tše dingwe tša tlhago. Afrika borwa e dumeletše kopano sa Ditšhabakopano ya go lwantšha Phedišo ya Dithokgwa ka 1997. Ka go tsamaišana le Sengwalwa sa 9 sa Kopano ye, go nyakega gore bakgathatema ba tšweletše, ba lokiše le go phethagatša magato a NAP bjalo ka kgwekgwe ya taba ya leanophethagatšo la go lwantšha phedišo ya dithokgwa le go fediša ditlamorago tša komelelo. Afrika Borwa e tšweleditše magato a yona a NAP ka 2004.C. Melaokakanywa11. Kabinete e dumeletše phatlalatšo ya Phetošo ya Molaokakanywa wa Bana ka Kuranteng ya Mmušo gore setšhaba se fe ditshwayotshwayo tša sona. Molaokakanywa wo o šeditše go maatlafatša tšhomišanommogo ya tlhokomelo ya bana le Peakanyo ya tšhireletšo ka tšhomišanommogo ya magareng ga dikgoro le ya magareng ga mafapha.Diphetošo tše di arabela Kahlolo ya Kgorotsheko ya Godimo ya Gauteng ya Dibatsela 2017, fao Kgoro ya Tlhabollo ya Leago e laetšwego go lokišetša le go tsebagatša diphetošo tša maleba Molaong wa Bana, 2005 (Molao 38 wa 2005) go ya ka ditharollo tša semolao mo taolong ya peakanyo ya tlhokomelo ya kgodišo ya bana.12. Kabinete e dumeletše go tsebagatšwa ga Phetošo ya Molaokakanywa wa Ditirelo tša Diposo Palamenteng. Molaokakanywa wo o kgontšha Sengwalwa sa Makgoraditsela sa Pholisi ya Bosetšhaba ya Mohlakanelwa ya ICT yeo e dumeletšwego ke Kabinete ka Lewedi 2016. Dipoelo tšeo di nepilwego ke go ba le Poskantoro ya Afrika Borwa yeo e phadišago, ya go diragatša le ya go swarelela yeo e abelago/e kgontšhago ditirelo tša gohle le khumanego ya tšona gotee le phetošo ya lefapha la diposo. Molaokakanywa wo o fana gape ka lemanoga la go neeletšana ka diaterese tša tulo baduding ba dinagamagae le ba metsana ya ka fase ga magoši. Molaokakanywa wo o šetše o fetile mo ditherišanong tša setšhaba.D. Ditiragalo tšeo di tlago13. Khonferense ya Afrika Borwa ya Dipeeletšo tša BoditšhabatšhabaMopresidente Ramaphosa o tlare ka Labohlano, 26 Diphalane 2018, a tsorama maemo a modulasetulo Khonferenseng ya pulamadibogo ya Afrika Borwa ya Dipeeletšo kua Sandton Convention Centre go la Johannesburg. Ye ke karolo mehutahuta ya matsapa a go goka dipeeletšo le go godiša ikonomi. Se sengwe gape ke gore baemedi ba bane ba dipeeletšo bao ba thwetšwego ke Mopresidente ba tla begela khonferense ka mošomo wa bona go lebeletšwe kgatelopele yeo e fihleletšwego.14. Samiti ya Dipeeletšo ya Sehlopha sa Dinaga tše 20 (G20)Mopresidente Ramaphosa o memilwe ke Dikantorokgolo tša Selete sa Germany, Ngaka Angela Merkel, go kgatha tema Samiting ya Dipeeletšo ya G20 ya Dikgwebo tša Gemany le Kopanokgwebong ya Dinaga tša Afrika (CwA), le Sehlophaphethiši sa Merero ya Kgwebo, tše ka bobedi ga tšona di tlo swarelwa kua Berlin, Germany ka la 30 Diphalane 2018.Samiti ya Dipeeletšo ya G20 e tla kopantšha mmogo dikgwebo tša Germany le dinaga tša CwA go phuruphutša menyetla ya dipeeletšo ka fase ga tlhako ya Kgwebišanommogo ya G20 le Afrika. Babeeletši ba Germany ba tla laetša diprotšeke tša maemo a godimo tšeo gabjale di dirwago dinageng tša CwA le go phuruphutša menyetla ye mengwe mo kontinenteng. Mopresidente o tla ba gona samiting bjalo ka modulasetulo wa bobedi wa Sehlopha sa Boeletši sa Afrika sa G20. Khonferense ya G20 mo go CwA e tla šetša ditsela tšeo ka tšona G20, dinaga tša Afrika le dihlongwa tša tlhabollo di ka šomago mmogo ka gona go hlohleletša dipeeletšo tša praebete le kgathotema ikonoming mo mebušong ya Afrika. Kopano ye e tla thomiša ka mošomo wa boitokišetšo mo legorong le bakeng sa Samiti ya G20 go la Buenos Aires, Argentina.15. Beke ya go Šetsa Imbizo ya BosetšhabaMaloko a Lekgotlaphethiši ba tla kgatha tema mo Bekeng ya go Šetša Imbizo ya Bosetšhaba ya maemo a bosenyane ya GCIS ya Tshepedišo ya bohlano mmušong wa temokrasi yeo e tla swarelwago go thoma ka la 12 go fihla ka la 25 Dibatsela 2018. Tiragalo ye e diragala ka nako ye tee le ya Beke ya go Bea Tšohle ya Lenaneotšhomo la Kabinete.Beke ya go Šetša Imbizo e tla fana ka monyetla go maloko a Lekgotlaphethiši la Bosetšhaba gotee le baetapele ba mmušo wa profense le pušoselegae go swara dikopano tša setšhaba le di-Imbizo nageng ka bophara, mo lebakeng le, nepokgolo e le go laetša magato a mmušo a phethagatšo ya Tlhako ya Leanophethagatšo ya Paka ya Magareng(MTSF) le go hlaganela matshwenyego ao badudi ba ntšhitšego mafahleng a bona, ao a amago polokego, kgolo le tlhabollo ya batho ba gaborena setšhabeng.Dibeke tše pedi tše tša phethagatšo di diragala ka nako ye tee le meketeko ya mengwaga ye lekgolo ya balwelatokologo Mama Albertina Sisulu le Tata Nelson Mandela, bao ka bobedi ga bona e lego seka sa ditherišano le dikamano tša kgafetšakgafetša le batho bao ba ba hlankelago.E. Melaetša Ditebogišo16. Kabinete e lebogiša Tona ya Maphelo, Ngaka Aaron Motsoaledi, yo a amogeditšwego difoka tše pedi tša go hlomphega tša Kochon, kua moletlong wa difoka tše bego di swerwe kua Hague, Netherlands. Sefoka sa pele ke sa maikarabelo a Tona ka boyena a le noši ka baka la maitapišo a gagwe le boetapele bja sepolotiki mo twantšhong ya bolwetši bja mafahla (TB) lefaseng ka bophara.Sefoka sa bobedi seo Tona a tla se abelanago le Leloko la go Hlomphega Nick Hebert, Moleloko wa Palamente (MP) gola United Kingdom e tlaba mabokgoni a bona bjalo ka baduladitulo ba mohlakanelwa ba Kopano ya Maloko a Palamente Lefaseng ka Bophara ka TB ba go tšwa dinageng ka moka lefaseng. Sefoka sa Kochon se fiwa ngwaga ka ngwaga go batho le/goba mekgatlo yeo e kgathilego tema ye bohlokwa go lwantšha TB e kaba ba le dinageng tša bona goba lefaseng ka bophara.17. Kabinete e amogela Difoka tša 2018 tša Lefase tša Boeti fao Afrika Borwa e kgethilwego bjalo ka Naga ye Eteletšego dinaga pele mo Afrika. Durban, KwaZulu-Natal le yona e hlaotšwe bjalo ka Toropokgolo ye Eteletšego Ditoropo tša Afrika pele le go ithopela leina la mabonwa la Boemakepe bjo tšwago pele mo Afrika bja Maeto ka dikepe. Motsekapa, gola Kapa Bodikela e ikhweleditše leina la Lefelo le tšwago pele mo Afrika la Ditiragalo le Meketeko.18. Kabinete e amogela tiragatšo sefaleng sa filimo ye dirilwego ka mo nageng ya go bitšwa Nommer 37 ye hlagišitšwego ke modiradifilimo Joshua Bradley wa kua Amerika ka la 2 Dibatsela 2018. Filimo ya bohlagahlaga ka seemo sa bosenyi ye theilwego ka ditiragalo tša Cape Flats e thekgilwe ke Kgoro ya Bogwebi le Intasteri ka ditšhelete ka sekimo sa yona sa Afrika Borwa sa Diputseletšo tša Badiradifilimo ba Bafsa ba Bathobaso. Se se tla thuša go goka dipeeletšo tša thwi tša dinageng tša ka ntle gore di beeletše ka gare ga intasteri ya Afrika Borwa ya difilimo.Mahloko19. Kabinete e bile le Mopresidente Ramaphosa go laetša go nyama ga yona le go lebiša mahloko a yona go tše latelago:19.1. tiragalo ye sehlogo ya go hlokofala ga batho ba go feta 27, mo kotsing ya go ama difatanaga tše mmalwa tseleng ya N1 ya go leba Leboa gola Limpopo. Badiriši ba tsela ba hlohleletšwa go ntšha mahlo dinameng le go otlela ka šedi ye kgolo mo ditseleng le gona ba swanetše go netefatša gore ba obamela melao ya tsela ka dinako tšohle.19.2. go hlokofala ga Molwelatokologo, Mama Agnes Msimang. Mama Msimang e be e le molwelabong wa boikgafo le Motlatšamopresidente wa peleng wa Liki ya Basadi ya African National Congress (ANCWL). O be a le magareng ga palo ya basadi ba bantšintši bao ba rapilego matšema go selaganya Afrika Borwa ka bophara kgahlanong le mmušo wa kgethollo. O tla bolokwa ka Labohlano la 26 Diphalane. Tirelo ya poloko e tla thoma ka iri ya 08:00 kerekeng ya Our Lady of Cedars Catholic Church gola Woodmead, Johannesburg.19.3. go hlokofala ga mogale wa go lwela tokologo ebile e le moamogedi wa Sefoka sa Bosetšhaba sa Mendi sa Silibere ka baka la Bonatla, Morena Eric “Stalin” Mtshali.19.4. go hlokofala ga mogale wa ANC Moss Chikane. Morena Chikane ebile Moleloko wa Palamente ka 1994 morago ga dikgetho tša mathomo tša naga ye tša mmušo wa temokrasi. Ka 2005, o thwetšwe bjalo ka Motseta wa Afrika Borwa nageng ya Germany.19.5. batho ba Sweden gotee le lapa la Mohumagadi Lisbet Palme wa mengwaga ye 87‚ yo a hlokagetšego. Mohumagadi Palme e be e le mohlologadi wa Tonakgolo ya Sweden Olof Palme yo a bolailwego ka 1986 ebile e le yo Mopresidente Ramaphosa a mo hlalošitšego bjalo ka Mogwera wa Afrika Borwa.20. Bao ba thwetšwego mešomongF. Batho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.21. Lekgotla la SENTECH SOC LIMITED:a. Mohumagadi Maureen Makole Manyama (molaodi yo e sego wa lekgotlaphethiši); leb. Mohumagadi Precious Nompumelelo Sibiya (molaodi yo e sego wa lekgotlaphethiši).22. Go thwalwa gape ga Mohumagadi Gugulethu Brightness Nokukhanya (Poppy) Khoza bjalo ka Molaodi: Difofanetša Naga tša Lekgotla la Difofanetša Afrika Borwa.23. Ngaka Molefi Motuku bjalo ka Mohlankediphethišimogolwane wa Mintek (mokgatlo wa bosetšhaba wa Afrika Borwa wa diphatišišo tša diminerale).24. Morena Terries Salani Ndove bjalo ka Motlatšamolaodipharephare: Pušetšo ya Naga le Tlhabollo ya Kgoro ya Tlhabollo ya Metsemagae le Mpshafatšo ya Naga.Dipotšišo:Mohumagadi Phumla Williams – Seboleledi sa Kabinete sa MotšwaoswereMogala: 083 501 0139"
"Pego ya Kopano ya Kabinete ya la 7 Dibatsela, 2018 ",8 Nov 2018,https://www.gov.za/speeches/statement-cabinet-meeting-7-november-2018-8-nov-2018-0000,https://www.gov.za/nso/speeches/pego-ya-kopano-ya-kabinete-ya-la-7-dibatsela-2018-8-nov-2018-0000,"Kabinete e kopane ka Laboraro, 7 Dibatsela 2018 mo Tuynhuys ka Motsekapa.A. Merero ye bohlokwa seemong sa bjale1. Samiti ya Mopresidente ya Dikgaruru tša Bong le Dipolao tša Basadi le Basetsana 1.1. Kabinete e amogela dipoledišano tša katlego tša Samiti ya Mopresidente ya Dikgaruru tša Bong le Dipolao tša Basadi le Basetsana yeo e swerwego ka la 01 le la 02 Dibatsela 2018. Samiti e kgonthišitše go dira tumelelano ya tšhoganetšo go šogana le khuduego ya dikgaruru tša bong, kgethologanyo kgahlanong le basadi le go se lekalekane ga bong.1.2. Mmušo o dumetše go dira tshekatsheko ya maano a bosetšhaba go fediša dikgaruru tšeo di theilwego go bong le tlhabollo ya Leanotiro la Bosetšhaba ka dikgaruru tša bong. O dula o ikgafile go šoma le bakgathatema ka moka go kgonthiša gore re fokotša kudu magato a dikgaruru tša bong – gomme mafelelong re di fediše.1.3. Kabinete e ipiletša go maAfrika Borwa ka moka go šoma mmogo go fetola maitshwaro kudu, ditiro le diinstitušene go fediša dikgaruru kgahlanong le basadi. 2.    Peeletšo 2.1. Kabinete e amogela Khonferense ya Dipeeletšo yeo e swerwego ka katlego ka Diphalane kua Sandton, Johannesburg. Khonferense ye ya Dipeeletšo e kgontšhitše Afrika Borwa go kgoboketša phihlelelo ya maikgafo a dipeeletšo mo makaleng a go fapana a ekonomi a ka dirago tšhelete ye e ka bago R290 bilione. Se se tlaleletša go ditshepišo tšeo di amogetšwego nakong ya lesolo la dipeeletšo ka baemedi ba go ikgetha ba ka nageng le tša go tšwa go dinaga tša go fapana nakong ya diketelo tša semmušo tše di ka dirago tšhelete ye e ka bago R400 bilione.2.2. Khonferense ye e be e tsenetšwe ke baemedi ba go feta 1 000, go tšwa dinageng tša go feta 35. Moya le maikutlo e be e le tša lethabo gomme naga e bontšhitše dibaka tše difsa tša dipeeletšo le mananeo a dipholisi tšeo di thušago go hlola tikologo ye botse ya dipeeletšo.2.3. Kabinete e lebogiša sehlopha seo se šomilego Khonferenseng gomme e lebeletše go amogela dipego tša tshedimošo ye mpsha leboelela ka ga phethagatšo ya maikgafo ao a dirilwego.2.4. Ge Afrika Borwa le Afrika ka bophara di tšwela pele go sepela ka tsela ya lebelo go feta ka moka go godišeng ekonomi ya kontinente, Kabinete e amogela gape tlhomišo ya Foramo ya Dipeeletšo ya Afrika, yeo gonabjale e kgatlampanago go fihla ka la 9 Dibatsela 2018, ka Johannesburg. Foramo ya Dipeeletšo ya Afrika e beakantšwe ke Panka ya Tlhabollo ya Afrika. Maikemišetšo a yona ke go aga dikatlego tša gonabjale ka go kopanya babeeletši ba makala a mmušo le a praebete go latela tsela ye mpsha ya Kontinente ya Afrika ka moka.2.5. Khonferene ya Afrika ya G20 ye e swerwego kgauswanyana e kaonafatša gape dibaka tša rena tša kgolo ka maikgafo a go fapana ao a godišago dipeeletšo tša praebete le go kgatha tema ekonoming ka mebušong ya Afrika bjalo ka karolo ya Tumelelano le Lenaneo la Afrika (CwA). Afrika Borwa le Germany ke badulasetulo mmogo ba CwA ka Sehlopha sa Dikeletšo sa Afrika.2.6. Kabinete e amogetše gape Phaka ya Diintasteri tša Phuthaditšhaba ya R50 milione yeo e sa tšogo thakgolwa ka Freistata yeo e tla godišago tlhabollo ya diintasteri gomme ya oketša tlholo ya mešomo ya gae le kgolo ya ekonomi ka profenseng yeo.2.7. Kabinete e na le tshepo ya gore tsenogare ye e tla thoma go fokotša ditlhohlo tša go hloka mošomo tšeo naga e lebanego le tšona, ka go godiša moya wo o mpshafaditšwego wa tshepo le boitshepo.3.  Tlholo ya Mešomo 3.1. Mmušo o akgofiša maitapišo a go hlola mešomo ye mentši ya bafsa le maAfrika Borwa ka bophara, o nepiša diekonomi tša metsesetoropo le metsemagae, le dikgwebo tša basadi le bafsa bao gantši ba angwago ke dinnete tša ditlhohlo tša ekonomi.3.2. Kabinete e na le boitshepo bja gore sehlopha sa ditshepedišo tša kaonafatšo, seo se tla tlišago R50 bilione mo makaleng a motheo go swana le temo, mananeokgoparara a mmušo, diekonomi tša metsesetoropo le metsemagae, se tla fa tlhohleletšo ye e hlokegago ya tlholo ya mešomo le kaonafatšo ya ekonomi yeo e swarelelago.3.3. Se se tlaleletša go dipolelo tša tirišo tša Samiti ya Mešomo moo mmušo, dikgwebo le mešomo di ikgafilego go: reka ditšweletšwa tša gae; go dumelela mokgwa wo bothata kudu go dikišontle tšeo di oketšegago, tsenogare go koketšo ya mohola wa temo le thekgo ya dikgwebo tše dinnyane le tša magareng go kaonafatša mešomo.3.4. Kabinete e kgolwa gore ditsenogare tše di bohlokwa mo go šoganeng le dikutollo tša Dinyakišišo tša Bašomi tša Kotara ye Nngwe le ye Nngwe mo kotareng ya boraro ya 2018, yeo e bontšhitšego bobedi kgolo ya mešomo le koketšego mo palong ya batho bao ba sa šomego. Mo nakong ya dikgwedi tše tharo, go hlotšwe mešomo ya tlaleletšo ye 92 000. Le ge go le bjalo, ka lebaka la gore ‘batho bao ba nyakago mošomo gomme ba feletšwe ke tshepo’ ba tsene gape mmarakeng wa mošomo mo kotareng, palo ya bao ba hlokago mošomo le yona ya gola, ka 0.3 ya ntlha ya phesente go ya go 27.5%.3.5. Go ya ka Kgoro ya Dipalopalo ya Afrika Borwa (Stats SA) kgolo ya mešomo e ngwadišitšwe mo go bokgoni bja ditirelo tša kgwebo le kago, mola go lahlegelwa ke mešomo go diregile ka meepong, tšweletšong, dinamelweng le ka mešomong ya batho ba ba thušago ka magaeng. Mešomo ka makaleng a semmušo e fokotšegile, mola mešomo ka makaleng ao e sego a semmušo e oketšegile.4.  Segopotšo sa bo 20 sa Molao wa Phadišano4.1. Kabinete e lemoga gore Molao wa Phadišano o feditše mengwaga ye 20 go tloga mola o thomilego go šomišwa ka Diphalane 1998. Mo nakong ya mengwaga ye 20, balaodi ba phadišano ba bontšhitše katlego ye kgolo mo go lwantšheng go oketša ditheko, go šomiša bošaedi taolo ya mebaraka le tšhireletšo ya dikgahlego tša setšhaba nakong ya ge dikgwebo di kopana go ba kgwebo ye tee. Bolaodi bo kgonne go otla dikhamphani ka dikotlo tša go feta R8 bilione ge di tshela Molao wo. Ofisi ya Tona ya Tlhabollo ya Ekonomi ka mekgwa ya Molao wa Phadišano, e dirile go feta R5 bilione go matlotlo a go ikgetha go godiša dikgwebo tše dinnyane, baabi ba mo gae le go tsena ga balemi ba bathobaso mo dikgopolong tša ekonomi.4.2. Kabineti e lebogiša bolaodi bja phadišano ka mošomo woo ba o dirilego go bula ekonomi go bakgathatema ba bafsa le go godiša kgwebo le phadišano.5. Kopano ya Khansele ya Mokgatlo wa Mellwane ya Lewatle la India (IORA) ya Lekgotla la Ditona 5.1. Kabinete e lebogiša Kgoro ya Dikamano tša Boditšhabatšhaba le Tirišano ka go swara Kopano ya Khansele ya Mokgatlo wa Mellwane ya Lewatle la India (IORA) ya Lekgotla la Ditona (COM) ya bo 18 yeo e swerwego Durban, KwaZulu-Natal ka la 02 Dibatsela 2018 ka fase ga morero: Go kopanya Batho ba Afrika, Asia, Australasia le Middle East ka kaonafatšo ya tirišano ya Khutšo, Tšhireletšo le Tlhabollo ya Go swarelela”.5.2.  Ye nngwe ya dipoelo tša kopano ya IORA ya bo 18 e be e le Pego ya Go ikgetha go hlompha Mopresidente Nelson Mandela yoo e lego yo mongwe wa bathomi ba IORA. Se se dirile gore go hlongwe “Lenaneo la go ithutela mošomo la IORA la Nelson Mandela ‘E ba Bohwa’” go emetšwe gore le thakgolwe ka Mosegamanye 2019. Maikemišetšo a lenaneo le ke go matlafatša le go fa bafsa bokgoni bja semolao bja IORA bja maitemogelo a mošomo mo karolong ya dithuto tša bona.6. Go lwantšha bosenyi 6.1. Kabinete e amogela Lekala la Go lwantšha Digongwana leo le thakgotšwego kgauswanyana ka Hanover Park, Kapa Bodikela, ke Mopresidente Cyril Ramaphosa. Tsenogare ye ya tlaleletšo ka mmušo e tla thuša kudu ka go šogana gabotse le bothata bja digongwana le bosenyi bjo bo lebanego le diokobatši tšeo di tshwenyago ditšhaba. 6.2. Lekala le le na le maloko ao a hlahlilwego go šogana le maemo a kotsi a magolo ka ge a etšwa dihlopheng tša boikarabelo bjo bo rulagantšwego, maphodisa a mešomo ya go ikgetha (ao a tsebagalago kudu ka gore ke maperete) gammogo le lekala la tsenogare la bosetšhaba. Mo lesolong la go lwantšha bosenyi, tsenogare ye kgolo yeo e etilwego pele ke mmušo e tla hlongwa nageng ka bophara. 6.3. Kabinete e ipiletša go ditšhaba go šoma mmogo le mekgatlo ya phethagatšo ya molao go thekga polokego le tšhireletšo yeo e lego bohlokwa go setšhaba se sengwe le se sengwe gore se gole. E dula e ikgafile go kgonthiša gore ditšhaba tša rena di bolokegile ebile di ikwa di bolokegile mo mafelong ao di lego go ona.7. Sehla sa motšhelo 7.1. Kabinete e leboga balefamotšhelo ka go iša difomo tša bona tša metšhelo tša ngwaga le ngwaga tša sehla sa motšhelo sa 2017/18, seo se tswaletšego ka la 31 Diphalane 2018. Letseno leo le dirilwego ka metšhelo e dula e le mothopo wo mogolo wa matlotlo ao a kgonthišago gore mmušo o ka iša ditirelo bathong. 8. Setlamo sa Setšhaba sa Thušo ya Ditšhelete tša Baithuti (NSFAS)8.1. Kabinete e gopotša barutwana ka moka bao ba ratago go dira dikgopelo tša thušo ya ditšhelete tša 2019 go Setlamo sa Setšhaba sa Thušo ya Ditšhelete tša Baithuti (NSFAS) gore dikgopelo tša inthanete di tswalelwa ka la 30 Dibatsela 2018..8.2. Ka la 01 Lewedi 2018, dikgopelo di buletšwe baithuti bao ba nago le maswanedi bao ba nyakago go tšwetša dithuto tša bona pele ka 2019 mo dithutong tšeo di dumeletšwego mo yunibesithing ye nngwe le ye nngwe ya bosetšhaba goba Dikholetšhe tša Thuto le Tlhahlo tša Mešomo ya Matsogo le Bothekniki (TVET) ka Afrika Borwa.8.3.    Baithuti ba hlohleletšwa go dira dikgopelo ka inthanete goba ba etele senthara ya kgauswi ya Mokgatlo wa Tlhabollo ya Bafsa (NYDA) pele ga letšatši la go tswalela.B. Diphetho tša Kabinete 9.  Kabinete e dumeletše Tlhako ya Mokgwa go latela dikgahlego tša ekonomi yeo e beakantšwego ya Afrika Borwa lefaseng ka moka ka ge e amana le kgwebo, peeletšo le tlhabollo ya diintasteri. Maikemišetšo a mokgwa wo ke go kgonthiša gore go kgatha tema boditšhabatšhabeng go thuša dinyakwa tša pholisi ya gae ya naga go swana le kimollo ya bohloki, go hloka mešomo le go se lekalekane.Mokgwa wo o thekga gore Afrika Borwa e latela kopanyo ya tlhabollo mo Afrika ka moka o thekgwa ke mokgwa wo o laolwago ke dipeeletšo le go aga mekgatlo ye e beakantšwego go hlabolla lenaneo la yona. E kopanya gape dikamano tša yona tša kgwebo le peeletšo le dinaga tšeo di hlabologilego le go latela dipeeletšo tša ka gare, phetišetšo ya mabokgoni le theknolotši le kišontle ya mohola. 10. Kabinete e dumeletše gore go mpshafatšwe meputso ya ngwaga le ngwaga ya ditshenyagelo tša go phela ya maloko a Khomišene ya Ditokelo tša Batho ya Afrika Borwa (SAHRC). Molao wa Khomišene ya Ditokelo tša Batho ya Afrika Borwa, wa 2013 o bolela gore moputso, putseletšo le mabaka le dipeelo tše dingwe tša ofisi di swanetše go laolelwa ke Mopresidente ka poledišano le Kabinete le Tona ya Matlotlo.C. Ditiragalo tše di Tlago 11. Mokgatlo wa Mešomo wa BoditšhabatšhabaKhomišene ya Lefase ya Legato la Godimo ya Mokgatlo wa Mešomo wa Boditšhabatšhaba (ILO) ka ga Bokamoso bja Mošomo e tla swara kopano ya yona ya mafelelo go tloga ka la 15 go fihla ka la 17 Dibatsela 2018. Mopresidente Cyril Ramaphosa ke modulasetulommogo wa Khomišene le modirišani wa gagwe wa Sweden Stefan Löfven. Khomišene ya Lefase ya Legato la Godimo, yeo e thakgotšwego ke ILO ka 2017, e filwe mošomo wa go lekola lebelo la diphetogo tšeo di diregago lefaseng la mošomo, go utolla ditlhohlo tša motheo le seo se swanetšwego go dirwa go dira bokamoso bja lefase la mošomo go ba kaone le go ba le toka. Mošomo wa Khomišene ya Lefase ya Legato la Godimo o sepelelana le nepo ya mmušo mo go hloleng mešo ye mekaone ya go swarelela, le maitapišo a go kgonthiša gore bafsa ba Afrika Borwa ba na le mabokgoni ao a hlokegago go atlega mo mafelong a mošomo ao a fetogago.12. Dipontšho tša Ditšwantle tša Boditšhabatšhaba tša China (CIIE) Kabinete e amogela go kgatha tema ga Afrika Borwa bjalo ka moeti wa naga wa tlhompho mo Dipontšhong tša Ditšwantle tša Boditšhabatšhaba (CIIE) ka Shanghai. Tona ya Kgwebo le Intasteri Rob Davies, o etile pele baemedi ba mekgatlo ye 27 ya Afrika Borwa. Baemedi ba thušwa ka ditšhelete ke Kgoro ya Kgwebo le Intasteri ka Setlamo sa Thušo sa Dipeeletšo le Mmaraka wa Kišontle (EMIA).Go kgatha tema ga Afrika Borwa go kgontšha gabotse naga go godiša kgwebo le mabokgoni a peeletšo gomme re lebeletše babontšhi bao ba kgathago tema go tloga go makala, go akaretša go laola temo, dieta le matlalo, boentšenere, dikhemikhale tša dibešwa, dikarolwana tša diporo, tšhireletšo, gammogo le theknolotši ya tshedimošo le dikgokagano, go boela gae le diotara tša go reka. Mo mellwaneng ya Kišontle, Afrika Borwa e swere seminare ya dipeeletšo yeo e nepišago dibaka mo lekaleng la tšweletšo.13. Beke ya Nepišo ya Imbizo Dibeke tše pedi tše di tlago tša mošomo wa polotiki di tla dira leswao la Beke ya Nepišo ya Imbizo ya Bosetšhaba ya bo Senyane, yeo e beakantšwego ke Tshepetšo ya Dikgokagano le Tshedimošo ya Mmušo (GCIS). Maloko a Taolo ya Bosetšhaba gammogo le baetapele ba mmušo ba selegae le ba diprofense ba tla thoma dikopano tša ditšhaba le Izimbizo nageng ka moka. Lenaneo le tla bewa mo go www.gov.za go thoma ka la 12 go fihla ka la 25 Dibatsela 2018.MaAfrika Borwa a hlohleletšwa go šomiša sefala se go kgokagana le bahlankedi ba mmušo ba ditaba tša kabo ya ditirelo go kgonthiša gore re šoma mmogo go hlabolla ditšhaba tša rena.D. Mahloko 14. Kabinete e romela melaetša ya mahloko go malapa le baratiwa ba ka moka bao ba lahlegetšwego ke maphelo a bona nakong ya mollo mo Garden Route le mafelo a kgauswi, gammogo le Kapa Bohlabela. Mollo o fetile ka bophelo bja Nico Heyns, yoo a bego a fofiša difofane tša “Working on Fire”. O fetile gape ka maphelo a batho ba bangwe ba senyane le go dira gore batho ba bangwe gape ba 2000 ba lahlegelwe ke magae a bona. Dithoto tše mmalwa le mafelo a magolo a dimela le wona a sentšwe. Kabinete e tumiša karabelo ya lebelo ya balwantšhamollo le bahlankedi ba taolo ya masetlapelo, gammogo le Mašole a Moyeng a Afrika Borwa le “Working on Fire” bao ba šomilego ntle le go khutša go phološa maphelo gomme ba kgona go laola mollo.15. Kabinete e romela melaetša ya mahloko go Mmušo le batho ba Indonesia go latela go wa ga sefofane seo se bolailego batho ba 189 ka morago ga go thakgoga go tšwa toropokgolong ya Indonesia, Jakarta.E. Ditebogišo 16.  Kabinete e lebogiša Afrika Borwa ka ge e kgethilwe ka thekgo ye kgolo go thuša mo Khanseleng ya Mokgatlo wa Mananeokgoparara a Dikgokagano a Boditšhabatšhaba (ITU) ka Mošupologo, 05 Dibatsela 2018 nakong ya Khonfersense ya Baemedi ba ITU ka Dubai. Kabinete e lebogiša gape Morena Mandla Mchunu wa ICASA yoo a kgethilwego go thuša ka Botong ya Taolo ya Radio ya ITU gammogo le Mohumagadi Bogdan-Martin ka go kgethwa ga gagwe bjalo ka Molaodimogolo wa Biro ya Tlhabollo ya Mananeokgoparara a Dikgokagano, le bjalo ka mosadi wa mathomo go ba karolo ya bolaodibogolo bja ITU go thoma mola e hlongwago ka 1865.Afrika Borwa e a ikokobetša ka tshepo yeo e e filwego ke mebušo ya dinaga tše dingwe go thuša mo dibopegong tša godimo tša ITU mo mengwageng ye mene ye e latelago. Re tla šomiša maemo a go godiša lenaneo la tlhabollo le setšhaba la tshedimošo ya kakaretšo mo mengwageng ya titšitale.17. Kabinete e lebogiša gape Repabliki ya Temokrasi ya Gare ya Ethiopia go kgetha mopresidente wa yona wa mathomo wa mosadi, Mohlompegi Sahle-Work Zewde, yoo gonabjale e lego mopresidente wa mosadi a le tee mo kontinenteng ya Afrika. Afrika Borwa e tla tšwela pele go tiiša dikamano tša yona tša kopano le Ethiopia mo dikarolong tše mmalwa tšeo di akaretšago dikamano tša kgwebo, polotiki le ekonomi.18. Kabinete e lebogiša Mopresidente Paul Biya wa Cameroon, yoo a tlhomišitšwego la bošupa ka ofising. Kabinete e ipiletša go batho ka moka ba Cameroon go šoma mmogo go hwetša tharollo ya khutšo mo ditshepetšong tša dipoledišano tša kakaretšo. Kabinete e lebeletše dikamano tša go gola ga polotiki tša kopano, ekonomi le kgwebo gare ga Afrika Borwa le Cameroon.19. Kabinete e lebogiša gape batho ba Brazil ka go swara dikgetho tša katlego tšeo di kgethilego Mopresidente wa Repabliki ya Kopano ya Brazil, H.E. Jair Bolsonaro bjalo ka Mopresidente wa go latela wa Brazil.20. Kabinete e lebogiša setšhaba ka moka sa maHindu ka Afrika Borwa bao ba ketekago Diwali goba Deepavali. Wo ke mokete wa bodumedi wo o ketekago phenyo ya botse kgahlanong le bobe, tsebo le bohlale kgahlanong le go hloka šedi gammogo le phenyo ya lesedi kgahlanong le leswiswi. A lesedi la legodimo le šegofatše Afrika Borwa ka khutšo, katlego, lethabo le kgotsofalo, ge ka moka re kgatha karolo ya rena go kgokaganya khutšo le kopano mo phapanong ya ditšo le ditumelo tša ka nageng ya rena.F.  Bao ba thwetšwego mešomong Batho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.21.    Go thwalwa gape ga Mohumagadi Nomfundo Maseti bjalo ka Leloko la Taolo la Nako ka moka la taolo ya Dipeipi tša Digase, go thuša mo Botong ya NERSA.22.    Batho ba ba latelago ba thwetšwe mo Khanseleng ya Tikologo ya Kago:a.    Absalom Mosabeni Molobe (Modulasetulo); b.    Mohumagadi Maphefo K Mogodi (Motlatšamodulasetulo); c.    Mohumagadi Zandile Yvonne Mathe;d.    Ngaka Jenitha Badul;e.    Ngwako Edward Hutamo;f.    Noninzi Qina;g.    Gert Hendrik Meyer;h.    Jerry Leigh Magolius;i.    Hendrik Ndlovu;j.    Ngaka Keith Ivor Jacobs;k.    Moatbokheiti Boitumelo Tlhakung;l.    Inge Maree Vieira;m.    Sinenhlanhla Thuleleni Mthembu;n.    Ngaka Prittish Dalao.    Ulandi Exnerp.    Mohumagadi Florence Rabada;q.    Mohumagadi Noluthando Hazel Molao; ler.    Ngaka Claire Deacon.Dipotšišo: Mohumagadi Phumla Williams – Seboleledi sa Kabinete sa MotšwaoswereMogala: 083 501 0139"
Pego ya Kopano ya Kabinete ya la 21 Dibatsela 2018 ,22 Nov 2018,https://www.gov.za/speeches/statement-cabinet-meeting-21-november-2018-22-nov-2018-0000-0,https://www.gov.za/nso/speeches/statement-cabinet-meeting-21-november-2018-22-nov-2018-0000-0,"Kabinete e kopane ka Laboraro, 21 Dibatsela 2018 mo Tuynhuys ka Motsekapa.A. Merero ye bohlokwa seemong sa bjale 1.    Peeletšo 1.1.  Kabinete e amogela tlhomo ya katlego ya Foramo ya Dipeeletšo ya Afrika yeo e swerwego go tloga ka la 7 go fihla ka la 9 Dibatsela 2018 mo Sandton Convention Centre ka Gauteng. Mebušo ya Afrika le dikgwebo, diinstitušene tša kgwebo tša boditšhabatšhaba le badirišani ba bangwe ba tlhabollo ba nepišitše go dira Afrika ketapele ya lefase mo dipeeletšong.1.2. Ge khonferense e tswalelwa ditumelelano tše 45, tša go ka ba US$32 bilione, di phethilwe go hola kontinente. Mo go tšeo, Afrika Borwa e tla holega go US$6.8 bilione ka dipeeletšo.2. Samiti ya Kopano ya Afrika (AU) 2.1.  Kabinete e hlohleleditšwe ke dipoledišano mo Samiting ya AU yeo e swerwego ka Addis Ababa, Ethiopia ka la 17 le la 18 Dibatsela 2018, moo Mopresidente Cyril Ramaphosa a kgathilego tema. Kopano yeo e Ikgethilego e boledišane ka ditshepetšo tša kaonafatšo tšeo di tšwelago pele tšeo maikemišetšo a tšona e lego go thoma AU ya go šoma gabotse ya bokgoni le yeo e tšošološitšwego yeo e kgonago go fihlelela dilo tše bohlokwa tša kontinente le ditebanyo tšeo di beakantšwego ka go Lenaneo la 2063, yeo e lego tlhako yeo e rulagantšwego ya phethogo ya ekonomi ya leago ya Afrika mo mengwageng ye 50.2.2.  Kaonafatšo ya AU ke tshepetšo yeo e tšwelago pele, yeo ditigelo tša yona tše dingwe di šetšego di phethagaditšwe, kudu malebana le boikgafo bja go ba leloko la mebušo ya AU go akanya bong bjo bogolo bja go thekga mokgatlo ka ditšhelete. Dinaga tše dintši di tšwela pele go saenela Tumelelano ya Kgwebišano ye e Senago Ditlhohlo ka Kontinenteng ya Afrika go kgonthiša gore Kontinente e lemoga tumelelano ya kgwebo ye e lokologilego ya go phatlalala le kontinente.3. Tirišano ye e Rulagantšwego le Kopano ya Yuropa (AU)3.1. Kabinete e thabišitšwe ke dipoelo tše dibotse tša Samiti ya bošupa ya EU le Afrika Borwa yeo e swerwego ka la 15 Dibatsela 2018 ka Belgium. Dipoelo le maikgafo tšeo di dirilwego mo samiting di theilwe maitapišong a rena a moswananoši a go bea kgolo ya ekonomi le tlholo ya mešomo gare ga lenaneo la bosetšhaba la Afrika Borwa.3.2. Afrika Borwa ke naga e le tee ka Afrika le ye tee ya dinaga tše 10 lefaseng ka moka yeo e nago le Tirišano ye e Rulagantšwego le EU. EU ke modirišani wo mogolo go feta ka moka wa Afrika Borwa le mmeeletši wo mogolo go feta ka moka wa ka ntle bjalo ka tirišano, ye e emelago 73.7% ya palomoka ya dikabo tša Dipeeletšo tša Thwii tša ka Ntle ka mo nageng.3.3. Beke ye Mopresidente Ramaphosa o amogetše Mopresidente wa Repabliki ya Federale ya Germany, Morena Frank-Walter Steinmeier, Ketelong ya Semmušo ka Afrika Borwa. Germany ke ye nngwe ya babeeletši ba bagolo go feta ka moka ka Afrika Borwa, ka dikhamphani tša Germany tša go feta 600 tšeo di nago le dikgwebo goba tšweletšo ka nageng, di thekga mešomo ya go feta 100 000.3.4. Ketelo ya Semmušo e feleleditše ka go saenelwa ga ditumelelano tša kgwebo le dipeeletšo gare ga dinaga tše pedi, gomme tša fa baetapele ba babedi ba sebaka sa go boledišana ditaba tša mahlakore ka moka le go šomišana bjalo ka maloko ao e sego a sa ruri a Khansele ya Tšhireletšo ya Kopanoditšhaba (UN) ya paka ya mengwaga ye mebedi go tloga ka 2019 go fihla ka 2020.4. Tlhabollo ya naga 4.1. Kabinete e lemogile gore Komiti ya Palamente yeo e Kopanego ya Tshekatsheko ya Molaotheo e amogetše pego ya yona yeo e dumelelago go mpshafatša Karolo ya 25 ya Molaotheo wa Repabliki ya Afrika Borwa ka 1996. Mpshafatšo e tla kgontšha Mmušo go tšea naga ntle le tefo mo kgahlegong ya setšhaba. Go letetšwe gore pego ya komiti e išwe go Lekgotla la Maloko a Palamente gore go ngangišanwe ka yona.4.2. Tshepetšo ya go boledišana le setšhaba e bone mekgatlo ye mmalwa e tliša dikakanyo tša yona ka Molaokakanywa gomme go swerwe ditheeletšo tša setšhaba diprofenseng tše senyane ka moka. Go fihla mo Molaotheo o mpshafaditšwe makga a 17 ka tshepetšo ya dipoledišano le kakaretšo.4.3.    Mmušo o dula o ikgafile go mokgwa wa maikarabelo wa tlhabollo ya naga woo o lego kgahlegong ya batho ka moka. Kabinete e kgonthiša gore mmušo o hlompha molao, gape, ka dinako ka moka, o tla šoma go ya ka Molaotheo.5. Dikahlolo tša Kgorotsheko ya Molaotheo5.1. Kabinete e amogela kahlolo ya Kgorotsheko ya Molaotheo yeo e ahlotšego gore Molao wa Tlhabollo ya Methopo ya Diminerale le Petroleamo, wa 2002 (Molao wa 28 wa 2002) woo o laolago go abelwa ditokelo tša meepo, o swanetše go balwa mmogo le Molao wa Nakwana wa Tšhireletšo ya Ditokelo tša Naga tšeo e sego tša Semmušo, wa 1996 (Molao wa 31 wa 1996), woo o šireletšago ditokelo tša badudi ba dinaga tšeo di senago tšhireletsšo ya melao.5.2. Phenyo ya setšhaba sa Lesetlheng ka Leboa Bodikela e šupa mathomo a go lemogwa ga ditokelo tša naga tšeo batho ba Afrika Borwa bao ba bego ba gateletšwe nakong ya go feta ba di amogilwego mengwaga ye mentši. Moo meepo e huetšago ditharollo, malapa le ditšhaba, batho bao ba angwago thwii ke meepo ba swanetše go dumelela diphethogo tše dingwe le tše dingwe tšeo di amago ditokelo tša bona tša naga.6. Dipoelo tša tlhakišo 6.1. Kabinete e amogela le go lebogiša dikgoro tša mmušo le makala tšeo di tšwelago pele go amogela tlhakišo ya go hlweka nako le nako. Se se tšwelela ka morago ga go lokollwa ga Pego ya Tlhakišo ya Taolo ya Ditšhelete tša Setšhaba ya ngwaga wa ditšhelete wa 2017/18 ke Mohlakešipharephare (AG) Kimi Makwetu.6.2. Le ge go le bjalo Kabinete e tshwenywa ke pego yeo e bontšhago go ya fase ka kakaretšo ga dipoelo tša tlhakišo ga dikgoro tše dingwe tša mmušo tša bosetšhaba le tša diprofense le makala a tšona. Go saenwa ga Molaokakanywa wa Mpshafatšo ya Tlhakišo ya Setšhaba ke Mopresidente Ramaphosa, woo o tla matlafatšago mošomo wa Ofisi ya AG, go tla thuša go rweša maikarabelo go bao ba tšwelago pele go se hlomphe tlhako ya taolo.6.3. Kabinete e hlohleletša dikgoro ka moka le makala go šoma ka ditsenogare tša phošollo go ditaba ka moka tšeo di boletšwego ke AG le go lekola tšwelopele nako le nako go šogana le mathata pele ga leboo la tlhakišo la go latela.7. Polokego le Tšhireletšo 7.1. Kabinete e thekga Lesolo la Sehla sa Menyanya la Polokego ya Setšhaba leo le thakgotšwego ke Tona ya Maphodisa Bheki Cele ka fase ga morero “Operation Quiet Storm”.7.2. Maikemišetšo a lesolo le ke go dira Afrika Borwa goba lefelo la go bolokega ge re batamela sehla sa maikhutšo a mafelelo a ngwaga. Tirelo ya Maphodisa a Afrika Borwa e tla dira masolo nageng ka moka toropong ye nngwe le ye nngwe, motseng wo mongwe le wo mongwe le metsesetoropo go fihla mafelelong a Pherekgong 2019. Ba tla nepiša go bonala ga maphodisa, mola ba dira temošo ya bosenyi bja go ikgetha le masolo a thibelo.7.3. Kabinete e ipiletša go badudi ka moka ba Afrika Borwa go tšwela pele go šomišana le maphodisa go dira gore ditikologo tša rena di bolokege. Batswadi le bahlokomedi le bona ba eletšwa go ba le šedi ye kgolo ge ba hlokomela bana ba bona nakong ya sehla sa menyanya se se tlago.7.4. Kabinete e thekga gape lesolo la Polokego Ditseleng la Sehla sa Menyanya la 2018, leo le thakgotšwego ke Tona ya Dinamelwa, Ngaka Blade Nzimande, ka Limpopo mafelelong a beke.7.5. Thakgolo e dirilwe mmogo le Samiti ya matšatši a mabedi ya Polokego Ditseleng le Letšatši la Segopotšo la Lefase la UN la batšwasehlabelo ba dikotsi tša ditseleng. Go kgahlegong ya go phela gabotse ga rena gore ka moka re kgathe tema go kgonthiša gore go ba le sehla sa menyanya sa polokego ka go otlela ka maikarabelo le go obamela melao ya tsela.8. Leporogo la Maputo-Catembe 8.1.  Kabinete e lebogiša boraentšenere ba Afrika Borwa bao ba kgathilego tema go tlhabollo ya histori ya leporogo la thekgo le le telele go feta ka moka. Leporogo la Maputo-Catembe le agilwe ke Khamphani ya Maporogo le Ditsela ya China gomme le kgokaganya Maputo le Mozambique le KwaZulu-Natal.8.2. Mopresidente wa Mozambique, Morena Filipe Nyusi, o tlhomile Leporogo la Maputo-Catembe la botelele bja dikilometara tše tharo, leo le agilwego mo mengwageng ye mene ka ditshenyagelo tša US$785 milione.8.3. Tlhabollo ye e tla hlohleletša kgwebo le boeti gare ga Mozambique le Afrika Borwa ka nako ya go sepela gare ga Maputo go ya Kosi Bay ka mollwaneng wa Lewatle la Bohlabela la KwaZulu-Natala e fokotšegile kudu go tloga go diiri tše tshela go ya go metsotso ye 90.B. Diphetho tša Kabinete 9. Beke ya go Boledišana le Bogaši bja Ditaba ka Lenaneo la Tiro la Mmušo 9.1. Kabinete e hlalošeditšwe ka dipego tša tšwelopele ka dipoelo tše bohlokwa tša nako ya go thoma ka la 1 Hlakolo 2018 go fihla ka la 30 Lewedi 2018. Dikgoro tšeo di šomago dihlopheng go phethagatša dipoelo tše bohlokwa tše 14 di tšwela pele go fihlelela diphihlelelo tša bona. Dipoelo tše di tšwa go Tlhako ya Leano la Lebaka la Nako ya Magareng (MTSF) ya 2014-2019 le go tšwa go Pono ya 2030 ya Leanotlhabollo la Bosetšhaba (NDP).9.2. Kabinete e dumeletše tiro ye e nyakegago go šogana le ditlhohlo tšeo di amago phethagatšo. Dipego tša gona di phatlaladitšwe mo wepsaeteng ya Kgoro ya Peakanyo, Tekodišišo le Tshekatsheko ya Phethagatšo ya Mošomo (DPME) (www.dpme.gov.za).10. Tšweletšo ya Difatanaga le Lenaneo la Tlhabollo (APDP)10.1. Kabinete e dumeletše koketšo ya APDP go tloga go 2021 go fihla go 2035 le dimpshafatšo go thekga Leano le Legolo la Difatanaga la Afrika Borwa (SAAM).10.2. SAAM e nepiša mafelo a tshela: Go godiša mebaraka ya gae; Go tlhabolla mebaraka ya dilete, Go dira dilo gore e be tša gae; Tlhabollo ya mananeokgoparara; Phetogo ya intasteri, le tlhabollo ya theknolotši le mabokgoni ao a amanago le yona.10.3. Gare ga tše dingwe dimpshafatšo di nyaka go hlohleletša magato a godimo a go oketša mohola wa tša gae. Tekolo le kelo ya lenaneo le diphetogo tšeo di lebanego le intasteri di kaonafaditšwe gape go kgonthiša tšwelopele malebana le pono le dinepo tša SAAM.10.4. Tona ya Kgwebo le Intasteri (dti), Ngaka Rob Davies, o tla tsebiša bobegaditaba ka dimpshafatšo tše ka Labohlano, 23 Dibatsela 2018.C. Melawana11. Kabinete e dumeletše Molawana wa Tefo ya Tlaleletšo wa Tlhakišo ya Bosetšhaba wa 2018 gore o tšebišwe Palamenteng. Molawana o dumelela Mohlakišipharephare go tšea magato a phošollo go kgonthiša gore ditshenyagelo tše Mmušo o itemogetšego tšona, moo go kgonagalago, di bušetšwa morago le gore go nyakišišwe diphošo tša maleba tšeo di gonolelwago. Molawana wo gape o nyaka go matlafatša AG go dira mošomo wa tlhakišo ya boditšhabatšhaba le go dira ditlhakišo tša phethagatšo, le go thekga dithulaganyo tša taolo tša AG go tirišo ye botse kudu ya gonabjale.D. Ditiragalo tše di Tlago12. Lesolo la 100 #WomenOfFortitudeGo latela nako ya dikgetho, lesolo la 100 #WomenOfFortitude e tla bulwa ka Union Buildings ka Pretoria ka la 22 Dibatsela 2018. Komiti ya Ditona yeo e swaraganego le ditaba tša Matswalo a Nelson Mandela le Matswalo a Albertina Sisulu e tsebišitše ka la 11 Diphalane 2018 lesolo la #WomenOfFortitude bjalo ka la mešongwana ya Matswalo a Mama Sisulu.Lesolo la #WomenOfFortitude ke mokgatlo wa basadi ba 100 go eta pele dipoledišano tša ka moo basadi lehono ba ka swarelelago bohwa bja Mama Sisulu.13. Matšatši a 16 a Twantšho ya Dikgaruru kgahlanong le Basadi le Bana (GBV)Kgoro ya Basadi e kgokaganya le go kopanya tšhupamabaka ya mmušo ya ditiragalo tša Matšatši a 16 a Twantšho kgahlanong le GBV go tloga ka la 25 Dibatsela go fihla ka la 10 Manthole 2018. Maloko a Taolo ya Bosetšhaba gammogo le baetapele ba mebušo ya segae le ya profense ba tla thoma ka ditiragalo tša dipotfolio/makala go phatlala le naga ka mananeo a go kopana le ditšhaba. Mananeo ka botlalo a mmušo a ka hwetšwa mo go www.gov.za/16DaysofActivism2018. Kabinete e ipiletša go maAfrika Borwa go šomiša sefala se gomme ba kgathe tema tiragalong ya mmušo yeo e lego kgauswi le bona. Mekgatlo ya segae le mekgatlo ye mengwe ya basadi e hlohleletšwa go ya ditiragalong tše di beilwego tša nako yeo.Go ipiletšwa go maAfrika Borwa ka moka go šoma mmogo go lemoga boipiletšo bja #HearMeToo, ka go theeletša mathata a basadi, le go tšea magato go fediša mathata a mehuta ka moka ya dikgaruru kgahlanong le basadi.E. Ditebogišo 14. Kabinete e lebogiša bagale/bagaleadi ba dipapadi tša gae bao ba godišago Afrika Borwa. Dikatlego tša bao ba šomilego gabotse mo dipapading tša bona, di lemogilwe moletlong wa kgauswanyana wa Difoka tša Dipapadi.14.1. Caster Semenya wa Afrika Borwa o hweditše digauta tše pedi ka go thopa sefoka sa Naledi ya Dipapadi ya go tuma ya Ngwaga gammogo le Mosadi wa Dipapadi wa Ngwaga.14.2. Moruthi wo a šomilego ga botse wa Afrika Borwa Chad le Clos o thopile Sefoka sa Monna wa Dipapadi wa Ngwaga.14.3. Ndodomzi Ntutu o thopile Sefoka sa Monna wa Dipapadi wa Ngwaga yo a Phelago ka Bogolofadi. 14.4.    Anrune Liebenberg o thopile Sefoka sa Mosadi wa Dipapadi wa Ngwaga yo a Phelago ka Bogolofadi. 14.5. Banyana Banyana ba thopile Sefoka sa maemo a godimo sa Sehlopha sa Ngwaga. Banyana Banyana ba thopile papadi ya bona ya go bula kgahlanong le Nigeria mo go Mogopo wa Afrika wa Basadi wa Boditšhaba (AFCON) wa 2018.14.6. Bafana Bafana e ralokile maleka a 1-1 le Nigeria go papadi ya go ba le maswanedi a go bapala go AFCON. 14.7. Sehlopha sa Rugby sa Afrika Borwa se tumišitšwe ka mešomo ya sona gomme re ba lakaletša tše dibotse go phadišano ya bona ye e tlago kgahlanong le Wales ka la 24 Dibatsela 2018.Kabinete e ipiletša go maAfrika Borwa go tšwela pele go thekga basadi le banna ba dipapadi ba naga.15. Kabinete e lebogiša gape: 15.1. Tona ya Saense le Theknolotši Mmamoloko Kubayi-Ngubane, yoo a kgethilwego go thuša ka Khanseleng ya Foramo ya Ekonomi ya Lefase mo go Phetogo ya Diintasteri ya Bone, yeo e akaretšago mmušo, mekgatlo ya segae le dirutegi. Se se tla thuša dinaga lefaseng go arabela le go šomiša dibaka tše di abjago ke Phetogo ya Diintasteri ya Bone.15.2. Tona ya Ditšhelete Tito Mboweni ka go thwalwa Botong ya Babolokedi ya Thekgo ya Khutšo ya AU, yeo e tla thekgago ka ditšhelete mešongwana ya poelano le thibelo ya botseta, dinyakwa tša bokgoni bja diinstitušene, le ditshepetšo tša thekgo ya khutšo ka Afrika. Bjalo ka Leloko la Boto ya Babolokedi, Tona Mboweni o tla kgatha tema go go se fetogefetoge ga thulaganyo le taolo ye e kaonafaditšwego, diphošo tša taolo le ditšhelete tša Thekgo ya Khutšo. Thwalo ya babolokedi ba Thekgo ya Khutšo ya AU ke kgato ya motheo mo phethagatšong ya go thekgwa ka ditšhelete ga lenaneo la AU, leo e lego karolo ya tshepetšo ye e tšwelago pele ya tlhabollo ya diinstitušene.15.3. Tona ya Thuto ya Godimo le Tlhahlo Naledi Pandore, yoo a tla abelwago Sefoka sa Bosetšhaba sa naga ya Fora sa Sefoka sa Sehlopha sa Tlhompho ka Labohlano, 30 Dibatsela 2018. Sefoka ke sa go lemoga dikatlego tša gagwe tša bokgoni tša dinako ka moka le maitapišo a gagwe a go godiša le go tšwetšapele tirišano gare ga Fora le Afrika Borwa mo lekaleng la Saense le Theknolotši. Moletlo o tla swarwa bodulong bja Motseta wa Fora ka Afrika Borwa ka Pretoria.F. Bao ba thwetšwego mešomong Batho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.16. Dihlogo tša diprofense tša Diofisi tša Molaodimogolo wa Dinyakišišo tša Bosenyi bjo Bogolo (di-Hawks):16.1. Foreistata: Prikatiri Kubandran Moodley; le 16.2. Leboa Bodikela: Motšeneralepharephare Dumisani Patrick Mbotho.17. Go thwalwa gape ga Moatbokheiti Makhosini Solomon Msibi bjalo ka Mohlankedimogolophethiši wa Koporase ya Taolo ya Sephethephethe sa Ditseleng (RTMC). 18.    Go thwalwa gape ga Morena Thulani Matiki Norman Kgomo bjalo ka leloko leo e sego la taolo la Boto ya RTMC.19.    Go thwalwa gape ga Mohumagadi Daphline Harridene Charlotte-Ann Ewertse bjalo ka leloko le e sego la taolo la Boto ya RTMC.20.    Go thwalwa ga Moatbokheiti Sandile Nogxina bjalo ka Molaodimogolo yoo e sego wa taolo le Modulasetulo wa Boto ya Khamphani ya Boemafofane ya Afrika BorwaDipotšišo: Mohumagadi Phumla Williams – Seboleledi sa Kabinete sa MotšwaoswereMogala: 083 501 0139"
Pego ya Kopano ya Kabinete ya la 5 Manthole 2018 ,6 Dec 2018,https://www.gov.za/speeches/statement-cabinet-meeting-5-december-2018-6-dec-2018-0000,https://www.gov.za/nso/speeches/statement-cabinet-meeting-5-december-2018-6-dec-2018-0000,"Kabinete e kopane ka Laboraro, 5 Manthole 2018 mo Tuynhuys ka Motsekapa.A. Merero Ye Bohlokwa Seemong Sa Bjale1. Kgolo ya ekonomiKabinete e amogela kgolo ya 2,2% mo ekonoming ya Afrika Borwa nakong ya kotara ya boraro, yeo e thušago go ntšha naga maemong a fasefase a ekonomi. Dibopego tša kgolo di hlohleleditšwe ke kgolo ka lekaleng la temo (6.5%), lekala la ditšhelete (2.3%); lekala la tšweletšo (7.5%) le lekala la mabenkelekgoparara le dikgwebjana tša dithekišo le papatšo (2.3%). Dibopego tša kgolo di bontšha go kaonafala ga ekonomi gomme mmogo le mananeo go tšwa go Samiti ya Mešomo le Khonferense ya Dipeeletšo ya Afrika Borwa, di tla tšwela pele go kaonafala.Kabinete e na le maAfrika Borwa mo go amogeleng go fokotšega ga ditheko tša dibešwa tšeo e lego kimollo, kudu ka ge re lebile nakong ya makhutšo. Makala ka moka a setšhaba a kgopelwa go aga mo moyeng wo mobotse nakong ya kotara ya boraro go thuša go bea ekonomi ya Afrika Borwa tseleng ya kgolo ye mpsha.2. Moputso wa Fasefase wa Setšhaba (NMW)Kabinete e amogetše gape go saennwa ga Molaokakanywa wa NMW go ba molao ke Mopresidente Cyril Ramaphosa. Molaokakanywa o dira mohlala wa histori mo go tšhireletšeng bašomi bao ba amogelago moputso wa fase le phokotšo ya go se lekalekane mo setšhabeng. NMW ya mathomo e tla godiša meputso ya tekanyetšo ya dimilione tše tshela tša bašomi bao ba amogelago moputso wa fase ba Afrika Borwa. Go tla ba le nako ya phethagatšo ya bašomi ba dipolaseng, bašomi ba dithokgeng le bašomi ba ka gae.Le ge NMW ye e ka se fediše go se lekalekane, Kabinete e kgolwa gore e šoma kudu go fokotša go se lekalekane mo go golago le bohloki bjoo bo tšwelago pele.3. Institute ya Toyota Wessels ya Dithuto tša Tšweletšo (TWIMS)Kabinete e amogela go thakgolwa ga TWIMS ye mpsha ya R56 milione. Institute e tla thuša lekala la tšweletšo la Afrika Borwa, ya godiša bokgoni bja maemo a godimo le go hlahla tlhabollo ya diintasteri tša Afrika. E tla akgofiša gape go agwa ga setšo sa tšweletšo seo naga e sa nyakago go hlahla dinyakwa tša yona tša gae le go hlola mešomo ye mentši.Ke lenaneo leo le ikemego gape la go se be le dipoelo leo le hlomilwego ka thekgo ya ditšhelete go tšwa go Trasete ya Thuto ya Toyota ka Afrika Borwa. Le dirilwe ka tirišano le Institute ya Kgwebo ya Disaense ya Gordon ya Yunibesithi ya Pretoria go aba tikrii ya Master of Business Administration yeo nepišago tšweletšo.4. Merero ya Mekgatlho ya LeagoKabinete e tsebisitše ka Simposiamo sa Merero ya Mekgatlho ya Leago seo se swerwego ka katlego seo se swerwego ke mmušo ka tirišano le Mokgatlo wa Mešomo wa Boditšhabatšhaba (ILO) le Mmušo wa Flanders ka Labohlano, 30 Dibatsela 2018. Simposiamo se be se etilwe pele ke Kgoro ya Tlhabollo ya Ekonomi e thekgilwe ke Kgoro ya Tlhabollo ya Dikgwebo tše Dinnyane.Merero ya Mekgatlho ya Leago e akaretša dikgwebo le mananeo ao a nepišago dinepo tša dipholisi tša leago go swana le go hlola mešomo, go amogela dihlopha tšeo di se a akaretšwago, le go tliša tše dibotse le ditirelo ditšhabeng tša magaeng. E na le bokgoni bja go thekga go akaretšwa ga ekonomi le go hlola dikete tša mešomo ya tlaleletšo. Simposiamo se kopantšhitše bagwebi ba tša leago, badiradipholisi, banyakišiši le mekgatlo yeo e sego ya mmušo, gomme se se tla thuša ka go dira Sengwalo sa Ditšhišinyo  sa Merero ya Mekgatlho ya Leago ka 2019.5. Go ingwadišetša go kgethaGo itokišetša dikgetho tša 2019, Kabinete e ipiletša go maAfrika Borwa go šomiša ditokelo tša bona bjalo ka badudi ba maikarabelo go kgonthiša gore bana le pukwana ya boitsebišo ye talamorogo, le karata ya boitsebišo goba setifikeiti sa boitsebišo sa nakwana gomme ba ingwadišeditše go kgetha dileteng tša bona. Khomišene ya Dikgetho ya go Ikema (IEC) e tla ba le mafelelo a beke a boingwadišo bja bakgethi ka la 26 le la 27 Pherekgong 2019 gomme maAfrika Borwa a hlohleletšwa go šomiša sebaka se go ingwadišetša go kgetha goba go lekola maemo a bona a boingwadišo.Kabinete e ipiletša go bao ba dirilego dikgopelo tša Dikarata tša Boitsebišo go ya go di tšea makaleng a bona a Kgoro ya Merero ya Selegae (DHA).6. Molaodimogolo wa Bosetšhaba wa Botšhotšhisi bja Setšhaba (NDPP)Kabinete e lebogiša Mopresidente Ramaphosa ka go thwala Moatbokheiti Shamila Batohi bjalo ka NDPP yo mofsa. Se ke ka morago ga ge Mopresidente a lebeledišitše bahlaolwa ba bahlano bao ba kgethilwego ke phanele ya dikeletšo. Thwalo ye e tliša boitsetsepelo go boetapele bja Taolo ya Botšhotšhisi bja Bosetšhaba gomme ya hlohletša ntwa ya naga kgahlanong le bosenyi le bomenetša. Kabinete e leboga Tona ya Enetši Jeff Radebe le phanele ka tema yeo ba e kgathilego go tshepetšo ye ya thwalo ya histori.7. Ditsebi tša maphelo tša LimpopoKabinete e kgala ka bogale ditlhaselo tša dingaka ka maokelong a Limpopo. Ditsebi tša Maphelo le dinolofatši tša maphelo di thuša ditšhaba, kudu maloko ao a lego kotsing bao ba šomišago dinolofatši go hwetša thuto. Go hlasela bao ba phološago maphelo ke molato wa bosenyi gomme go ka se kgotlelelwe go tšwela pele. Tona ya Maphelo, Ngaka Aaron Motswaledi, o etile sehlophatšhomo sa makala a mantši – ao a akaretšago bommaditsela ba maphodisa a mahlale a go lwantšha bosenyi, ditirelo tša banyakišiši, maphodisa a go tliša khutšo ge setšhaba se dira boipiletšo, bolaodi bja dikhamphani tša praebete tša tšhireletšo le bahlankedi ba DHA – go sekaseka mekgwa ya tšhireletšo mo dinolofatšing tša tlhokomelo ya maphelo a setšhaba.Kabinete e ipiletša go setšhaba go šomišana le mekgatlo ya phethagatšo ya molao go kgonthiša gore basenyi ba bosenyi bjo bobe bjo ba a golegwa le go ahlolwa.8. Makhutšo ao a bolokegilegoKabinete e ipiletša go maAfrika Borwa ka moka gore ba bolokege nakong ya maikhutšo a Manthole. Bašomiši ba tsela ba hohleletšwa go latela melao ya tsela, le go se otlele bošaedi le ntle le šedi kudu ka fase ga khuetšo ya madila goba diokobatši. Basepela ka maoto le bona ba hlohleletšwa go hlokomela ge ba sepela mo tseleng. Sehlopha sa Toka, Thibelo ya Bosenyi le Tšhireletšo (JCPS) se matlafaditšwe masolo a go ba kgahlanong le bosenyi le a ditiro tša tšhireletšo nageng ka moka. DHA e okeditše bašomedi ba yona mo mafelong a go tsena le go tšwa ka nageng go kgonthiša gore e kgona go arabela koketšego ya baeti bao ba letetšwego mo nakong ya menyanya. E nyaka gape go oketša dinako tša mošomo mo mafelong a go tsena le go tšwa ka nageng ao a šomago kudu, go lebeletšwe paka ya go tšea maeto ya pele ga sehla sa menyanya, nako ya sehla sa menyanya le go bulwa ga dikolo.9. Segopotšo sa bohlano sa go hlokofala ga MadibaKabinete e na le maAfrika Borwa go gopola segopotšo sa bohlano sa go hlokofala ga Mopresidente wa mathomo ka nageng yo a kgethilwego ka temokrasi Nelson Rolihlala Mandela, yoo a hlokofetšego ka la 5 Manthole 2013. Mopresidente Ramaphosa o tsebišitše Ngwaga wa 2018 bjalo ka ngwaga wa segopotšo sa Mandela. Bohwa bja gagwe bo ketikilwe ngwaga ka moka ke maAfrika Borwa ka dibopego tša wona tša go fapana, ya kgauswanyana e lego Global Citizen Festival Mandela 100 mo bekeng ya go feta. Kabinete e ipiletša go batho ka moka go dula ka dikgopolo tša nnete tša Madiba, go akaretša boikgafo bja gagwe bjo bo tiilego mo go toka, tekatekano le go se be le semorafe.10. Global Citizen Festival Mandela 100Kabinete e leboga bakgathatema ka moka ba Global Citizen Festival Mandela 100 woo o swaretšwe Johannesburg ka Lamorena, 2 Manthole 2018. Moletlo o dira karolo ya ditiragalo tša segopotšo tša setšhaba go keteka ngwagakgolo wa Tata Nelson Mandela gomme o fetišeditšwe dinageng tše 180. O kopantše dikete tša badudi ba lefase, bahlohleletši, baetapele ba lefase, diopedi le bahuetši go godiša Dinepo tša Tlhabollo yeo e Swarelelago ya Kopanoditšhaba (UN) go hlompha segopotšo sa Mandela.Kabinete e kwelabohloko ka moka bao ba amilwego ke bosenyi ge ba etšwa ka stediamo. E kgala ka bogale mediro ye ya bosenyi gomme e ipiletša go mekgatlo ya phethagatšo ya molao go swara basenyi bao.11. Letšatši la Lefase la AIDSAfrika Borwa e swere Letšatši la Lefase la AIDS ka la 1 Manthole ka fase ga morero: “Cheka Impilo. Know Your Status.” Kabinete e leboga lenaneo la dielemente tše dintši tša HIV le AIDS leo le tšere dikgato tše bohlokwa go fediša phatlalatšo. Lenaneo le lemogile kamogelo ya tlaleletšo ya batho ba dimilione tše pedi mo lenaneong la kalafo la antiretroviral.Afrika Borwa e na le batho ba go feta 4,2 milione mo kalafong ye, e le  go le lengwe la maneneo a magolo go feta ka moka mo lefaseng. Lesolo la HIV le AIDS le tšwela pele go bonagala mo go fetošeng maitshwaro, kalafo ya dihlare le go swarwa gabotse ga leago. Kabinete e gatelela boipiletšo bja yona go maAfrika Borwa go dira diteko gore ba tsebe maemo a bona a HIV, tšeo di tla ba thušago go dira diphetho tša tsebo ka ga mekgwa ya go thibela, kalafo, tlhokomelo le thekgo.12. Letšatši la Boditšhabatšhaba la Batho bao ba Phelago ka Bogolofadi la UNAfrika Borwa e keteka le setšhaba sa lefase Letšatši la Boditšhabatšhaba la Batho bao ba Phelago ka Bogolofadi la UN la ngwaga le ngwaga ka Mošupologo, 3 Manthole.Mmušo o dula o ikgafile go kakaretšo le tšhireletšo ya batho bao ba phelago ka bogolofadi ka mananeo a go ikgafa le ditsenogare go kgonthiša phihlelelo go dibaka tša go lekana, bjale ka ge go šireleditšwe ka Molaotheong wa Afrika Borwa wa 1996.B. Diphetho Tša Kabinete13. Selete sa Ekonomi se se Ikgethilego sa Nkomazi (SEZ)Kabinete e dumeletše sephetho sa Tona ya Kgwebo le Intasteri, Ngaka Rob Davies, go kgetha SEZ le go fa Kgoro ya Tlhabollo ya Ekonomi le Boeti ya Mmušo wa Profense ya Mpumalanga Laesense ya SEZ. SEZ ya Nkomasi e tla bewa bjalo ka “Hapo ya Tshepetšo ya Temo” go šomišwa enetši ya dimela. E tla thekgwa ke ditirelo tše di kopanego go swana le go dira dintlophahlo le lotšistiki. Se se dira karolo ya protšeke ya Tlhabollo ya Tsela ya Maputo, yeo e lego tsela ye kgolo ya kgwebo yeo e kgokaganyago Gauteng, Limpopo le Mpumalanga, le Maputo ka Mozambique. E akaretša, gare ga tše dingwe, ditsela, maemakepe le diporo.E tla thuša go akgofiša kgolo, ya goketša dipeeletšo tša thwii tša gae le tša ka ntle, go katološa lekala la tšweletšo le go hlola mešomo ka seleteng.14. Kabinete e dumeletše go saenwa ga Tumelelano ya Tirišano ya Ekonomi (EPA) ye e tšwelago pele le United Kingdom (UK) ge ditaba tša sethekniki di rarollotšwe le ditaba tša taolo tša ka gare di phethilwe. Kabinete e amogetše gape go išwa Palamenteng go dumelelwa, Tumelelano ye e thomago EPA gare ga Kopano ya Dikgwebo tša Borwa bja Afrika le Mozambique le UK.15. Kabinete e dumeletše phatlalatšo ya Sengwalwa sa Makgoraditsela sa Merero ya Selegae ye e mpshafaditšwego gore setšhaba se swayeswaye. Sengwalwa sa Makgoraditsela se bolela gore Afrika Borwa gore e lemoge ka botlalo bokgoni bja Phetogo ya Diintasteri ya Bone, DHA e swanetše go kgatha tema ye bohlokwa ya go kgontšha matlafatšo ya badudi, tlhabollo ya kakaretšo, mmušo wa bokgoni le tšhireletšo ya setšhaba. E theilwe gape go DHA ge e na le taolelo e le tee ya taolo ya boitsebišo bja semmušo le maemo, khudugo ya boditšhabatšhaba, le bao ba nyakago tšhireletšo le bafaladi Sengwalwa sa Makgoraditsela se hlagiša mekgwa ya go fokotša bomonetša bja dikgokgano tša ka pankeng le go lemoga dipolokelo ka lebaka la go hloka bokgoni moo go oketšegago.16. Kabinete e dumeletše go tlišwa ga Tumelelano ya Tokelo ya Ngwalollo (WCT) ya Mokgatlo wa Boithomelo bja Monagano (WIPO) ya 1996 Palamenteng go dumelelwa.Ye ke tumelelano yeo e kopanetšwego le tumelelano ya go ikgetha ka fase ga Tumelelano ya Berne yeo e šoganago le tšhireletšo ya mošomo le ditokelo tša bangwadi ba bona mo tikologong ya titšitale. Go dumelelana le WCT go hola gape intasteri ya boithomelo ya Afrika Borwa, kudu bangwadi ba mešomo ya dingwalwa le bokgabo. WCT e kgahlegong ya Afrika Borwa ka ge e kgonthiša gore molao wa tokelo ya ngwalollo o tla sepelelana le diphetogo tša theknolotši. Se se tla fa tšhireletšo ye bohlokwa kgahlanong le bohodu go bao ba swerego tokelo mo dikarolong tša mananeo a dikhomphutha le datapeisi.17. Kabinete e dumeletše go tlišwa ga Tumelelano ya Maswao a Medumo le Diphethagatšo tša WIPO ya 1996, Palamenteng go dumelelwa.Ye ke tumelelano yeo e kopanetšwego yeo e šoganago le ditokelo tša badiragatši le batšweletši ba maswao a medumo, kudu ka tikologong ya titšitale. Tumelelano e tla šireletša batho goba mekgatlo yeo e dirago bokgoni bja boithomelo bjo bohlokwa, bja sethekniki goba bja mokgatlo mo tshepetšong ya go tliša mošomo bathong le go kaonafatša matlotlo go ba hola.18. Kabinete e dumeletše go tlišwa ga Tumelelano ya Beijing Palamenteng go dumelelwa. Ye ke tumelelano yeo e kopanetšwego, yeo e laolago tokelo ya ngwalollo ya diphethagatšo tša tsebeihlo gomme ya katološa ditokelo tša badiragatši ba tsebeihlo. E lemoga tokelo ya boithomelo bja monagano bja badiragatši ka mošomo wa bona wa tsebeihlo le go hlola kholego ya ekonomi go bona. E fa gape badiragatši ba tsebeihlo tokelo ya maitshwaro malebana le mošomo wa bona le go lemoga badiragatši ba tsebeihlo mo tikologong ya titšitale.19. Kabinete e dumeletše go hlongwa ga Komiti ya Ditona (IMC) go eta pele Mokgwa wa go Sekasekwa ke Badirišani wa Afrika (APRM) wa sehlopha sa bobedi sa tshekatsheko ya sehla. O tla dirwa ka morago ga Dikgetho tša Kakaretšo tša 2019. IMC e tla thekgwa ke go hlongwa mo go dumeletšwego ga Khansele ya Taolo ya Setšhaba ya APRM. Tshepetšo ye ya tshekatsheko ya APRM e fa mebušo ya maloko sekgoba sa dipoledišano tša setšhaba ka ditlhahli tša taolo le merero ya mekgatlho ya leago sebaka sa go dira tumelelano go ya pele.20. Kabinete e dumeletše gore Afrika Borwa e saene Tumelelano ya go hloma, ka fase ga molao wa boditšhabatšhaba, mokgatlo wa maemo a godimo wa boditšhabatšhaba wo o bitšwago Square Kilometre Array (SKA) Observatory, woo maikarabelo a wona e lego a dikarolo tša kago le tirišo tša protšeke ya theleskoupo ya radio ya SKA, gore e hlongwe ka Afrika Borwa le Australia. Go saenwa ga tumelelano go tla ba bohlokwa ka go aba tirišano ya lefase ka mekgwa ya maleba ya taolo, yeo e tla kgonthišago phethagatšo ya katlego ya protšeke. Afrika Borwa e tla kgona gape go huetša dipeeletšo tša ka nageng, tša boditšhabatšhaba, gammogo le dikholego tša tlhabollo ya mabokgoni le mananeokgoparara yeo e amanago le protšeke ya SKA.21. Kabinete e dumeletše Tlhako ya Setšhaba ya Lefelo la Mollwane la Ditirelo Ka moka Lefelong le Tee (OSBP) gore e phethagatšwe. Se se aba tlhahlo go hlongweng ka pela ga di-OSBP gare ga Afrika Borwa le dinagamabapi. OSBP e tla kaonafatša kgokagano ya kgwebo go boledišana ka tšhireletšo ya setšhaba goba kgoboketšo ya ditseno ka mosepelo wa mohola wa dithoto, batho le ditirelo gare ga Afrika Borwa le mebušo ya kgauswi le yona ya Botswana, Lesotho, Namibia, Mozambique le Zimbabwe.E tla dira gape gore dilete di lemoge tumelelo ya ka pela ya mellwaneng le ditsenogare tša bommaditsela ba mmelwaneng tša go ipoeletša, tšeo ka tatelano di kaonafatšago bokgoni bja kgwebo le mosepelo wa batho ka go fokotša ditshenyagelo le nako.22.    Kabinete e dumeletše gore Kgoro ya Ditšhelete tša Setšhaba le Senthara ya Mahlale ya Ditšhelete (FIC) di tla sepediša peakanyo ya Afrika Borwa ya tekolo ya kotsi ya setšhaba le tekolo ye e kopanetšwego yeo e thomago gare ga Moranang 2019.Tekolo ye e kopanetšwego ke tshepetšo ya tshekatsheko ya badirišani yeo e dirwago ke ditsebi tša boditšhabatšhaba go tšwa dinageng tše dingwe tša maloko tša mokgatlo wa boditšhabatšhaba, Sehlophatšhomo sa Tirišo ya Ditšhelete, go lekola bokgoni bja go lwantšhana le go sepediša tšhelete ka tsela yeo e sego ya maleba (AML) le go lwantšha mokgwa wa go thekga ka ditšhelete woo o sego molaong (CFT). Dipoelo tša tshepetšo di tla thuša go matlafatša go tshepagala ga mokgwa wa ditšhelete wa Afrika Borwa ka go utolla dikgato tšeo di swanetšego go tšewa go šogana le mafokodi afe goba afe mo go mokgwa wa AML/CFT.23. Kabinete e amogetše ditigelo tšeo di abilwego go Kgoro ya Thuto ya Motheo (DBE) ke Kgoro ya Peakanyo, Tlhahlobo le Tekolo (DPME). Ditigelo di tloga go Tekolo ya khuetšo ya Thuto ya Go bala ya Dikreiti tša Fase ka morago ga mengwaga ye mebedi ya ditsenogare. DBE e thomile Thuto ya Go bala ya Dikreiti tša Fase ka tirišano le diyunibesithi tše mmalwa. Ye ke tekolo ya khuetšo ye kgolo ya thuto yeo maikemišetšo a yona e lego go aga bohlatse ka gore ke eng seo se šomago go kaonafatša go ruta le go ithuta ga go bala ga kreiti ya fase ka Dipolelo tša Bathobaso ka mo nageng. Pego ye e tla bewa wepsaeteng ya DPME.24. Kabinete e dumeletše Tlhako ya Pholisi ya Dimuseamo tša Setšhaba. Maikemišetšo ke go fetoša taolo le ditshepedišo tša museamo go lebeletšwe phihlelelo, phošollo, tekatekano, kago ya naga le kopano ya leago. Pholisi e akanya go hlopha dimuseamo ka dibopego tše difsa tša taolo go fihlelela diekonomi tša kelo ka go fokotša palo ya dikhansele.E aba gape tlhopho ya dimuseamo ka moka go ya maleng, kgetho le mohola go kgontšha go aba thekgo ya ditšhelete ye e kwagalago.25. Kabinete e dumeletše Tlhahli ya Setšhaba go Thwala Batho le Bahlankedibagolophethiši (di-CEO) ba Diinstitušene tša Mmušo le tšeo di laolwago ke Mmušo. Tlhahli e aba maitshwaro a setšhaba le ditlhahli tša tirišo ya botse go godiša go swana mo go thwalweng ga batho. E arabela Komiti ya Tshekatsheko ya Mopresidente ka Dilo tšeo e lego tša Mmušo go godiša go bea dilo pepeneneng, maikarabelo le tirišo ya taolo ye botse go dibopego ka moka tša mmušo.26. Kabinete e dumeletše pego ya tšwelopele ya botshela ka Sehlophatšhomo sa Ditona ka Leboa Bodikela. Kabinete e thabela tšwelopele ye e bonagalago ye e dirilwego go okobatša dikgoro tša profense ka Leboa Bodikela gomme le maemo a ditirelo tša motheo a beilwe pele. Tsenogare ye e lefile 90% ya baabi ba ditirelo le go kgontšha gore go be le kabo ye e kaonafetšego ya dihlare le didirišwa. Tše nne tša ditheetha tša bobui tše hlano tša bookelo bja Mafikeng di boetše di a šoma. Tshepetšo ya Palo ya diposo tšeo di swanetšwego go tlatšwa ka dikgorong tša go fapana di tladitšwe. Tshepetšo ya go šogana le tšhalelo morago ya go lokiša mananeokgoparara e lokišitšwe gomme mekgatlo ya phethagatšo ya melao e tšwela pele go ba le tšwelopele mo go rwešeng maikarabelo go bao ba dirilego bomenetša.27. Go šoma le boetapele bja Leboa Bodikela Balaodi bao ba thwetšwego ba tšwela pele go dira tšwelopele go beakanya ditshepetšo tša taolo ye botse. NCOP e etetše Leboa Bodikela ka Diphalane gomme ba tšweleditše pego ya bona ba digela tsenogare ya mmušo wa Gare ka Profenseng.28. Kabinete e dumeletše go swarwa ga ditiragalo tše di latelago:• Dikopano tša Ngwaga le Ngwaga tša Bone tša Panka ya Tlhabollo ye Mpsha (NDB), nakong ya kotara ya mathomo ya 2019. NDB e hlomilwe ke kopano ya Brazil, Russia, India, China le Afrika Borwa (BRICS) go beakanya methopo go thekga mananeokgopara le diprotšeke tša tlhabollo tša go swarelela mo dinageng tša BRICS, le mebaraka ye mengwe yeo e hlabologago.• Kopano ya Mehleng ya bo 17 ya Khonferense ya Ditona tša Afrika ka ga Tikologo (AMCEN) ka Phupu/Mosegamanye 2019. AMCEN ke foramo ya go ya go ile moo Ditona tša Afrika tša Tikologo ba beakanyago le go tšea sephetho ka ditaba tša tikologo tša maleba tšeo di loketšego Kontinente. Afrika Borwa e amogela bodulasetulo bja yona go tloga ka 2019 go fihla ka 2021.C. Melaokakanywa29. Kabinete e amogetše phatlalatšo ya Molaokakanywa wa Go tšewa ga naga wo o Mpshafaditšwego gore setšhaba se o swayeswaye. Molaokakanywa woo o mpshafaditšwe o tlaleletša karolo yeo e abago mabaka ao a kwagalago moo go tšewa ga naga mo kgahlegong ga setšhaba go ka bago ntle le tefo. Karolo e matlafatša Molaokakanywa wa go Tšewa ga naga wa pele woo o gogetšwego morago tshepetšong ya palamente. Molaokakanywa o tla thuša go akgofiša lenaneo la tlhabollo ya naga mola le le ka tlhakong ya melawana ya molaotheo.30. Kabinete e dumeletše phatlalatšo ya Taolo ya Molaokakanywa wa Diinstitušene tša Ditšhelete wa 2018 gore o swayeswaye ke setšhaba. Se se dira karolo ya kaonafatšo ya mmušo ya taolo ya lekala la ditšhelete ka ga mmotlolo wa Twin Peaks gomme wa latela tiragatšo ya Molao wa Taolo ya Lekala la Ditšhelete, 2017 (Molao wa 9 wa 2017) yeo, gare ga tše dingwe, e ikemišeditšego go kgonthiša taolo ye botse ya mmaraka le tshwaro ya badirelwa mo lekaleng la ditšhelete. Molao wa taolo ya mmaraka o ikemišeditše go thibela le go laola ge thibelo e sa atlege, dipoelo tše dimpe di tšwa diinstitušeneng tša bao ba sepedišago dikgwebo tša bona ka mokgwa woo o sa swarego badirelwa gabotse goba ba nyatša go tshepagala ga mebaraka ya ditšhelete le boitshepo mekgweng ya ditšhelete.Molaokakanywa o tla matlafatša tšhireletšo ya badirelwa ka go beakanya molao wa taolo ya mmaraka wo mogolo wo motee. Se se tla feleletša ka tirišo ya go se fetogefetoge ya melao ya tšhireletšo ya modirelwa go phatlala le lekala la ditšhelete. E aba mokgwa wo motee woo o theilwego mešongwaneng ya go dumelela diinstitušene ka moka tša ditšhelete, le go kgonthiša tshwaro le tekolo ye e laolwago.Se se tla dumela Bolaodi bja Taolo ya Lekala la Ditšhelete le lefsa go fihlelela taolelo ya bjona ya go šireletša badirelwa ba ditšhelete ka go kgonthiša tshwaro ye botse. Molaokakanywa, woo o tlo dirišwago go diinstitušene tša ditšhelete ka moka, gape di thekga phetogo ya lekala la ditšhelete ka phethagatšo ya Lenaneo la Lekala la Ditšhelete leo le lokolotšwego ka fase ga Molao wa Matlafatšo ya Ekonomi ya Bathobaso  ya Kakaretšo, wa 2003 (Molao wa 53 wa 2003) ka go nyaka gore dipholisi di dirišwe go sepelelana le lenaneo le go lekola gape phethagatšo ya dipholisi tšeo.31. Kabinete e dumeletše gore Molaokakanywaphetošwa wa Merero ya Ditšhelete wa 2018 o tlišwe ka Palamenteng.Dimpshafatšo di amana le:a) Molao wa Phuhlamoditšheleteng wa 1963, go maatlafatša taolo ya dikontraka tše kwanetšwego, go sepelelana le boikgafo bja G20 commitments;  b) Molao wa Diphenšene tša Mašole wa 1976, go rarolla tlhagišo ya kgethologanyo le go netefatša gore go ba le go se abe mešomo go ya ka bong go lemoga mehuta ye e fapanego ya dikamano;c) Molao wa Dipanka wa 1990, go dumelela gore dikhamphani tša mmušo tše di nago le maswanedi go dira kgopelo ya dilaesentshe tša go bula dipanka, go eya ka tumelelo ya Kabinete;d) Molao wa Phenšene ya Mošomo wa Mmušo wa 1996, go fetoša Molaokakanywa wa go fa molekane yo o hlalanego le yena tšhelete ya phenšene ge go na le tlhalo, go netefatša gore tefelo ya tšhelete ya maloko a phenšene go balekane bao ba bego ba nyalane le bona ga e fetišetšwe go ba sekoloto; lee) Molao wa Phrofešene ya Bolekodi bja Dipuku tša Ditšhelete wa 2005, go rarolla ditlhohlo le mellwane yeo Lekgotla leo le Ikemego la Taolo ya Balekodi ba Dipuku tša Ditšhelete le lebanego le yona ge le phethagatša maikarabelo a lona a taolo le a tlhokomedišišo.D. Ditiragalo Tše Di Tlago32. Tsebišo ya NMWMopresidente Ramaphosa o tla tsebiša NMW mo tiragalong yeo e tlo swarelwago Kliptown ka Soweto ka Labohlano, 7 Manthole 2018. NMW e tla hola ka pela bašomi ba go feta dimilione tše tshela gomme ya thuša go šogana le legato la go se lekalekane le bohloki ka Afrika Borwa. Tsebišo ye ya leswao e tla katološa phihlelelo ya leago go batho ba bantši bao ba lego kotsing.33. Letšatši la Boditšhabatšhaba la Kgahlanong le BomenetšaGo gopola Letšatši la Boditšhabatšhaba la Kgahlanong le Bomenetša la UN ka Lamorena, 9 Manthole 2018, Kabinete e kgonthiša twantšho ya bomenetša ka naga go bobedi makala a praebete le a setšhaba. Sehlopha sa JCPS se beile pele twantšho kgahlanong le leswena le go sepelelana le go se kgotlelele bomenetša.Bomenetša ke bothata bja setšhaba bjoo bo swanetšego go lwantšha ke mang le mang ka ge e ditela tlhabollo ya merero ya mekgatlho ya leago gomme ya godiša bohloki ka go se iše methopo moo e nyakegago kudu.34. Letšatši la Ditokelo tša Batho la BoditšhabatšhabaAfrika Borwa e tla ba le setšhaba sa boditšhabatšhaba ka go gopola Letšatši la Boditšhabatšhaba la Ditokelo tša Batho ka Mošupologo, 10 Manthole 2018. Letšatši le dira segopotšo sa go amogelwa ga Kopano ya Kakaretšo ya UN ya Pego ya Lefase ya Ditokelo tša Batho ka 1948. Mmušo o tšwela pele go kgonthiša gore maAfrika Borwa ka moka a ipshina ka ditokelo tša batho ka moka wa go swana le tokelo ya go phela, tekatekano le tlhompho ya batho. Modudi yo mongwe le yo mongwe o na le maikarabelo go kgonthiša gore ditokelo tša batho le tlhompho di a šireletšwa mo nageng ya rena.35. Khomišene ya Lefase ka Mošomo wa ka MosoPego go tšwa go Khomišene ya Lefase ka Mošomo wa ka Moso e tla thakgolwa ka la 22 Pherekgong 2019. E hlomilwe ke ILO ka 2017 go lekola phetogo ya lebelo yeo e diregago ekonoming ya lefase le lefase la mošomo, le go utolla ditlhohlo tša motheo le ditigelo. Khomišene ye ya Maemo a Godimo e laolwa mmogo ke Mopresidente Ramaphosa le Tonakgolo Stefan Löfven wa Kingdom of Sweden.E. Melaetša36. MahlokoKabinete e na le Mopresidente Ramaphosa go romeleng molaetša wa mahloko ka go hlokofala ga Molwela tokologo le Motsetamogolo wa naga ya rena nageng ya United Kingdom, Morena Mendi Msimang, ka Mošupologo, 3 Manthole 2018, ka morago ga go lwala sebaka se setelele. Kabinete e romela molaetša wa mahloko go balapa, bagwera, balwela tokologo le badirišani ba Morena Msimang. Morena Msimang o filwe Poloko ya Semmušo ya go Ikgetha ya legoro la 1 ya tlhompho ya mašole go ya ka pholisi ya dipoloko tša semmušo tša Bosetšhaba le tša Profense.37. Ditebogišo37.1 Kabinete e lebogiša Banyana Banyana ka go fihlelela makgaolakgang a Mogopo wa Dinaga tša Afrika wa Basadi wa 2018. Ka go dira bjalo ba fihleletše go tsenela Mogopo wa Lefase wa Basadi wa FIFA nageng ya France.37.2 Kabinete e lebogiša Ngaka Lindiwe Sidali, yoo a dirilego histori ka go ba mosadi wa mathomo wa moAfrika go ba ngaka ya pelo le maswafo ka nageng.F. Bao Ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.38. Koporasetlhabollo ya Diintasteri (IDC)Morena Tshokolo Nchocho bjalo ka CEO ka kontraka ya mengwaga ye mehlano.39. Maloko a Boto ya tša Boso ya Afrika Borwa:a. Mohumagadi Nana Magomola (Modulasetulo);b. Ngaka Phillip David Dexter (Motlatšamodulasetulo);c. Morena David Lefutso;d. Moathbokheiti Derek Jeffrey Block;e. Mohumagadi Sowbakiam Mudly-Padayachie;f. Ngaka Mphekgo Patrick Maila;g. Mohumagadi Feziwe Yolanda Renqe;h. Morena Itani Phaduli;i. Ngaka Owen Peter Muller Horwood;j. Mohumagadi Kelebogile Shirley Moroka-Mosia;k. Morena Jerry Lengoasa (CEO); lel. Ngaka Tsakani Ngomane (moemedi wa DG ya Kgoro)40. Moathbokheiti Sandile Nogxina bjalo ka Molaodimogolophethiši yoo e sego wa taolo le Modulasetulo wa Boto ya Khamphani ya Boemafofane ya Afrika Borwa.41. Khansele ya Dipalopalo ya Afrika Borwa:a. Morena Ian Assam – o thwetšwe gape;b. Morena Faldie Esau – o thwetšwe gape;c. Ngaka Jacky Galpin – o thwetšwe gape;d. Morena Ettienne le Roux – o thwetšwe gape;e. Ngaka Ariane Neethling – o thwetšwe gape;f. Ngaka Thabi Leoka;g. Mohumagadi Reshoketswe Mokobane;h. Morena Thapelo Molahloe;i. Mohumagadi Blanche Motsosi;j. Mohumagadi Nompumelelo Nzimande;k. Morena Wandile Sihlobo;l. Mohumagadi Vuyelwa Mantyi (moemedi wa Kapa Bohlabela);m. Mohumagadi Zeenat Ishmail (moemedi wa Kapa Bodikela);n. Morena Kuberin Packirisamy (moemedi wa Kapa Leboa);o. Morena Thulani Bhengu (moemedi wa KwaZulu-Natal);p. Morena Thuso Ramaema (moemedi wa Freistata);q. Ngaka David Everatt (Modulasetulo le moemedi wa Gauteng);r. Profesa Andries Monyeki (moemedi wa Leboa Bodikela);s. Ngaka Nomuso Mlondo (moemedi wa Mpumalanga); let. Ngaka Modjadji Malahlela (moemedi wa Limpopo).42. Khomišene ya Ditirelo tša Mašole a Tšhireletšo:a. Ngaka Siphelele Zulu;b. Ngaka Ziyaad Essop;c. Moatbokheiti Nokuzola Gloria Khumalo; led. Morena Ian Hugh Robertson.43. Boto ya Khamphani ya Enetši ya Nyuklea ya Afrika Borwaa. Ngaka Robert Adam;b. Ngaka Ramatsemela Masango;c. Ngaka Aadil Patel;d. Morena Bishen Singh;e. Mohumagadi Pulane Kingston;f. Morena Matlhodi Ngwenya;g. Morena Jabulani Ndlovu; andh. Mohumagadi Pulane Molokwane;44. Boto ya Mhlathuze Watera. Mohumagadi Thabi Agatha Shange (Modulasetulo)b. Morena Silas Zwelakhe Hlophe (Motlatšamodulasetulo)c. Ngaka Purshottamma Sivanarain Reddyd. Mohumagadi Nica M Geverse. Ngaka Mosidi Makgaef. Morena Musa Moses Xulug. Morena Bonginkosi Vincent Mshenguh. Mohumagadi Amita Baduli. Mohumagadi Nothando Nonkululeko Mkhizej. Mohumagadi Gloria Dumisile Biyelak. Morena Petros Mzothule Zikalala45. Di-CEO tša Taolo ya Lekala la Thuto le Tlhahlo (di-SETA):a. SETA ya Dipanka (BANKSETA) – Morena Trevor Rammitlwa;b. SETA ya Dijo le Dino (FOODBEV SETA) – Mohumagadi Nokuthula Selamolela;c. SETA ya Tshepetšo ya Dihlale le Tšweletšo (FP&M SETA) – Mohumagadi Felleng Yende;d. SETA ya Diinšorense (INSETA) – Mohumagadi Nadia Starr;e. SETA ya Ditirelo – Mohumagadi Amanda Buzo-Gqoboka;f. SETA ya Temo (AGRISETA) – Morena Zenzele Gilbert Myeza;g. SETA ya Diintasteri tša Dikhemikhale (CHIETA) – Morena Mike Khathutshelo Ramukumba;h. SETA ya tša Setšo, Bokgabo, Boeti, Kamogelo le Dipapadi (CATHSSETA) – Mohumagadi Keitumetse Lebaka;i. SETA ya Ditirišo tša Thuto, Tlhahlo le Tšweletšopele (ETDP SETA) – Mohumagadi Nombulelo Nxesi;j. SETA ya Ditšhelete le Palomatlotlo (FASSET) – Mohumagadi Ayanda Pearl Zinhle Mafuleka;k. SETA ya Maphelo le go Phela Gabotse (HWSETA) – Mohumagadi Elaine Brass;l. SETA ya Ditirelo tša Setšhaba (PSETA) – Mohumagdi Bontle Portia Lerumo; lem. SETA ya Mabenkelekgoparara le Dikgwebjana (W&RSETA) – Morena Blessing Tom Mkhwanazi.Dipotšišo: Mohumagadi Phumla Williams – Seboleledi sa Kabinete sa MotšwaoswereMogala: 083 501 0139"
Pego ya Kopano ya Kabinete ya la 13 Dibokwane 2019,15 Feb 2019,https://www.gov.za/speeches/statement-cabinet-meeting-13-february-2019-15-feb-2019-0000,https://www.gov.za/nso/speeches/pego-ya-kopano-ya-kabinete-ya-la-13-dibokwane-2019-15-feb-2019-0000,"Kabinete e kopane ka Laboraro la 13 Dibokwane 2019 ka Tuynhuys, Motsekapa.A. Merero ye bohlokwa seemong sa bjale1.  Polelo ya Maemo a Setšhaba (SoNA)1.1.  Kabinete e amogela SoNA ya 2019 ka Mopresidente Cyril Ramaphosa yeo e swayago mengwaga ye 25 ga e sale go eba le Kopano ya Mohlakanelwa ya Palamente ya Afrika Borwa ye mpsha ya mmušo wa temokrasi. Bontši bja maAfrika Borwa ba amogetše polelo ye ka pelo tše šweu ka ge e tšwela pele go fa batho tshepho le go e tsošološa.1.2. Mopresidente Ramaphosa o bontšhitše kgatelopele yeo e fihleletšwego mo ngwageng wa go feta. Ge a be a tlaleletša godimo ga dikatlego tše, Mopresidente o hlatholotše tšeo di tla šetšwago ngwageng wo. Tšona di akaretša go tšwetšwapele ga magato a bonamodi a go potlakiša kgolo ya ikonomi ya go akaretša tšohle le go hlola mešomo; go kaonafatša peakanyo ya rena ya thuto le go hlabolla mabokgoni a bokamoso le go gatela pele ka twantšho ya bomenene le go gogwa ga mmušo ka nko.1.3. Mo bekeng ye tlago, Tona ya Ditšhelete Tito Mboweni o tla hlatholla thulaganyo ya gagwe ya tša ditšhelete ge a efa Polelo ya gagwe ya Tekanyetšokabo. Ka diboutu tša ditekanyetšokabo tša dikgoro, Ditona di tla tlhatholla dithulaganyo tša bona tša ditiro tšeo di tla kgontšhago SoNA ya Mopresidente go phethagala.1.4.    Kabinete e santše e ikgafetše go hlahla naga ya rena gore e lemoge Ponelopele ya 2030 ya Leanotlhabollo la Bosetšhaba (NDP), dikgatišo tše ngwadilwego fase tša go fediša bohloki le tlhokego ya mešomo mo nageng pele ga ngwaga wa 2030.2. Indaba ya Afrika ya tša Meepo2.1. Afrika Borwa e atlegile ka go ba monggae wa Indaba ya bo-25 ya ngwaga ka ngwaga ya Afrika ya Meepo, e lego Kopanokgothakgothe ye kgolokgolo lefaseng ya bakgathatema ba tša meepo le batsebalegi bao ba tšeago diphetho. Ka maitekelo a go goketša dipeeletšo meepong, Indaba ya ngwaga wo e be e swaretšwe ka fase ga morero wo: ‘‘Go dira Afrika nkgwete mererong ya yona ya Tlhabollo ya Ikonomi yeo e Swarelelago”.2.2. Kabinete e amogela kwano yeo e saenetšwego ya bakgathatema ba tša meepo. Kwano ye e tla fihla kgole mo tlhohleletšong ya dipeeletšo tša thwi go tšwa dinageng tša ka moše mafapheng a go fapafapana a intasteri ya meepo.2.3 Mmušo, ka Thulaganyo ya Pholisi ya Magato a Intasteri ya Kgoro ya Kgwebišano le Intasteri e hlaotše kholo ya diminirale bjalo ka lefapha leo le nago le dibaka tša mabu le ditlakala tšeo babeeletši ba ka di šomišago gore di ba hole go godiša lefapha la tša meepo. Se se fana ka kgonagalo ye kgolokgolo ya go thuša go godiša ikonomi ya naga, go hlola mešomo, go tliša diphetogo le go fediša bohloki.3. Eskom3.1. Tona ya Dikgwebo tša Mmušo Pravin Gordan o sedimošitše Kabinete ka ga kgaotšo ya mohlagase malobanyana mo yeo e amilego go sepela ga ikonomi ka boreledi nageng ka bophara. Dikgaotšo tše tša mohlagase di bile le ditlamorago tša go se lekane le selo ka malapeng a maAfrika Borwa le ikonoming ka bophara.3.2. Kabo ya enetši ya Afrika Borwa e santše e le tlamego ya bohlokwa gomme seemo sa bjale kua Eskom se ka hlola matšhošetši a kgwebo a magolo mo nageng, tielelong ya ditšhelete tša naga le ikonoming. Karoganyo yeo e etšwego tlhoko ya Eskom ka makalakgwebo a mararo ao a tlo Laolwago ke Mmušo ka botlalo e bago go fehlwa ga mohlagase; thomelo ya ona le kabo e ya nyakega bakeng sa tshwarelelo ya go tšea lebaka le letelele ya moabi wa mohlagase le nageng ka moka.3.3. Ka gona go rarolla seemo se se hlagilego malobanyana mo, Mopresidente Ramaphosa o thwetše Komiti ya go Ikgetha ya Kabinete mo go Eskom yeo e eteletšwego pele ke Motlatšamopresidente ebile e bopilwe ke Tona ya Dikgwebo tša Mmušo; Tona ya Enetši; Tona ya Ditšhelete; Tona ya Dinamelwa; Tona ya Tšhireletšo ya Mmušo le Tona ya Maphodisa. Komiti ye e tla šetšana le merero ya Eskom tšatši ka tšatši le go fana ka dipego tša tšatši ka tšatši go Mopresidente gore ke magato afe ao a swanetšego go latelwa go šireletša kabo ya enetši.3.4. Sehlopha se sa ditona se letetšwe gore se kopane le bakgathatema ka moka go thuša go bušetša sekeng boitsetsepelo kabong ya naga ya mohlagase le go rulaganya magato ao a ka latelwago goya pele mola ka go le lengwe ba netefatša gore badiriši le balefalekgetho ba itemogela ditlamorago tše nyenyane kudu tša ikonomi.4. Maloka a go bouta4.1. Kabinete e lebogiša maAfrika Borwa ka moka, kudukudu diketekete tša bafsa le bao ba tla bego ba bouta lekga la mathomothomo, bao ba kgathilego tema boingwadišong bja mafelelo bja mafelelo a beke ka la 26 le 27 Pherekgong 2019 pele ga ge naga ye e ka swara dikgetho tša yona tša boselela tša mmušo wa temokrasi tša bosetšhaba le tša profense ka la 8 Mopitlo 2019.4.2. Kabinete e dira boipiletšo bakgething ka moka bao ba nago le maloka a go kgetha go diriša ditokelo tša bona ka mikarabelo ebile e dira boipiletšo go maAfrika Borwa ka moka bao gabjale ba sa kago ba ingwadiša go kgetha, go dira bjalo kua dikantorong tša Khomišene ya go Ikema ya Dikgetho (IEC) tšeo di butšwego nageng ka bophara. O ka lekodišiša gape seemo sa gago sa boingwadišo ka go romela SMS ya nomoro ya gago ya pasa go 32810 (SMS ye tee e bitša R1.00) goba o ka hloma sedirišwa sa app sa mahala sa IEC sellathekeng sa gago wa se šomiša go lekola dintlha ka moka ka ga boingwadišo bja gago.4.3. Ga e sale go tloga mola temokrasi e kokotago, re kgonne go bopa temokrasi ya molaotheo yeo e atlegilego ya dihlongwa tša go netefatša ditokelo tša rena tša motheo le tokologo. Go feta mo, go phethagaditšwe mananeo go fetoša sebopego sa ikonomi le go rarolla ditlhotlo tša rena tše ntši tša ikonomi setšhabeng. Dikgetho tšeo di tlago ke monyetla wa thaka ye sese le bafsa ba maAfrika Borwa go phethagatša ditokelo tša bona tša go bouta, le go dira gore mantšu a bona a kwagale mo bokamosong bja bjona le bokamosong bja naga ya rena.5. Go utollwa ga oli le gase ke khamphani ya Total5.1. Bjalo ka karolo ya maitekelo a bosetšhaba a go godiša ikonomi le go hlola mešomo, mmušo wa naga ye, ka Lesolo la ona la Operation Phakisa la Ikonomi ya Mabopong, o kgontšhitše menyetla lefapheng la naga ye la oli le gase bakeng sa kgolo ya ikonomi le dipeeletšo. Afrika Borwa e nale methopo yeo e tshephišago kudu ya difaki tše bilione ye tee le 60 tcf (trilione ye tee ya naokubiki) goba difaki tše 11 bilione tša go lekana le gase ya kgole le lebopo.5.2. Kabinete e retile temogo ye ya kgole le mabopo ya methopo ya gase ka khamphani ya oli ebago Total yeo e ka bago le bilione ye tee ya difaki tša methopo ye, yeo e ka hlatlošetšago kabo ya oli le ya gase godimodimo.5.3. Temogo ye e utolotšwe ke khamphani ye morago ga go bora ba phuruphutša kgonagalo ya dirafsa kua Brulpadda molapong wa Outeniqua, bokgole bja dikhilomithara tše 175 kgole le lebopo la Afrika Borwa.6. Kopanokgothakgothe ya bo 32 ya Kopano ya Afrika (AU)6.1. Kabinete e lebogiša Mopresidente Ramaphosa ge a thwetšwe bjalo ka Modulasetulo wa AU go thoma ka 2020. O tla tšea marapo a setulo se go tšwa go Mopresidente wa Egepeta Abdel Fattah el-Sisi, yo gabjale a feleletšago paka ya gagwe ya ngwaga wa 2019.6.2. Mopresidente Ramaphosa o eteletše pele baromiwa ba Afrika Borwa goya Kopanong ya setlwaedi ya bo-32 ya Kgothakgothe ya Dihlogo tša Mebušo le Mmušo wa AU, yeo e swaretšwego gola Addis Ababa, Rephabliking ya Temokrasi ya Bogare bja Ethiopia go tloga ka la 15 Pherekgong go fihla ka la 11 Dibokwane 2019, ka fase ga morero wo “Bafaladi, Bao ba boelago magae le bao ba tšhabišitšwego ka mo nageng: Ditharollo tša Lebaka le letelele tša bao ba tšhabišitšwego ka kgang mo Afrika’’. Morero wo o fane ka monyetla wa go lebeledišiša le go rarolla mabakatheo a go hlola ditšhabešo tša kgapeletšo mo Afrika.6.3. Afrika Borwa e rometše Lengwalo la yona la go laetša Thekgo ya Kwano ya Lefelo la Kontinente ya Afrika la Kgwebišano ya hloka mellwane (AfCFTA) ka nako ya samiti. Ditaba tšeo go boletšwego ka tšona di akaretša mpshafatšo ya mafapha le thekgo ya ditšhelete ya setheo se sa kontinente; Khutšo le Tšhireletšego mo Kontinenteng; dikgatelopele tša go amana le AfCFTA; le ditherišano tša kwano ye mpsha ya lekoko magareng ga dinaga tša Afrika, tša dinaga tšeo di hlabologago tša lewatle la Carribbean le la Pacific le Kopano ya Yuropa morago ga ngwaga wa 2020.6.4. Mo gare ga ngwaga wo, Mopresidente Ramaphosa o letetšwe gape go tšea maemo a bodulasetulo bja Komiti ya Dihlogo tša Dinaga tša Afrika le tša Mebušo mabapi le Phetogo ya Leratadima (CAHOSCC). CAHOSCC e hlomilwe ka 2009 ke Kgothakgothe ya AU ya Dihlogo tša Dinaga le tša Mebušo go eta pele Boemo bjo Swanago bja Afrika go tša Phetogo ya Leratadima le ditherišanong tša bolefase tša phetogo ya leratadima.6.5. Nakong ya ge Mopresidente Ramaphosa a tšwelapele ka maemo a gagwe a bodulasetulo, o tla šoma mmogo le baetapele ba bangwe ba dinaga go netefatša phethagatšo yeo e atlegilego ya Kwano ya Pulamadibogo yeo e fihleletšwego kua Paris ya go fediša le go itlwaetša ditlamorago tša phetogo ya leratadima. Ka CAHOSCC, Afrika e tla kgatha tema ye bohlokwa mo maitekelong a bolefase a khabone ya maemo a fase le dikgatelopele tšeo di ka kgotlelelago phetogo ya leratadima.7. Thuto ya Godimo7.1.  Kabinete e lebiša mahloko a yona go ba lapa le go bagwera ba moithuti wa Yunibesithi ya Mahlale ya Durban, Mlungisi Madonsela. Tšhakantšho ya dithuto le go tswalelwa ga dihlongwa tša thuto ya godimo, kudukudu gola KwaZulu-Natala, tšeo di hlotšego lehu la masetlapelo la moithuti wo, di tloga di hlobaetša kudu.7.2. Kabinete e dira boipiletšo go bakgathatema ka moka go rarolla mathata ka moya wa khutšo. Naga ya gaborena e hloka bafsa ba go rutega gore ba kgathetema tlhabollong ya naga ya rena.7.3. Mmušo, ka Kgoro ya Thuto ya Godimo le Tlhahlo, e thuša ditheo tša thuto ya godimo fao go nago le ditlhotlo.Tona ya Thuto ya Godimo le Tlhahlo Naledi Pandor le yena o laetše basepediši ba Setlamo sa Bosetšhaba sa Thušo ya Ditšhelete tša Thuto go Baithuti (NSFAS) go bea pele mošomo wa go araba dipotšišo ka moka tša baithuti.8. Go bewa ka fase ga taolo ga bolwetši bja Tlhako le Molomo (FMD)8.1. Ka gona go šireletša maphelo a naga ye, Kabinete e kgotsofaditšwe ke dikarabo le magatotharollo a go thibela go keka ya phulego ya bolwetši bja FMD kua Seleteng sa Vhembe, Limpopo. Kgoro ya Temo, Kagodithokgwa le Boruatlhapi, gotee le Mokgatlo wa Nama ye Hwebedu le bakgathatema ba bangwe, ba šoma ka thata go rarolla taba ye bjalo ka ngatana ye tee.8.2. Go hlabelwa go thomile ka la 1 Pherekgong 2019, ka dikgomo go tšwa metsaneng yeo e amilwego gotee le dikgomo tša bokgole bja dikhilomithara tše 20 go potologa metsana yeo e amilwego. Go fihla lehono, palomoka ya dikgomo tšeo di hlabetšwego di feta 10 000; tšona di fiwa maswao gore di kgone go hlaolwa go tšwa go tše dingwe.9. Samiti ya Difilimo ya Afrika Borwa9.1. Intasteri ya difilimo ya Afrika Borwa e hlaotšwe kgale bjalo ka yeo e tlišago diphetogo tša kgolo ya ikonomi le tlholego ya mešomo mo Afrika Borwa. Intasteri ya boihlamelo le ya setšo, kudukudu lekala la difilimo, le kgatha tema ye bohlokwa kudu go tšwetšapele dikanegelo tša Afrika Borwa le go kgatha tema mo matsapeng a go aga setšhaba le go hlola phedišano setšhabeng.9.2. Ka go tsamaišana le lemanoga le, Kabinete e amogela ka atla tše pedi Samiti ya difilimo ya Afrika Borwa yeo e swaretšwego gola Johannesburg go tloga ka la 4 go fihla ka la 5 Dibokwane 2019 ka fase ga morero wo: “Diphetogo le kaonafalo Intastering ya Afrika Borwa ya Difilimo/Tsebeihlo gotee le Diphetogomoka tša Diintasteri tšeo di šomišago theknolotši (4IR). Afa re ipeakanyeditše diphetogo tše?’’9.3. Ditlamorago tša samiti ye di letetšwe gore di kgathe tema mo tlholegong ya tikologo ya go kgontšha intasteri ye go atlega. Mmušo o santše o ikgafile go thekga diprotšeke tše ka mašeleng ka Koporasi ya Tlhabollo ya Diintasteri (IDC) gotee le ka Kgoro ya Kgwebišano le Intasteri (the dti).B. Diphetho tša Kabinete10. Phedišano setšhabeng le kago ya setšhaba10.1.  Le ge e le gore setšhaba sa rena se fihleletše diphenyo tše kgolo ga e sale go tloga ka 1994, mapheko a maitirelo goya ka mehlobo, maemo le go fapafapana ga ditšo a tšwelapele go phaela thoko dikgatelopele tša rena. Mabapi le se, Kabinete e dumeletše Basekaseki ba Mebono ya Sepolotiki, bao ba fanago ka tlhako ya semolao le ya pholisi go thekga phedišano yeo e nabilego setšhabeng le kago ya setšhaba goya pele.10.2. Bjalo ka ge go theilwe ka gare ga NDP, tlhako ye e tla ba khuetšo ye gagabago go fihla kgole mo phethagatšong ya dinepo tša go bopa ‘‘batho bao e lego ngata ye tee le setšhaba seo se phedišanago gabotse gomme ga se feela dinepo tša maikemišetšo a bosetšhaba; ke mekgwa ye mengwe ya go fediša bohloki’’.10.3. Mafapha ka moka a setšhaba a hlohleletšwa go thekga tlhako ye ya pholisi ka go keteka go fapafapana ga rena goya ka ditšo le go aga setšhaba seo se ka bušetšago morago bohwa bja bokoloniale le kgethollo.10.4. Kgoro ya Bokgabo le Setšo e tlabe e sepediša Kopanokgothakgothe ya Kwano ya Setšhaba mafelelong a kgwedi ya Hlakola 2019 gola Johannesburg fao mafapha a go fapafapana a setšhaba go akaretšwa mekgatlo yeo e lego setšhabeng, bašomi, dikgwebo, dirutegi le boramabjoko, dihlopha tša sedumedi le babegaditaba ba tla ikgafago mo protšekeng ye ya phedišano setšhabeng le kago ya setšhaba. Ditherišano le mafapha a di tla dirwa mo kgweding ya Dibokwane le gare ga kgwedi ya Hlakola 2019.C. Melaokakanywa11. Phetošo ya Molaokakanywa wa Bana wa 201911.1. Kabinete e dumeletše tlhagišo ya Phetošo ya Molaokakanywa wa Bana wa 2019 Palamenteng go maatlafatša mošomo wa setšhaba sa rena mo tšhireletšong ya ditokelo tša bana.11.2. Ka 2017 Senthara ya Melao ya Bana e pharile le go swina Kgoro ya Tlhabollo ya Leago ka ditefo tša semolao go ya ka ditšhalelomorago tša tlhokomelo ya kgodišo ya bana.11.3. Kgorotsheko ya Godimo e laetše Tona ya Tlhabollo ya Leago gore, gare ga tše dingwe, a beakanyetše le go tsebagatša pele ga Palamente diphetošo tše maleba Molaong wa Bana, 2005 (Molao 13 wa 2004) go fana ka tharollo ya semolao yeo e feletšego ka botlalo go rarolla ditlhotlo tša tšhalelomorago mo tlhokomelong ya kgodišo ya bana.11.4. Bana ka moka ga bona ba swanetše go ipshina ka khumanego ya ditirelo tšeo di nepilego go nolofatša polokego ya bona, tlhokomelo le tšhireletšo; gape le peakanyo ye nago le mohola ya boiketlo maphelong a bona. Gona le ditlhaelelo tše mmalwa mo peakanyong ya bjale ya tlhokomelo ya bana le tšhireletšo ya bona. Molaokakanywa wo o šogašogana le, magareng ga tše dingwe, ditlhotlo tša go amana le kabo le tshepedišo ya tlhokomelo ya kgodišo ya bana, gotee le merero ye mengwe ya go amana le tlhokomelo le tšhireletšo ya bana.D. Ditiragalo tšeo di tlago12. Samiti ya Ikonomi ya Ditšithale12.1. Magato a bolefase go lebeletšwe theknolotši a go hlohleletšwa Diphetogomoka tša 4IR a tla ka dibaka tše difsa go aga setšhaba sa gaborena le ikonomi. Gore naga ye e dule e le maemong a ka pele go dikgatelopele tše difsa tša theknolotši, e tla ba monggae wa Samiti ya Ikonomi ya Ditšithale ka Hlakola 2019.12.2. Samiti ye e tlo swarwa ka fase ga leswao la go laetša 4IR ya Afrika Borwa (4IRSA), ebago tšhomišano magareng ga Kgoro ya Mananeokgoparara a Dikgokagano le Ditirelo tša Poso,  Telkom, Yunibesithi ya Witwatersrand, Yunibesithi ya Johannesburg le Yunibesithi ya Fort Hare.12.3. #4IRSA e nepile go rarolla ditlhotlo tšeo di lebaganego le Afrika Borwa mo Mehleng ya Ditšithale e le gona go hwetša tharollo yeo e hlakilego ya bohle ka nageng.13.  Difoka tša Babegaditaba tša 2019 tša Ditšhaba tšeo di Hlabologago tša Borwa bja Afrika (SADC)13.1. Bjalo ka karolo ya go hlohleletša go akaretšwa ga batho ka seleteng, tšhomišano le temogo ya bokgoni bja bangwaladikanegelo tša ditaba, babegaditaba ba Afrika Borwa ba laletšwa go tsenela Phadišano ya Difoka tša Babegaditaba tša SADC tša 2019 pele ga la 28 Dibokwane 2019. Difoka tše di mo magorong a dikgatišo, seyalemoya, thelebišene le bangwaladikanegelo ba go tšea diswantšho.E.    MelaetšaMahloko13.2. Kabinete e bile le Mopresidente Ramaphosa le maAfrika Borwa ka moka go lebiša mahloko a yona go malapa le bagwera ba barutwana bao ba hlokagetšego morago ga gore leporogwana la maoto ka sekolong le phuhlame kua Hoërskool Driehoek gola Vanderbijlpark ka Labohlano, 1 Hlakola 2019. Kabinete e lakaletša gape barutwana ka moka bao ba gobetšego fao go fola ka lebelo.14. Ditebogišo14.1. Kabinete e lebogišitše bao ba latelago:Khwaere ya Soweto Gospel Choir ka go dira gore Afrika Borwa e ikgantšhe gape morago ga go thopa difoka tša Grammy ka baka la albamo ye kaonekaone ya mmino lefaseng. Sehlopha se se thopile ka albamo ya sona ya Freedom – renditions of well-known liberation struggle songs. Se ke sefoka sa boraro sa Grammy sa go hwetšwa ke khwaere ye.Panka ya Tlhabollo ya Borwa bja Afrika (DBSA) ka go thopa Sefoka sa Afrika sa Lenaneo la Enetši ye Mpshafatšwago go tšwa setheong seo se ikadilego kua London ebago Project Finance International. DBSA e hlaotšwe ka baka la thekgo ya yona ya ditšhelete yeo e gatetšego pele ya diprotšeke tše 14 tša enetši ye mpshafatšwago mo Lenaneong la naga ye la Enetši ye Mpshafatšwago ka Batšweletši ba Mohlagase ba go Ikema ka noši.Ba babedi ba boramahlale bao ba thopilego Difoka tša go hlomphega kudu tša AU Kwame Nkrumah ka baka la go šoma gabotse kgatišong ya merero ya Saenthefiki ya 2018 gola Addis Ababa, Ethiopia ka la 11 Dibokwane 2019:Moprofesara Aletta Schutte o thopile sefoka sa selete sa Ramahlale wa Mosadi sa go bitša US$20 000 bakeng sa legoro la Mahlale a Bophelo le a Lefase. Yena ke Moprofesara wa Thuto ya tša Mebele kua Yunibesithing ya Leboa Bodikela. Moprofesara Schutte o nale mangwalo a SARChI a Temogo ya Mathomong le Thibelo ya Bolwetši bja Pelo mono Afrika, diphatišišo tše di thekgwa ka mašeleng ke Kgoro ya Saense le Theknolotši (DST). Diphatišišo tša gagwe di lebeletše kudu bolwetši bja madi a magolo le ka fa obo agelago ka gona gare ga ditšhaba tša Afrika.Moprofesara David Mark Richardson o thopile sefoka sa kontinente sa US$100 000 legorong la Mahlale a Lefase le a Bophelo. Yena ke Moprofesara wa go hlomphega kudu wa Ekholotši Yunibesithing ya Stellenbosch, ebile gape ke Molaodi wa Senthara ya Bosetšhaba ya Metheo ya Diphatišišo ya DST ka baka go tšwa pele ga gagwe ka Thuto ya Diphedi tše Šele. Diphatišišo tša gagwe di mabapi le go kwešiša merero ya go amana le mehuta ya dimela tše šele tša go šwahlela.Sehlopha sa Afrika Borwa sa kgwele ya maoto sa ba mengwaga ye ka fase ga 20, Amajita, ka go khwalifaela Mogopo wa Lefase wa FIFA 2019 wa ba ka fase ga mengwaga ye 20, wo o tlo swarwago kua Poland ka Mopitlo 2019. Amajita ba ikhweleditše monyetla wo morago ga go fihlelela dikamakgaolakgang tša Mogopo wa Ditšhaba wa Liki ya Kgwele ya Maoto ya bao ba lego ka fase ga mengwaga ye 20 yeo gabjale e kgatlampanago kua Niger.Dipotšišo:Mohumagadi Phumla Williams – Seboleledi sa Kabinete sa MotšwaoswereMogala: 083 501 0139 "
Pego ya Kopano ya Kabinete ya la 27 Dibokwane 2019,28 Feb 2019,https://www.gov.za/speeches/statement-cabinet-meeting-27-february-2019-28-feb-2019-0000,https://www.gov.za/nso/speeches/pego-ya-kopano-ya-kabinete-ya-la-27-dibokwane-2019-28-feb-2019-0000,"Pego ya Kopano ya Kabinete ya la 27 Dibokwane 2019 ka Tuynhuys, MotsekapaA.Merero ye bohlokwa seemong sa bjale1. Polelo ya Tekanyetšokabo ya 20191.1. Kabinete e amogela Polelo ya Tekanyetšokabo ya 2019 yeo e filwego ke Tona ya Ditšhelete Tito Mboweni Palamenteng, Motsekapa ka Laboraro la 20 Dibokwane 2019 bjalo ka tlhako yeo e beilego Afrika Borwa mo tseleng yeo re le mmogo re ka kgontšhwago go mpshafatša le go aga lefsa ikonomi ya rena go ba yeo e akaretšago bohle ebile e atlega.1.2.Polelo ya Tekanyetšokabo e tsenya tirišong boikgafo bjo bo hlalošitšwego ke Mopresidente Cyril Ramaphosa mo Polelong ya gagwe ka ga Maemo a Naga kua Palamenteng, Motsekapa ka la 7 Dibokwane 2019.1.3. Kabinete e thekga maihlamelo a go fapafapana, go akaretšwa go fokotša ga megolo ya bašomi ba mmušo ka nepo ya go kgoboketša dipolokelo tša tlaleletšo go tiišeletša matlotlo a mmušo. Go diragatša dipeelano tša kgakgamalo tša thekgo ya tšhelete go Eskom go thuša moabi wo wa mmušo wa mohlagase go ipeakanya lefsa go ba sehlongwa sa kgonthe le gona go amogetšwe ka atla tše pedi.1.4. Ka moka ga rena re nale tema ye re ka e kgathago go godiša ikonomi le go hlolela batho ba gaborena mešomo. Go fenya ditlhotlo tše boimaima tše tšwago ka gare ga bohwa bja mmušo wa kgethollo gora gore go šoma mmogo le mmušo go phethagatša mananeo a ona, go godiša ikonomi le go goketša dipeeletšo tše ntši tša dinaga dišele.2. Eskom2.1. Kabinete e amogetše pego go tšwa go Motlatšamopresidente David Mabuza ka mošomo wa Komiti ya go Ikgetha ya Mohlakanelwa ya Kabinete go Eskom yeo e hlomilwego go arabela dikgaotšo tša mohlagase malobanyana mo le ditlamorago tše mpe ikonoming ya rena. Matsapa ao a rulagantšwego a mmušo a go tlliša tielelo ya ditšhelete, ya ditiro le ya sebopego go Eskom a tšwelapele ka boreledi.2.2. Komiti ya go Ikgetha ya Kabinete e swarwa ke Motlatšamopresidente Mabuza ebile e akaretša Tona ya Dikgwebo tša Mmušo, Tona ya Enetši, Tona ya Dinamelwa, Tona ya Ditšhelete, Tona ya Maphodisa le Tona ya Tšhireletšego ya Mmušo. Go tla nyakega gore komiti ye e bee leihlo kabo ya enetši tšatši ka tšatši.2.3. Ka go tsamaišana le boikgafo bja Mopresidente Ramaphosa bja gore magato a mmušo masetlapelong a mohlagase a swanetše go akaretša bohle le go reriša batho ka moka, Tona ya Dikgwebo tša Mmušo le Modulasetulo wa lekgotla la Eskom ba bile le dikopano tša bona tša mathomo gotee le baetapele ba diyunione tše tharo tša bašomi tša go tsebagala kua Eskom, intasteri ya meepo ya malahla le lefapha la boentšineere.2.4. Kopano ya bašomi e file pego ka mathata a ditiro a Eskom le peakanyo ya go fehla mohlagase, go lokiša le dikgaotšo tše sa rulaganywago tša mohlagase. Kopano ye e be e nyaka go hloma motheo wa ditherišano tša semmušo kamoso. Peakanyolefsa ya Eskom le yona go boletšwe ka yona, ebile bakgathatema ka moka ba dumetše gore go tla ba le dikopano tše dingwe gore go kwešišwe bokaone fao Eskom e lebilego gona le ditlamorago tša go aroganya makala a Eskom go ba makalakgwebo a go šoma ao a arogantšwego ka diripa tše tharo.2.5. Kopano ya Intasteri ya Meepo ya Malahla e be e swerwe ka fase ga thekgo ya Khansele ya Diminirale ya Afrika Borwa (MINCOSA), le gona kopano ye e hlagišitše mathata a go amana le kabo ya malahla, disenyegelo le ditheko, le khwalithi ya malahla a go aba ke Eskom.2.6. Dikopano tše dingwe gape di swerwe gotee le lefapha la boentšineere, ka fase ga thekgo ya Khansele ya Boentšineere ya Afrika Borwa (ECSA). Mafapha ka moka a go ikgetha a boentšineere a be a emetšwe legato ke mekgatlo ya yona ya go fapafapana ya boithaopo, go akaretšwa le Mokgatlo wa Bosetšhaba wa Baentšineere ba Bathobaso.2.7. ECSA e file tshekatsheko ya yona ya mathata ao a lebaganego Eskom le go fana ka ditšhišinyo tše mmalwa ka fao go ka angwago dirutegi tša Afrika Borwa ka kakaretšo le lefapha la sethekniki la ditsebi mo magatong a potlako ao a nyakegago go tiiša kabo ya mohlagase.2.8. MINCOSA le ECSA di tla thuša mmušo go hloma Sehlopha sa Ditiro tša Sethekniki le Tshekatsheko ya Tlhokomelo bakeng sa Eskom seo se tla tsebagatšwago go se goye kae.3. Enetši ye mpshafatšwago3.1. Kabinete e thekga dikwalakwatšo tša gotla ka Tona ya Enetši Jeff Radebe, tšeo di kgonthišišago lebakakgolo la enetši ye mpshafatšwago go bea ka fase ga taolo ditlamorago tše mpe kudu tša methopo ya dibešwa tša enetši ye bjalo ka oli le malahla.3.2. Enetši ke yona sekgontšhi se bohlokwa mo kaonafalong ya Afrika Borwa kgolong le tlhabollong ya ikonomi maphelong. Leanotlhabollo la Bosetšhaba (NDP) le bolela gore Afrika Borwa e hloka bonyenyane bja dimekawate tše 20 000 tša enetši ye mpshafatšwago pele ga 2030. Lenaneo la Thekišo ya Enetši ye Mpshafatšwago ka Batšweletši ba Mohlagase ba go Ikema le dirile dipoelo tše bohlokwa mo ikonoming, tlholegong ya mešomo, kaonafatšong ya setšhaba, phetogong ya ikonomi le phetogong ya seemo sa boso.3.3. Ge Afrika Borwa e le gare e tšwelapele go kgatha tema ye bohlokwa mo maitekelong a bolefase a khabone ya maemo a fase le dikgatelopele tše tieletšego tša klaemete, mmušo o santše o ikgafetše go netefatša phetogo ye boreledi.3.4. Sehlopha sa Panka ya Bolefase malobanyana mo se bile monggae go amogela ba Dipeakanyo tša Polokelo ya Enetši ba Afrika Borwa le Enetši ye Mpshafatšwago gola Motsekapa go thoma ka la 25 go fihla ka la 26 Dibokwane 2019 ka fase ga morero wo: “Dipeteri, Polokelo ya Enetši Bokamoso bjo ka Mpshafatšwago – Go lebilwe Peakanyong ye feletšego ka botlalo ya Enetši ye Mpshafatšwago ye ka Lekanetšwago methopong”. Baromiwa ba go tšwa intastering, ba ditšhelete, baabi ba mohlagase, balebeledi, mmušo le dirutegi ba rerišane ka dikgatelopele tša mo lefapheng la enetši ye mpshafatšwago go akaretšwa tša dipholisi, taolo, tša ditšhelete, tša kgwebo, tša theknolotši, didirišwa, diphetogo, melao le metheo yeo e nyakegago go godiša enetši ye mpshafatšwago.3.5. Ditheknolotši tša enetši ye mpshafatšwago le tša polokelo ya enetši di re kgontšha go fetošetša mohlagase wa setlwaedi go ba wa sebopego sa enetši le go’ boloka gore o šomišwe ka morago ge o hlokega. Dipeakanyo tša polokelo ya mohlagase di theoša nyakego ya metšhene ya tšhoganyetšo ya kabo ya mohlagase go tšwa dipolanteng tša go fehla mohlagase tša malahla goba tša gase, gomme se se fokotša dihlahlameši lefapheng la mohlagase le go re thuša go fediša tšona dihlahlameši tše kgahlanong le phetogo sa seemo sa leratadima.4. Lenaneo la Dizounu tša go Ikgetha tša Ikonomi (SEZ)4.1. Kabinete e amogela boitshepho bja babeeletši ba ka mo nageng le ba boditšhabatšhaba bjo bo laeditšwego ka dipeeletšo tša kua Zounung ya Tlhabollo ya Intasteri ya Boemakepe bja Saldanha (SBIDZ), bjo bo gatelago pele goba hapo ya maemo a bolefase ya mabopo le ka ntle ga mabopo. Ye ke karolo ya Lenaneo la SEZ la Kgoro ya Dikgwebišano le Intasteri (dti).4.2. Go hlongwa ga mananeo a di-SEZ nageng ka bophara go boetšamorago go kgobokana ga ditiragalo tša ikonomi mafelong ao a itšego a naga ye ka baka la dipoelo tša thulaganyo ya mafelo goya ka mmušo wa kgethollo.4.3. Ga e sale mola a hlongwago, mananeo a di-SEZ a kgathile tema ye kgolo go goketša dipeeletšo tša thwi tša dinagadišele bjalo ka peeletšo yeo e saenetšwego malobanyana mo ya R3-bilione kua SBIDZ.4.4. Tshepetšo ya peeletšo ya SBIDZ e akaretša dipeeletšo tše dingwe tše e ka bago tše tlhano tšeo di tla tlaleletšago R2.4 bilione ye nngwe ya dipeeletšo mo boemong bja bokamoso bja paka ye kopana le ya magareng ya zounu ye, e phethagaditšwe ka botlalo.5. Kabo ya meetse5.1. Kabinete e amogela mananeokgoparara ao a gatetšego pele a Protšeke ya Meetse ya Mzimvubu motsaneng wa Esiqhungqwini go la Tsolo, wo o lego Mmasepaleng wa Selegae wa Mhlontlo kua Kapa Bohlabela bjalo ka mohlala wa ka fao mmušo o tšwelago pele go fihlelela dinyakwa tša setšhaba go sa kgathale gore Afrika Borwa ke naga ye lego ka fase ga seemo sa tlalelo sa meetse.5.2. Go šomišwa ga diprotšeke tša mohuta wo tša meetse go hlola menyetla ya mešomo le go netefatša kabo ya meetse a go nwa go ka šomišwa ka magaeng le ka diintastering.5.3  Go tloga mola temokrasi e gorogago ka mo nageng mošomo wo montši o dirilwe go netefatša gore setšhaba se fihlelela ditirelo tša motheo tše bjalo ka meetse a go hlweka. Palo ya go batamela 90% ya malapa ka wo motsotso a humana meetse a dipompi.6. Polokego dikolong6.1. Kabinete e sola ka bogale ditiragalo tša bokgowa, go hula batho le dikgaruru go tše dingwe tša dikolo tša naga ye. Bana ba rena ba hloka ditikologo tša go bolokega tša go ithuta ebile re dira boipiletšo go barutwana, barutiši, batswadi le bahlokomedi go šoma mmogo go šireletša bana ba rena maphelong, mebeleng le maikutlong.6.2. Kabinete e reta gape Tirelo ya Maphodisa a Afrika Borwa (SAPS) ge ba tšeere magato a boreledi go swara babelaelwa bao ba amegilego mo maitekelong a go hula ekolo sa Edenvale gola Gauteng.6.3. Kabinete e dira boipiletšo bja moswananoši go makgotlataolo a dikolo (di-SGB) go fetleka mananeokgoparara ao a lego gona a dikolo tša ona go netefatša gore meago ya dikolo e bolokegile, e hlokomelwa kgafetšakgafetša le go lokela go ithuta.7. Mediro ya go se amogelege ka ba bangwe ba baetapele ba dikereke7.1. Kabinete e hlobaetšwa ke dipego tša moragorago tša babegaditaba mabapi le mediro ya go se amogelege ka ba bangwe ba baetapele ba dikereke. Tiragalo ya boomo ya malobanyana mo ya go tsošwa ga motho yo a hlokofetšego ke ye nngwe ya mediro ye. Ye mengwe ya mediro ye, ye e diregilego kua moragonyana, e thoma ka tiragalo ya go fothela maloko a phuthego ka difothedi tša mpholo tša go bolaya dikhunkhwane, go hlohleletša maloko a phuthego go nwa dibešwa tša sefatanaga, go ja magotlo le jwang, magareng ga tše dingwe.7.2. Batho ba ikela dikerekeng go humana phomolo ya semoya le go tia tumelong, kudukudu ge meoya ya bona e le fase kudu, e le seemong sa go fokola. Kabinete e dira boipiletšo bathong ka moka go šoma mmogo go emiša mediro ye ya go tlaiša batho ba go se kgone go iphemela le go bea maphelo a bona kotsing. Dikgoro tša phethagatšo ya molao di swanetše go tsena seemo se ka bogare fao e lego gore ditiragalo tša bosenyi di dirilwe ka fase ga leina la bodumedi. Kabinete e lemogile gape gore Khomišene ya Tlhohleletšo le Tšhireletšo ya Ditokelo tša Dihlopha tša Setšo, tša Sedumedi le tša Maleme (CRL) e gare e nyakišiša mediro ye, gomme e tla fanago ka magato ao a feletšego ka botlalo a go emiša mediro ye.8. 2019 Dikgetho tša bosetšhaba le tša profense8.1. Kabinete e dira boipiletšo go maAfrika Borwa ka moka bao ba nago le maloka a go kgetha, kudukudu bafsa bao ba tla bego ba kgetha la mathomothomo bao ba ngwadišitšego ka diketekete, go šomiša ditokelo tša bona tša go kgetha mo dikgethong tšeo di tlago tša Bosetšhaba le tša Profense ka Laboraro la 8 Mopitlo 2019, le go hlaboša mantšu a bona mo bokamosong bja naga ye.8.2. Mopresidente Ramaphosa o kwalakwaditše semmušo le go phatlalatša ka kuranteng ya mmušo letšatši la 8 Mopitlo 2019 bjalo ka letšatši la dikgetho tša bosetšhaba le tša profense. Se se ra gore lenaneo la bakgethi le tswaletšwe semmušo ka gona, go tloga ka wo motsotso, batho ba ka se hlwele ba kgona go ingwadišetša go kgetha dikgethong tša kgwedi ya Mopitlo ngwageng wo. Se sengwe gape ke gore Mopresidente, goya ka Karolo 2A ya Molao wa Matšatši a Maikhutšo a Bohle, 1994 (Molao 36 wa 1994), goya ka fao o fetotšwego, o tsebagaditše letšatši la 8 Mopitlo 2019 bjalo ka letšatši la maikhutšo nageng ka bophara.8.3. Mo Afrika Borwa, ditokelo tša go bouta ke ditlamorago tša mengwagangwaga ya phenkgišano ya tokologo ya rena. Tokelo ye e rekilwe ka theko ye kgolo ka gobane banna le basadi ba go se balege ba naga ye ba neetše ka maphelo a bona.9. Caster Semenya9.1. Kabinete e bile le maAfrika Borwa ka moka ge ba bile ngata ye tee go thekga mosetsana wa naletšana ya rena Caster Semenya. Molato wa gagwe, wo o lego gare o theeletšwago pele ga Kgorotsheko ya Bonamodi bja Dipapadi, ga o mabapi le feela taba ya dipapadi. Gape o mabapi le ditokelo tša motheo tša botho le go hlompha seriti sa batho ka moka ka go swana.9.2. Re dira boipiletšo bathong ka moka go laetša thekgo ya bona go #HandsOffCaster. Anke re bontšheng lefase gore re setšhaba sa go hlompha go se tšee lehlakore, tekatekano le tlhompho ya seriti sa botho.10. Intasteri ya boihlamelo10.1. Kabinete e thabišitšwe ke ditlamorago tše botse tša kopano ya Intasteri ya Boihlamelo yeo e bego e eteletšwe pele ke Tona ya Dikgokagano Stella Ndabeni-Abrahams, yeo e bego e swerwe ka fase ga morero wo: “Go kaonafatša Diplatfomo tša Ditšithale mo Dihlolweng tša Diintasteri tša go Šomiša Theknolotši (4IR)”. Morero wa kopano ye e be e le go boledišana le intasteri ye ka ditlamorago tša 4IR lefapheng la boihlamelo, ka gare ga lefapha la bophatlalatši le la tsebeihlo, le gape go hlabolla difala tše lego molaong tša bakgathatema mo leetong la bona la go tliša diphetogo.10.2. Bakgathatema ba dumetše gore mmušo o swanetše go ama batšeakarolo le Palamente ka Phetošo ya Molaokakanywa wa Tumelelo ya go Diriša Diphatlalatšo, tlhabollo ya Tšhatha ya Diphetogo tša Babegaditaba go fokotša go jeletšwa ga batšweletši bao ba tšwelelago le ba go ikema ka noši, le go netefatša gore beng ba ditšweletšo ba holega ka tsela ye maleba ge ditšweletšo tša bona di šomišwa mo diplatfomong tša    inthaneteng.11. Diakhaonto tša bofora tša mararankodi a dikgokagano11.1. Kabinete e  hlobaetšwa ke diakhaonto tša bofora tša LinkedIn le tša Facebook tšeo di ihlagišago eke okare ke tša Ditona le tša Batlatšaditona.11.2. Re rata go lemoša maloko a setšhaba gore ba se gakantšhwe le go ikhwetša ba ikamantše le diakhaonto tše tša bofora, tše dingwe tša tšona di holofetša menyetla ya bofora ya kgwebo, ebile di kgopela batho go lefa ditšhelete gore e be karolo ya menyetla ye ya kgwebo. Ga gona leloko le tee la Komitiphethiši leo le ka amogelago tefo ya tirelo efe goba efe ya mmušo ka mararankodi a dikgokagano. Ge o nale dikgonono, o kgopelwa go ikopantšha le dikantoro tša go fapafapana tša ditona goba dikgoro tša bona mo go www.gov.za.11.3. Maloko a setšhaba ba hlohleletšwa go ba le šedi ye kgolo le gona bao ba ka thetswago ke dikwefa tše tša go apara matlalo a dinku mola e le diphiri ba swanetše gore ka yona nako yeo ba bege taba yeo maphodiseng.11.4. Kabinete e sola ka bogale ditiragalo tšeo di dirwago ka maina a maloko a Komitiphethiši goba leloko lefe goba lefe la setšhaba ka diakhaonto tša bofora tša mararankodi a dikgokagano.11.5. Re ihlapa diatla ka ditshwayotshwayo, maikutlo le diswantšho tše tšwago diakhaontong tše tša bofora.12. Venezuela12.1. Kabinete e hlobaetšwa ke seemo seo se kekago kua Venezuela, kudukudu ditlhotlo tša moya wa botho tšeo di hlokago šedi ya bjako. Re fa ditebogišo tša matsapa a Ditšhabakopano (UN) go fana ka thekgo ya moya wa botho baduding ba naga yeo ebile re dira boipiletšo dihlopheng tša boditšhabatšhaba go thekga batho ba Venezuela mo nakong ye ye boima.12.2. Kabinete e thekga gape boipiletšo bja gore batho ba Venezuela ba fiwe sebaka sa go tšea sephetho ka bokamoso bja bona. Ge re efa maitemogelo a rena ka seo re iponetšego sona ka mo Afrika Borwa, re dumela gore tharollo ya goyagoile e ka fihlelelwa feela ka dipoledišano tša ka gare ga naga le tša go ama batho ka moka bao ba amegago ka nageng yeo.B. Diphetho tša Kabinete13. Thulaganyo ya Magato a Bosetšhaba (NAP) go Lwantšha Semorafe, Kgethollo ya Semorafe, Lehloyo la Batšwantle le mahloyo a go amana le a13.1. Ga e sale go tloga ka 1994, mebušo ya go latelana e šomile kudu go kopantšha batho ka moka ba gaborena, go tliša botee setšhabeng le go netefatša phedišano ye nabilego setšhabeng. Go boetša morago dikarogano tša setšhaba tšeo di diregilego kua morago ke tshepedišo yeo e tšwelago pele yeo e swanetšego go šika le go netefatša dibaka tše ntši tša ikonomi bathong ba bantši. Ka gona, Kabinete e dumeletše NAP go lwantšha Semorafe, Kgethollo ya Semorafe, Lehloyo la Batšwantle le mahloyo a go amana le a gore a tsenywe lenaneong la letšatši kua UN.13.2. Se se latela ditherišano tšeo di nabilego le dikgoro tša mmušo, diinstitušene tša mmušo tšeo di thekgago temokrasi ya molaotheo, mekgatlo ye tšwago setšhabeng le bakgathatema ba maleba diprofenseng ka moka.13.3. NAP e tla kgatha tema le go netefatša kobamaelo ya mmušo gotee le ditlamego tša yona tša boditšhabatšhaba, tša selete le tša bosetšhaba kudukudu Phedišo ya mehuta ka moka ya Kgethollo ya Semorafe le Tsebagatšo ya Durban le Lenaneo la Magato ao a amogetšwego ke UN morago ga Khonferense ya Boraro ya Lefase kgahlanong le Semorafe (WCAR) yeo e bego e swerwe kua Durban, KwaZulu-Natal ka 2001.14. Tshepedišo ye sego ya Kgapeletšo kgahlanong le Tlaišo le Dikotlo tše dingwe tše sehlogo, goba Tshwaro ya Mahlomolapelo le ya Mahlabišadihlong14.1. Kabinete e dumeletše tlhagišo ya Tshepedišo ye sego ya Kgapeletšo kgahlanong le Tlaišo le Dikotlo tše dingwe tše sehlogo, goba Tshwaro ya Mahlomolapelo le ya Mahlabišadihlong palamenteng gore e dumelelwe goya ka Karolo 231(2) ya Molaotheo wa Rephabliki ya Afrika Borwa wa 1996.14.2. Tumelelo ye e hlohleletša phethagatša ya molaotheo le ditokelo tša botho ebile e tsamaišana le ditlamego tša boditšhabatšhaba tša Afrika Borwa. Molaotheo o bolela ka thibelo ya kgatako ya motho yo a swerwego mafelong a kgolego ka melao ya mmušo goba ka taelo ya kgorotsheko.15. Meakanyetšo ya tatelano ya dikhoine tše ka kgoboketšwago tša meketeko15.1. Kabinete e dumeletše meakanyetšo ya dikhoine tše ka kgoboketšwago tša meketeko go lokollwa ka 2019-2021:a)  Ka 2019 ‘Go ketekwa tatelano ya dikhoine tša Afrika Borwa: Mengwaga ye 25 ya Temokrasi ya Molaotheo;b)  2019 go fihla ka 2021 ke tatelano ya dikhoine tša gauta feela: Diphoofolo tše Tlhano tše kgolo tša Afrika;c)  2019 go fihla 2021 ke tatelano ya dikhoine tša platinamo: Diphoofolo tše Tlhano tše kgolo tša Afrika;d)  2020 ke tatelano ya dikhoine tša tlhago: Kontinente ye kaonekaone ya Gondwana;e)  2020 ke tatelano ya dikhoine tša tlhago: khoine ya silibere ya go hlweka ya R25: Thari ya Botho – di-Hominids;f)  2020 ke tatelano ya dikhoine tša dipene tša 2½c tše kaonekaone tša R2 tša segoši: Maihlamelo a Afrika Borwa – dikhoine tša nkgokolo ya sekaleihlo;g)  2020 ke tatelano ya dikhoine tša mmala tša R10 le R5: Dinyonyana le Matšoba a Malotatlhago a Tikologo ya Mašemo a Beine a Kapa; leh)  Tatelano ya dikhoine tša 2021 tša tlhago: Khoine ya R25 ya silibere ya go hlweka: Kontinente ye kaonekaone ya Gondwana.C. Melaokakanywa16. Phetošo ya Molaokakanywa wa tša Boeti16.1. Boeti ke lefapha leo le šikerego kholofelo ya menyetla ye makatšago ebile bo swanetše go fepeletšwa gore bo gole le go hlabologa goya pele. NDP e lemoga gore boeti bo nale kgonagalo ya goba ye nngwe ya dihlohleletši tše kgolo tša ikonomi.16.2. Ka gona go tšwetšapele bokgoni bja naga ye mo boeting bjalo ka mohlodi wo mogolo wa mešomo le letseno, Kabinete e dumetše gore go phatlalatšwe Phetošo ya Molaokakanywa wa Boeti gore setšhaba se hlagiše maikutlo a sona ka wona, e lego seo se tla fetošago Molao wa Boeti, 2014 (Molao 3 wa 2014).16.3. Diphetošo tše di kaonafatša pušo ya Boeti bja Afrika Borwa bjalo ka lekalakgwebo ka fase ga taolo ya lekgotla, di maatlafatša gape Tona ya Boeti go bea magomo mabapi le dirente tša magae tša lebaka le le kopana.16.4. Molaokakanywa wo o fana gape le ka dinyakwa tša bokgoni tša bahlahli ba baeti le taolo ya bootledi bja bahlahli ba baeti.17. Molaokakanywa wa 2019 wa Ditirelokgopelo tša Felogotee17.1. Bjalo ka setšhaba re ikgafile go amogela ka atla tše pedi le go netefatša khumanego ya phatlalatša ya dithuto tša morago ga ge motho a feditše sekolo le peakanyo ya tlhahlo. Karolo ye bohlokwa ya tshepedišo ye e ikadile mo netefatšong ya gore baithuti bao ba tlago ba fihlelela peakanyo ye tee, ya go rekega le ye bonolo go ka e diriša, yeo e akaretšago dihlongwa tše mmalwa tša thuto ya maemo a godimo. Go fihla gabjale, Kabinete e dumeletše phatlalatšo ya Molaokakanywa wa 2019 wa Ditirelokgopelo tša Felogotee ka Kuranteng ya Mmušo, gore setšhaba se fe ditshwayotshwayo.17.2. Molaokakanywa wo o bolela ka go hlongwa ga lekalakgwebo la mmušo leo le tla otlollago ditirelokgopelo ka gare ga thuto ya godingwana le mananeo a tlhahlo, wa fokotša disenyegelo tša go dira dikgopelo, wa fa badiradikgopelo tshedimošo ka mananeo a thuto le go kgontšha Kgoro ya Thuto ya Godingwana le Tlhahlo gotee le dihlongwa tša thuto ya godingwana go bea leihlo tekatekano le dipalopalo tša baithuti.18. Molaokakanywa wa 2019 wa Ditirelo tša Afrika Borwa tša Makgobapuku a Mmušo le Ditirelo tša Tshedimošo18.1. Ka gona go tsošološa setlwaedi sa setšhaba sa go bala, Kabinete e dumeletše phatlalatšo ya Molaokakanywa wa 2019 wa Ditirelo tša Afrika tša Makgobapuku a Mmušo le Ditirelo tša Tshedimošo gore setšhaba se hlagiše maikutlo a sona ka wona. Molaokakanywa wo o šeditše go rarolla merero ya diphetogo mo kabong ya makgobapuku a setšhaba setšhabeng, kudukudu dihlopha tšeo kgale di bego di phaetšwe thoko.18.2. Go swanetše gore go lemogwe ntlha ya gore kabo ya makgobapuku a setšhaba goya ka Molaotheo ke maikarabelo a mebasepala. Molaokakanywa wo, gare ga tše dingwe, o fana ka meeno le metheo ya bokgobapuku bja kgonthe bja setšhaba. O hlohleletša gape pušo ya mohlakanelwa le tšhomišanommogo go ralala didiko tše tharo tša mmušo mabapi le makgobapuku a setšhaba le ditirelo tša tshedimošo.18.3. Ge Molaokakanywa wo o dumeletšwe, o tla rarolla go se lekalekane ga batho goya ka histori le go abela didirišwa tšeo di lekanego tša batho ba bogole bjo itšego, bafsa, babagolo le batho ba go se bolele leleme la Sejahlaphi mafelong a metsesetoropo le a metsemagae. Tona ya Bokgabo le Setšo Nathi Mthethwa o tla swara sedimošo ya babegaditaba go hlatholla Molaokakanywa wo ka dikarolwana tša ona.D. Ditiragalo tšeo di tlago19. Tsebagatšo kgahlanong le dikgaruru tša bong (GBV)19.1. Ntwa kgahlanong le lemena la GBV e tla tiišwa letsogo ka Labohlano la 8 Hlakola 2019 ge Mopresidente Ramaphosa, gotee le mekgatlo ya go fapafapana ye sego ya mmušo, e saenela tsebagatšo ya go lwantšhwa GBV. Moletlo wo wa go saena o swaretšwe kua East London gola Kapa Bohlabela le go latela Samiti ya Mopresidente ya mathomothomo ya Polao ya Basadi le Dikgaruru tše Ikadilego ka Bong ka Dibatsela ngwageng wa go feta.20. Kopano ya bo-63 ya Khomišene ya UN ka ga Seemo sa Basadi20.1. Tona ya Basadi, Mohumagadi Bathabile Dlamini, o tla eta pele sehlopha sa baromiwa go hlagiša pego ya naga ye ya Kopano ya bo-63 ya Khomišene ya UN ka ga Seemo sa Basadi kua New York, Amerika ka la 13 Hlakola 2019.20.2. Khomišene e tla šetša ‘‘dipeakanyo tša tšhireletšo ya leago, khumanego ya ditirelo tša mmušo le mananeokgoparara ao a swarelelago a tekatekano ya bong le maatlafatšo ya basadi le basetsana” bjalo ka morero wo tlago pele ga ye mengwe. Pego ye e tla laetša boikgafo bja Afrika Borwa go rarolla go tšea lehlakore goya ka bong le go se lekalekane goya ka bong mo nageng, ebile e tšwelapele go tsebagatša mananeo le magato a go rarolla tše.21. Dipeeletšo tša Meepo21.1. Kabinete e amogela pulosemmušo ya Moepo wa Boditšhabatšhaba wa Gamsberg wa Vedanta Zinc ka Mopresidente Ramaphosa kua Kapa Lebowa ka Labone, 28 Dibokwane 2019.21.2. Peeletšo ya go feta R21.8 bilione e tlaleletša godimo ga maikgafo ao a amogetšwego nakong ya Khonferense ya mathomo ya naga ye ya Dipeeletšo yeo e swerwego ngwaga wa go feta, yeo e buletšego tšhologelo ye mpsha ya ditlhabollo tša intasteri le tša ikonomi ka mo nageng.21.3. Kgato ya pele ya moepo e tla amogela peeletšo ya R5.5 bilione le go šoma lebaka leo le phopholeditšwego la mengwaga ya go feta 30. Moepo wo o tlo thwala batho ba 3 000 ge o agwa le batho ba 700 ba goyagoile.22. Dipoledišano tša mathomo tša Lekala la Dinamelwa tša Mabopong22.1. Ka gona go phuruphutša kgonagalo ya Afrika Borwa bjalo ka naga ya mabopo ye hlalošitšwego ke lefelo la dikgwebišano le maanopeakanyo a mafelo mo karolong ya bogwebikgolo bja mawatleng, Tona ya Dinamelwa Ngaka Blade Nzimande o tlaba monggae wa Dipoledišano tša matšatši a mabedi tša Mathomo tša Lefapha la Dinamelwa go tloga ka la 28 Dibokwane go fihla ka la 1 Hlakola 2019 gola Durban, KwaZulu-Natal.22.2. Dipoledišano tše di laetša boikgafo bjo bo dirilwego ke Kgoro ya Dinamelwa ka 2019 go potlakiša phethagatšo ya Pholisi yeo e Feletšego ya Dinamelwa tša Mabopong (CMTP) yeo e dumeletšwego ke Kabinete ka 2017.22.3. Tiragalo ye e tla šetša magato ao a swanetšego go tšewa go tiišeletša diphetogo, go goketša dipeeletšo ka gare ga diprotšeke tša mabopong tša manaeokgoparara a leanophethagatšo tšeo di hlaotšwego bjalo ka tše bohlokwahlokwa go bea Afrika Borwa maemong a maleba bjalo ka Senthara ya Boditšhaba ya Mabopo. Tiragalo ye ke gape tatelano ya dihlongwa tša kamoso tša Khansele ya Tlhabollo ya Lefapha la Dinamelwa tša Mabopong goya ka fao go ukangwego ka gare ga CMTP.23. Maitshwaro a go Hlweka Gabotse a go Kwana le Tlhago23.1. Mopresidente Ramaphosa o tla etapele lesolo la Maitshwaro a go Hlweka Gabotse a go kwana le Tlhago ka la 8 Hlakola 2019 kua Buffalo City, Kapa Bohlabela. Maikarabelo a go netefatša tikologo ya go hlweka le ya go bolokega a magetleng a maAfrika Borwa ka moka.23.2. Go dira gore ditikologo tša rena di dule di hlwekile go thoma ka rena, le gona go bohlokwa gore magae le dikgwebo di phethagatše ditlwaedi tša taolo ya dilahlwa yeo e swarelelago.23.3. Mopresidente o tla tsebagatša gape le Operation Phakisa: Ikonomi ya Dikhemikhale le Dilahlwa, yeo e nepilego go thekga Ikonomi ya Afrika Borwa mola ka go le lengwe e fokotša seabe se sebe sa dilahlwa le dikhemikhale tikologong.24. Lenaneo la Bosetšhaba la go Bala24.1. Mopresidente Cyril Ramaphosa o tla fa hlohleletšo ya goya pele kua Lenaneong la Bosetšhaba la go Bala kua tiragalong ya la 8 Hlakola 2019 gola Mdantsane, Kapa Bohlabela. Lenaneo le le nepile go kaonafatša ditlwaedi tša go bala tša maAfrika Borwa ka go bjala lerato la go bala.25. Bareadihlaphi bao ba sa thomago25.1. Kgoro ya Temo, Kagodithokgwa le Boruatlhapi (DAFF), ka go tsamaišana le Molao wa Methopo ye Phelago ya Mabopong, 1998 (Molao 18 wa 1998), goya ka fao o fetotšwego, e tla neelana ka maloka a go rea dihlapi go bareadihlapi bao ba sa thomago setšhabeng sa Matigulu, KwaZulu-Natal ka la 14 Hlakola 2019. Se se latela tsebagatšo ye bilego gona kua Port Nolloth gola Kapa Lebowa.25.2. DAFF e dirile gape tlhahlo yeo e nabilego go hola kudu basadi go tšwa setšhabeng se, Ditsebagatšo tša go swana le tše le tšona di tlo swarwa kua Kapa Bohlabela le Kapa Bodikela. Kabinete e amogela ka atla tše pedi sedirišwa sa sellathekeng seo se tlilego ka DAFF sa go bitšwa Abalobi app seo se nepilego go thuša baredihlapi bao ba sa thomago go amanya dipuno tša bona tša mabopong le mebaraka ye bjalo ka babapatši ba dihlapi.E. Melaetša26. Ditebogišo26.1. Kabinete e lebogiša:motšeadiswantšho tša ka fase ga meetse Allen Walker wa Lebopo la Warner ka go thopa legoro la go tšea dihlapi diswantšho difokeng ka Bolefase tša Botšeadiswantšho tša 2018 tše swaretšwego gola Germany.Moapei Kobus van der Merwe wa resturente ya Wolfgat kua Paternoster gola Kapa Bodikela, yeo e thopilego sefoka sa Resturente ya Ngwaga Difokeng tša mathomo tša Bolefase tša Diresturente gola Paris.Batho ba Nigeria le ba Senegal, le go ema ka molomo wa lehlabula le Khomišene ya Kopano ya Afrika ka go swara dikgetho tše atlegilego. Re holofela go tiišeletša dikamano tša rena tša sepolotiki, tša ikonomi le tša bogwebi magareng ga Afrika Borwa le dinaga tše ka bobedi.27. Mahloko27.1. Kabinete e bile le Mopresidente Ramaphosa go lebiša mahloko ka go hlokagala ga modiragatši wa mmino wa jazz ebile e le moamogedi wa Sefoka sa Bosetšhaba sa Ikhamanga, Mama Dorothy Masuka a nale mengwaga ye 83. Mama Masuka o tla gopolwa ka tema ya gagwe ye kgolo ya bohwa bja setšo sa Afrika Borwa le sa kontinente.Dipotšišo: Mohumagadi Phumla Williams – Seboleledi sa Kabinete sa MotšwaoswereMogala: 083 501 0139 "
Pego ya Kopano ya Kabinete yeo swerwego ka Laboraro la 13 Hlakola 2019,14 Mar 2019,https://www.gov.za/speeches/statement-cabinet-meeting-held-wednesday-13-march-2019-tuynhuys-cape-town-14-mar-2019-0000,https://www.gov.za/nso/speeches/statement-cabinet-meeting-held-wednesday-13-march-2019-tuynhuys-cape-town-14-mar-2019-0000,"Pego ya Kopano ya Kabinete yeo swerwego ka Laboraro la 13 Hlakola 2019 ka Tuynhuys, MotsekapaA. Merero ye Bohlokwa Seemong sa Bjale1.  Maitshwaro a go Hlweka Gabotse a go Kwana le Tlhago1.1. Kabinete e leboga maAfrika Borwa ka moka ge ba bile le Mopresidente Cyril Ramaphosa ge a be a tsebagatša Lesolo la Bosetšhaba la Maitshwaro a go Hlweka Gabotse a go Kwana le Tlhago. Lesolo le le fa makala a go fapafapana a setšhaba monyetla wa go kgatha tema ya ona le go lemošwa kudu ka tikologo. Afrika Borwa ke ye nngwe ya dinaga tša go saenela Kwano ya Paris phetogong ya leratadima yeo e hlahlago maitekelo a boditšhabatšhaba go fokotša go tupišwa ga dihlahlameši tša dikgase tša go se kwane le tlhago. 1.2.  Ke mošomo le maikarabelo a batho ka moka mo Afrika Borwa go netefatša gore re ba le tikologo ya go hlweka le ya maphelo a mabotse ka motsotso wo le gape thakeng ye tlago kamoso. Tikologo ya go laolwa gabotse e kgatha tema go fokotša go tupišwa ga dihlahlemeši tša kgase tša go se kwane le tlhago, le go kgatha tema ye bohlokwa go lebeletšwe tšhireletšego ya dijo, meetse, enetši le mo maphelong a batho ka botlalo. 1.3. Kabinete e dira boipiletšo go mang le mang go dira gore lesolo le la Maitshwaro a Mabotse a go Hlweka a go Kwana le Tlhago e be setlwaedi maphelong a bona gore baagišani ba rena, batho setšhabeng le naga ka bophara e ka ba mohlala wo mobotse lefaseng ka bophara wa go hlweka, go tsamaišana le tlhago le go dulega. 2. Dikleimi tša naga2.1. Kabinete e thabišitšwe ke lenaneo leo le tšwelago pele la phethagatšo ya dipeakanyolefsa tša naga tšeo di nepilego go phošolla mabošaedi a kgale le go aga setšhaba sa go lekalekana seo se tla holago maAfrika Borwa ka moka. 2.2.  Ka gona go tšwetšapele pušetšo ya go lekalekana ya naga, Mopresidente Ramaphosa o eteletše pele tiragalo ya go fana ka dikleimi tša naga tša kgoparara tšeo di thomilwego ebile di rumilwego tša bogolo bja dihektara tše 142 setšhabeng sa Moretele seo se laeditšego gore se tla šomiša naga ye go ihlabolla. 2.3. Maloko a setšhaba se ba lahlegetšwe ke ditokelo tša bona tša naga ye ge ba be ba tlošwa ka tsela ye sehlogo go tšwa dithotong tša bona morago ga phethagatšo ya dipeakanyetšo tša Molao wa Bathobaso wa Naga wa 1913. Khomišene ya Pušetšo ya Ditokelo tša Naga (CRLR) e šomišitše tšhelete ya go feta R203 milione go lefa ka botlalo le go ruma dikleimi.3. ESKOM3.1. Kabinete e amogetše pego ya go tšwa go Motlatšamopresidente David Mabuza ka mošomo wa Komiti ya Moswananoši ya Kabinete ya mohlakanelwa go Eskom yeo e hlomilwego ka baka la dikgaotšo tša kabo ya mohlagase malobanyana mo gotee le ditlamorago tša gona tše mpe ikonoming ya naga. Matsapa ao a rulagantšwego a mmušo a go dira gore go be le go swarelela ga seemo sa ditšhelete, sa ditiro le sa sebopego ka gare ga Eskom a tšwelapele ka boreledi. 3.2. Sehlophatšhomo sa Tshekatsheko ya Sethekniki ya Eskom sa go thwalwa ke Tona ya Dikgwebo tša Mmušo le Lekgotla la Eskom se thomile mošomo wa sona bekeng yona ye. Sehlopha se se letetšwe go tšweletša pego ya mathomo mo dibekeng tše nne. Seemo sa mošomo sa dipolante tša mohlagase se santše se hlobaetša le ge e le gore kgaotšo ya mohlagase ga saka ya dirwa gape ga e sale go tloga ka la 15 Dibokwane 2019. Go bile le palo ya go bonagala ya ditiragalo tše kgolo mo mafelong ao a abelwago mohlagase yeo le yona e bilego le seabe dikgaotšong tša mohlagase.3.3.  Kabinete e lemogile kgatelopele ye botse yeo e dirilwego ka go humanwa ga mekgobokgobo ya malahla go ralala diteišene ka moka eupša šedi ya go feta mo e swanetše go fiwa Magato a Kabo ya Malahla. Le ge go le bjalo Kabinete e santše e hlobaetšwa ke tiragatšo ya mošomo ya diteišene tša mohlagase tša Medupi le Kusile ebile e laetše Tona ya Dikgwebo tša Mmušo go fana ka leano leo le feletšego la kaonafalo ya seemo la go ikala ka mabakakgolo a tekololefsa ya disenyegelo le go fetišwa ga tekanyetšokabo mo protšekeng ye ye mpsha ya kago.4. Khomišene ya ILO ka Bokamoso bja Mošomo le Kwano ya Edcon 4.1. Kabinete e amogela ka atla tše pedi pego ya khomišene ya bolefase yeo e dirilego ditšhišinyo tše 10 tša go hlopša ka magoro a mararo: go beeletša mabokgoning a batho, go beeletša ka gare ga diinstitušene tša lefase la mošomo le go beeletša mešomong ya goba le seriti ye swarelelago. Ditšhišinyo tše di bolela thwii ka ditlhotlo tša go šika di le tharo tša go se lekalekane, bohloki le tlhokego ya mešomo.4.2. Ka mošomo wa Tona ya Bašomi Mildred Oliphant, Afrika Borwa e gatetše pele go kaonafatša maemo a mafelo a mešomo ka magato ao a lekalekanego goya ka bong, go se fihle selo ge go dirwa dilo, go fediša dikgaruru, tlaišo mafelong a mešomo le magato a go ikgetha go netefatša menyetla ye lekalekanego.4.3. Kabinete e amogela gape matsapa a mohlakanelwa a mmušo, ebago Sekhwama sa Inšorentshe ya bao ba Lahlegetšwego ke Mešomo (UIF) (sa go akaretša diyunione tša bašomi) le lekala la praebete (dipanka le beng ba dimolo tša dikgwebo) go kaonafatša maemo a ditšhelete a mogwebikgolo wa Afrika Borwa wa diaparo e lego EDCON. Ka gona go ruma kwano ya go phološa Edcon, bakgathatema ka moka ba ile ba swanela ke go ikuna tše ntši le go šoma mmogo kgafetšakgafetša.4.4. Mo garegare ga maitekelo a go netefatša gore Edcon e sepela ka boreledi ke ditlamorago tša mešomo. Mešomo ya thwi ya go feta 40 000 le ye mengwe ye mentši ye diketekete ya thwi le ya go se be thwi e be e kabe e lobilwe ge nkabe seemo sa ditšhelete sa Edcon se ka be se tlogetšwe se sa fetošwa. Kabinete e dira boipiletšo go maAfrika Borwa ka moka go thekga kwalakwatšo yeo e dirilwego kua Samiting ya Mešomo gore batho ba reke ditšweletšwa tšeo di dirilwego ka Boikgantšho tša maAfrika Borwa le go thekga intasteri ya ka mo nageng ye.5. Motšhiši wa Dibonelamafaufaung tša Bopharapapetla bja Diketekete tša dikhilomithara (SKA)5.1. Paka ye mpsha ya pušo ya bolefase ya saense e lemogilwe ge Tona ya saense le Theknolotši, Mmamoloko Kubayi-Ngubane, legatong la mmušo wa Afrika Borwa, a saenela kwano ya boditšhabatšhaba (ya go bitšwa Kwano ya Rome) go la Italy, ka la 12 Hlakola 2019.5.2. Se se hloma Bobogelo bja Motšhiši wa Dibonelamafaufaung tša Bopharapapetla bja Diketekete tša Dikhilomithara (SKAO), bjalo ka mokgatlo wa magareng ga mafapha a mmušo wo o filwego mošomo wa go aga le go sepediša theleskoupu ye maatlamaatla lefaseng ka bophara ya bonepadinaledi ya diyalemoya, yeo e tlo dirwago mo Afrika Borwa le Australia. 5.3. Kabinete e lebogiša ditšhaba tše lego karolo ya kgwebišano ye mo phenyong ye ya histori ebile e kgonthišiša boikgafo bja Afrika Borwa mo protšekeng ye ya SKA, go tšwelapele ka tsebagatšo ye atlegilego ya theleskoupu ya rena ya MeerKAT le tema ye bohlokwa ye kgathilwego ke Afrika Borwa mo moakanyetšong wa theleskoupu wa SKA. SKAO e tlaba mokgatlo wa mathomo wa boditšhabatšhaba wo o ikgafetšego mererong ya saense, fao Afrika Borwa e tla kgathago tema ye bohlokwa ya boetapele, mo magorong a saense, boentšineere le tlhahlo ya pholisi.6. Mafula a KwaZulu-Natal 6.1. Kabinete e lebiša ditebogišo tša yona go thekgo ya go tšwa mekgatlong ye sego ya mmušo (di-NGO) yeo e loketšego matsogo le mmušo go romela bahlakodiši ka nako ya mafula ao a wetšego dikarolo tše dingwe tša naga ye.6.2. Ka gona go fokotša ditlamorago tša mafula a nakwana kua KwaZulu-Natal, mmušo o sa tšwelapele go fana ka thušo le go thekga malapa a go angwa ke se. Dihlopha tša go namolela batho masetlapelong le bahlankedi ba gare ba lekola tshenyo yeo e bakilwego ke mafula a. 6.3. Kabinetee hlohleletša batho setšhabeng go ba le šedi ye kgolo kudu nakong ya mafula le nakong ya seemo sa boso se boima, le gore ba se leke le gatee go putla ditsela tše tletšego ka mafula, maporogo le dinoka. 7. Mafula nageng ya Malawi le ya Mozambique7.1. Afrika Borwa ka Mopresidente Ramaphosa e amogetše dikgopelo tša moya wa botho le tša phuruphutšo le tlhakodišo go tšwa go Mopresidente wa Malawi Moprofesara Arthur Peter Mutharika le go tšwa go Mopresidente wa Mozambique Filipe Jacinto Nyusi ka go latela ga bona. 7.2. Sefofane se sennyane sa go ba le sehlopha sa ditsebi se rometšwe go ya Malawi go nyakolla gabotse mohuta wa thušo ya moya wa botho yeo e nyakegago fao. Afrika Borwa e ikgafetše go fa thušo efe goba efe ntle le go fetiša magomo a yona bjalo ka mmušo wo lego leloko la Ditšhaba tšeo di Hlabologago tša Borwa bja Afrika (SADC). B. Diphetho tša Kabinete1. Sengwalwa sa Makgoraditsela sa Saense, Theknolotši le Boihlamelo (STI) sa 20191.1.  Saense le boihlamelo di fela di bopa seka sa tsela ya go se swane le tše dingwe ya go dira dilo ebile di re dumelela go kalokana le ditlhotlo tša kgale le kgale ka tsela ye maleba ya go seketša tšhelete. Ka gona go tsenelela ka gare ga mehola ye, Kabinete e dumeletše Sengwalwa sa Makgoraditsela sa STI, yeo e theago tlhahlo ya pholisi ya go gagaba lebaka le letelele go lebeletšwe tema yeo e golelago godimo ya STI. Ka kgatelopele Theknolotšing ya Sebjalebjale, STI e tla re bea maemong a maleba gore re hwetše monyetla wa go šomiša dikgatelopele tša go kitima ka lebelo la mmutla tša theknolotši.1.2. Ditšhišinyo tše lego ka gare ga Sengwalwa sa Makgoraditsela se di lebeletše go rarolla go tsenelana ga dipholisi, tlhabollo ya mabokgoni a batho, tlhabollo ya tsebo, boihlamelo; bodiragatši le dipeeletšo tše hlatlogilego. Ditšhišinyo tše tša pholisi di tla bopa motheo wa tlhabollo ya dithulaganyo tša mengwaga ye lesome tša go ama bakgathatema ba maleba. C. Ditiragalo tšeo di Tlago1. Dikgaruru tša Bong (GBV)1.1. Mopresidente Ramaphosa o tla bula semmušo Kgorotsheko ya Mmasetrata ya Booysen gola Gauteng ka Labone la 28 Hlakola 2019. Mopresidente, gotee le mekgatlo ye sego ya mmušo, o tla saenela tsebagatšo yeo ka yona go tla thomišwago ka phethagatšo ya diphetho tša Samiti ya Mathomothomo ya Mopresidente mabapi le GBV le polao ya basadi yeo e swerwego ka Dibatsela 2018. 1.2. Mopresidente o tla tsebagatša gape Kgorotsheko ya Masetrata ya Boemakepe bja Plettenberg gola Kapa Bohlabela yeo e tla abago ditirelo tša Kgorotsheko ya Malapa, melato ya segae (go akaretšwa ditaba tša Kgorotsheko ya Dikleimi tše Nnnyane), Kgorotsheko ya Melato ya tša Thobalano, dikgorotshekoo tša fao le tša dilete.1.3. Mmušo o tsebagaditše palo ye bonagalago ya ditharollo go thekga batšwasehlabelo ba tlaišo. Palomoka ya Disenthara tša Tlhokomelo tša Thuthuzela tše 54 go ralala naga ka bophara di šoma bjalo ka dinolofatši tša dilo ka moka go fokotša kgonagalo ya goba motšwasehlabelo lekga la bobedi le nako ya go ruma melato ya ditlaišo tša thobalano. 1.4. Kabinete e sola ka bogale mohuta ofe goba ofe wa tlaišo, go akaretša le tlaišo ka mantšu kgahlanong le basadi le bana. Mmušo o santše o ikgafile go etapele twantšho ya go fediša GBV. MaAfrika Borwa ba hlohleletšwa go bega maphodiseng melato ka moka ya dikgonono tša go kata, go kwešwa bohloko thobalanong le mohuta ofe goba ofe wa dikgaruru mo nomorong ya mahala ya 0800 428 428. Ditiragalo tša tlaišo ya bana di ka begwa nomorong ya mohala ya Bana ya Afrika Borwa – 0800 055 555.2. Pušetšo ya Naga2.1. Ka CRLR Motlatšamopresidente, David Mabuza, bjalo ka Modulasetulo wa Komiti ya Magareng ga Ditona go Peakanyolefsa ya Naga, gotee le Tona ya Tlhabollo ya Dinagamagae le Peakanyolefsa ya Naga Maite Nkoana-Mashabane, o tlare ka Mokibelo, 16 Hlakola 2019, a etapele moletlo wa Mopresidente wa Neelano ya dikleimi tša naga tšeo di thomilwego ebile di rumilwe kua Empangeni, KwaZulu-Natal.2.2. Kleimi ya Naga ya Setšhaba sa Ubizo e arogantšwe ka dihektara tša naga tše 2 548 ebile e bopilwe ke malapa a 149 ao kgale ba amogilwego lefase. Go nale baholegi ba 894 ba pušetšo ya naga (30% ya bona ke basadi) bao e lego mahlogedi a thwii a setšhaba se bao ba tlo holegago go tšwa neelanong ye ya naga. Palomoka ya dithoto ke R136 milione.3. Kgwedi ya Ditokelo tša Botho3.1. Afrika Borwa e tla keteka Kgwedi ya Ditokelo tša Botho ka tlase ga morero wo: “Ngwaga wa Dipolelo tša ka mo Nageng: Go hlohleletšwa ebile go Tiišeletšwa Ditokelo tša Botho’’ ka go šetša bohlokwa bja dipolelo tša ka mo nageng.3.2. Kabinete e hlohleletša maAfrika Borwa go kgontšha ditokelo go ya ka fao di tšwelelago ka gare ga Molaotheo wa Rephabliki ya Afrika Borwa wa 1996 le Molaokakanywa wa Ditokelo, ka go boloka le go hlohleletša dipolelo tša ka mo nageng.3.3. Tiragalo ye ya bosetšhaba e tla ketekwa ka Labone la 21 Hlakola 2019 kua Sharpville gola Gauteng fao mengwageng ye 67 ye fetilego badudi ba ilego ba ipelaetša ka moya wa khutšo kgahlanong le melao ya go tšea lehlakore ya dipasa fao mafelelong ba thuntšitšwego ke maphodisa a mmušo wa kgethollo. 3.4. Kgwedi ya Ditokelo tša Botho e akaretša gape le Beke ya Kgahlanong le Semorafe go thoma ka la 14 go fihla ka la 21 Hlakola 2019, ebile e tla šomišwa go laetša goya pele ditlamorago tše mpe tša semorafe mo setšhabeng. D. Melaetša1.  DitebogišoKabinete e lebogiša:1.1.  Bakgathatema ka moka bao ba dirilego dikgwebišano le mmušo go kgonthišiša gore Afrika Borwa e ba monggae wa Mogopo wa Lefase wa Kgwele ya Diatla wa 2023, wo e tla bago wa mathomo ka mo Afrika. Kabinete e thabela boitshepho bjo bo laeditšwego ke Federeišene ya Boditšhabatšhaba ya Kgwele ya Diatla. Naga ye e tloga e holofela go fana ka kamogelo ye borutho ya moya wa Ubuntu ditšhabeng tše 16 tšeo di tla bapalago dipapadi tše 60 nakong ya phenkgišano ya matšatši a 10 kua International Convention Centre, Motsekapa. 1.2.  Mohumagadi Nomzamo Mbatha yo a filwego sefoka sa go ba mothopasefoka wa Difoka Bobotse bja Tlhago kua Difokeng tša Boditšhabatšhaba tša Basadi ba goba le Khuetšo gola Los Angeles, Amerika. Mbatha o tla lemogwa ka ditalente tša gagwe mo thelebišeneng bjalo ka motho wa go tsebega diyalemoyeng ebile e le sebapadi, le ka mošomo wa gagwe wa kua Ditšhabakopano (UN).1.3.  Morena Vincent Cosa ka bogale bjo a bo laeditšego ge a be a phološa ngwana nakong ya mafula a nakwana gola Johannesburg. 1.4.  Mohumagadi Nosipho Mkhupheka ge a thopile Difoka tša Forbes tša Lefapha la Bohle la Basadi ba Afrika ka Labohlano, 8 Hlakola 2019. Mohumagadi Mkhupheka o thopile sefoka se ka baka la boikgafo bja gagwe bja go hlankela batho ka tlhompho morago ga dinako tša mošomo ka dikantorong ebile o hlaotšwe ka go hlankela batho ba Scottsburg gola KwaZulu-Natal ka mafolofolo.1.5. Moprofesara Mashudu Tshifularo le sehlopha sa gagwe go tšwa Yunibesithing ya Pretoria yo a butšego madibogo ka tshepedišo ya bongaka ya mathomothomo lefaseng ya go šomiša marapo a gare ga tsebe ao a gatišitšwego diswantšhong tša 3D go phethagatša pušetšosekeng ya ditsebe tša go se hlwele di ekwa gabotse. Tshepedišo ye ya bongaka e dirilwe Bookelong bja Dithuto bja Steve Biko gola Pretoria, ka la 13 Hlakola 2019.2. MahlokoKabinete e lebiša mahloko go malapa le bagwera ba:2.1. Tona ya Kgoro ya Tirišano ya Makala a Mmušo le Merero ya Setšo (COGTA) Ngaka Zweli Mkhize yo ka madimabe a lobilego buti wa gagwe wo mogolo Morena Jabulani Gerald Mkhize ka Lamorena la 10 Hlakola. O tla bolokwa ka la 16 Hlakola legaeng la lapa la gagwe kua Willowfountain gola Pietermaritzburg, KwaZulu-Natal.2.2. Morena Sibusiso Khwinana yo a bego a bapala tema ya Lefa mo thalokong ya thelebišene ya ka mo nageng ye lokolotšwego malobanyana mo ya go bitšwa Matwetwe. E be e le gape moleloko yo a thomilego Lekoko la Badiradithaloko tša Difala ba go Ikema, leo le nepilego go hloma sehlopha sa bagatiši bao ba itshepetšego talenteng tša bona le go ba hlohleletša go ema senna mešomong ya bona le go lemoga mabokgoni a bona. 2.3. Batšwasehlabelo ba phuhlamo ya masetlapelo a sefofane sa Ethiopian Airlines seo se welego se le leetong la goya Nairobi kua Kenya go tloga Addis Ababa gola Ethiopia, sa bolaya banamedi ka moka le sehlopha sa bašomedi ba difofane bao ba bego ba le ka gare ga sona. 2.4. Batho ka moka bao ba lobilego maphelo a bona mo mafuleng a moragorago dikarolong tše dingwe tša Afrika Borwa gotee le kua Malawi le Mozambique.E.  Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1.  Morena Mandla Reginald Sithole: Mohlankedimogolo wa Ditšhelete Kgoro ya Mešomo ya Setšhaba;2.  Morena Enoch Godongwana le Mohumagadi Bongiwe Kunene: Balaodi bao e sego maloko a komitiphethiši mo Lekgotleng la Balaodi la Panka ya Tlhabollo ya Borwa bja Afrika (DBSA) lebaka la mengwaga ye meraro (3) go thoma ka la 1 Moranang 2019;3.    Go thwalwa gape ga Mohumagadi Malijeng Theresa Ngqaleni le mohumagadi Martie Jacoba Janse Van Ransburg: Balaodi bao e sego maloko a komitiphethiši mo Lekgotleng la Balaodi la DBSA lebaka la mengwaga ye meraro go thoma ka la 1 Moranang 2019;4.    Maloko a Lekgotla la Meetse la Bloem:a.    Morena Tefetso Bernard Phitsane (Modulasetulo);b.    Moadbokheiti Tshepiso Doreen Segoe-Backward (Motlatšamodulasetulo);c.    Morena Zolani Mkiva;d.    Morena James Jonathan Price;e.    Mohumagadi Theda Ntikile Sandlana-Thebe;f.    Mohumagadi Dipitseng Maropeng Manamela; g.    Morena Luvuyo Xola Ntoyi;h.    Morena Louis Evelyn van Rheede van Oudtshoorn;i.    Morena TM Manyoni; lej.    Mohumagadi Mmathebe Annah Faith Moja. Dipotšišo: Mohumagadi Phumla Williams – Seboleledi sa Kabinete sa Motšwaoswere Mogala: 083 501 0139"
Statement on the Cabinet Meeting of 27 March 2019,28 Mar 2019,https://www.gov.za/speeches/statement-cabinet-meeting-27-march-2019-28-mar-2019-0000,https://www.gov.za/nso/speeches/statement-cabinet-meeting-27-march-2019-28-mar-2019-0000,"A. Merero ye Bohlokwa Seemong sa Bjale1. Dipeeletšo1.1 Kabinete e amogela katološo ya kgato ya bobedi ya Dizounu tša Moswananoši tša Ikonomi (SEZ) tša Boemakepe bja Kgwebo bja Dube gola KwaZulu-Natal. Dipeeletšo tša go bitša R18 bilione di tliša dihektara tše 45 tša tlaleletšo tša mafelo a intasteri ka gare ga SEZ. Di tla šoma bjalo ka motheo wa go goketša dipeeletšo tša go balelwa go R20 bilione mo mengwageng ye mehlano ye tlago.1.2 Kabinete e amogela gape dipeeletšo tša go bitša R72 milione ka khamphani ya Matšhaena ya Hisense ya go dira didirišwa tša elektroniki ka ditshepedišong tša tšweletšo ya ditšidifatši le dithelebišene kua femeng ya Atlantis gola Kapa Bodikela, yeo e hlotšego dibaka tša mešomo tše 150. Dipeeletšo tše di hlatlošetša palomoka ya dipeeletšo tša Hisense go fihla go R440 milione mo polanteng ye ya Atlantis.2. Pušetšo ya Naga 2.1 Mopresidente Cyril Ramaphosa o neelane ka pušetšo ya naga ya mathomothomo go maloko a setšhaba sa Griqua (setšhaba sa Ebenhaeser) gola Vredendal kua Kapa Bodikela. Neelano ye ya naga e tšwetšapele Lenaneo la Peakanyolefsa ya Naga la go kaonafatša maemo a batho setšhabeng bao kua morago ba bego ba phaetšwe thoko.2.2 Kabinete e amogela thekgo ya ka morago ga ge polasa e rekilwe ya go tla ka Kgoro ya Tlhabollo ya Dinagamagae le Peakanyolefsa ya Naga ka ditrekere tša mehutahuta tše tlo šomišwago ke balemi lefelong le, tšeo di tlo netefatšago gore naga ga e tšwe ka matsogong le gore e šomela beng ba yona ba bjale le bao ba tlago kamoso.3. Ditekolonyakišišo tša kotara ka kotara tša Palo ya Bašomi (QLFS)3.1 Kabinete e amogela go lokollwa ga dipalopalo tša moragorago tša mešomo bekeng ye go tšwa go ba Dipalopalo tša Afrika Borwa (StatsSA), tšeo di kgonthišišago kgolo ya palomoka ya mešomo ngwageng wa 2018. Ditekolonyakišišo tša Kotara ka Kotara tša Mešomo, ye tee ya tšona e dirilwe ke StatsSA, di laeditše gore mešomo lefapheng la semmušo e goletše godimo ka 158 000 mo dikgweding tše 12 tša ngwaga wa 2018. Mo dikgweding tše tharo tša mafelelo tša 2018, mešomo e goletše godimo ka 87 000. Ditekolonyakišišo tše ga di akaretše dipalopalo go tša temo le ikonoming ya mekgotheng.3.2 Kgolo ye ya go leša di wela a latela tokollo ya kgwedi ya go feta ya Ditekolonyakišišo tšeo di feletšego ka botlalo tša QLFS tšeo di akaretšago mafapha ka moka a ikonomi, lefapha la go lefišwa metšhelo le la go se lefišwe metšhelo ka bobedi ga ona, tšeo gape di laeditšego kgolo ya godimo ya mešomo ka ngwaga wa 2018.3.3 Kgolo ya mešomo e laetša ka boripana tshepho ye golelago godimo ya babeeletši le tlhatlogo ya dipeeletšo tša thwii go tšwa dinageng tše šele ka ikonoming, gomme tše ka moka di šupa go atlega ga matsapa a Mopresidente a go kaonafatša Afrika Borwa bjalo ka naga ya dipeeletšo. Khonferense ya Mopresidente ya Dipeeletšo yeo e swerwego ka Diphalane ngwageng wa go feta e gokeditše maikano a dipeeletšo a go lekana R300 bilione. Mo mengwageng ye mene ye tlago, mmušo o tla šoma mmogo le babeeletši, batho setšhabeng ba go tšwa ka mo nageng le bašomi bao ba ipopilego go kgontšha gore dipeeletšo tšeo babeeletši ba ikannego ka tšona di diragale, le go thuša gape go hlola dibaka tša tlaleletšo tša mešomo le menyetla ya ikonomi.3.4 Ga e sale go tloga mola mmušo wa bjale o thomago, QLFS e laetša gore palomoka ya mešomo e goletše go fihla 16,5 milione, ka 1,5 milione ya mešomo ye mefsa yeo e hlotšwego mo nakong ya mengwaga ye mehlano.4. Tshenyo ya go hlolwa ke Ledimo la go bitšwa Idai4.1 Kabinete e lebiša mahloko a yona go ba malapa a batšwasehlabelo ba Ledimo la Idai leo le amilego dikarolo tša Mozambique, Malawi le Zimbabwe. Ledimo le mo le fetilego gona le tlogetše mohlala wa tshenyo, la huduša makgolokgolo a diketekete tša batho, la senya mafelo a kgoparara, la ripa megala ya dikgokagano le go dira gore ditsela di seke tša sepelege.4.2 Ka moya wa Ubuntu (Botho), Mopresidente Ramaphosa o kwele boipiletšo bja go kgopela thušo go tšwa baagišaneng ba rena ka go dumelela magato a go fapafapana, go akaretšwa le bokgoni bja go dira diphuruphutšo le bja go hlakodiša.4.3 Kabinete e thabela mošomo wo dirilwego ke Sešole sa Bosetšhaba sa Afrika Borwa (SANDF), Ditirelo tša Maphodisa tša Afrika Borwa (SAPS) le Kgoro ya Maphelo. Difofane tša SANDF di thušitše go hlakodiša batho bao ba bego ba kgakgetše ke mafula ebile SAPS e rometše dimpša tšeo di filwego tlhahlo ya moswananoši gotee le bahlokomedi ba tšona mo morerong wa go phuruphutšwa le go hlakodiša batho ba. Kabinete e leboga gape le mekgatlo ye sego ya mmušo le ba Gift of the Givers ka go aba thušo ya moya wa botho le ya kimollo nakong ya masetlapelo.5. Eskom 5.1 Motlatšamopresidente David Mabuza o begetše Kabinete ka dikgatelopele mabapi le Eskom le tlhaelelo ya mohlagase. Kgatelopele ye kgotsofatšago e šetše e dirilwe ka go hwetša malahla ao a lekanego le kabo ya tisele, le ka meetse a tlaleletšo diteišeneng tša go pompa meetse a matee go boloka mohlagase mo dipolanteng tša go fehla mohlagase.5.2 Sehlopha sa Tshekatsheko sa Sethekniki seo se thwetšwego ke Tona ya Dikgwebo tša Mmušo Pravin Gordhan le Lekgotla la Eskom ka la 4 Hlakola 2019, se tla fetša o mongwe wa mošomo wa sona mathomong a beke ye tlago ebile se tla ba le dipoelo tša sona tša mathomothomo go tšwa tshekatshekong ya sona ya diteišene tša mohlagase tša Eskom. Se se tla thuša Eskom le mmušo go hloma lenaneo leo le tiilego la tlhokomelo ya dipolante tša mohlagase, tšeo di tla thušago go bea ka fase ga seemo peakanyo ya go fehlwa ga mohlagase mo dibekeng le mo dikgweding tše mmalwa tše tlago.5.3 Kabinete e swaragane gape le seemo sa ditšhelete sa Eskom. Magato a go ya pele a sekegelwa tsebe go thekga moabi wo wa mmušo wa mohlagase. Go fehlwa ga mohlagase ga wa fetogafetoga bekeng ye ka kgonagalo ya fase ya kgaotšo ya mohlagase. Le ge go le bjalo, go santše go nale palo ya godimo ya dikgaotšo tše sa rulaganywago tša mohlagase tšeo di hlolago dipoelo tša tšhwalanyo peakanyong ka kakaretšo.5.4 Kabinete e retile balaodi ba Eskom le bašomi ba yona ka matsapa a bona a go aba mohlagase wo tieletšego, wa go se fetogefetoge le wa go botega mo ikonoming ya rena le baduding ka fase ga maemo a boima a mošomo.5.5 Kabinete e gateletše gore MaAfrika Borwa ka moka ba swanetše go šomišana mmogo le go tla ka dikgopolo tše difsa gotee le ditlwaedi tša go seketša mohlagase tšeo di bego di šomišwa kgale ka nepo ya go fokotša nyakego ya mohlagase. Se se akaretša go tima dikisara, dipompo tša matamo a boruthelo le mabone ao a sa šomišwego. Dikgatelopele tše dingwe mabapi le Eskom le go fehlwa ga mohlagase, goya ka fao Tona ya Dikgwebo tša Mmušo a laeditšego ka gona, e tla fiwa mo bekeng ye tlago.6. Go hlokagala ga Kgošigatšana Irene Thandekile Buthelezi6.1 Kabinete e lebiša mahloko a yona ka pelo ye bohloko go ba lapa le bagwera ba Kgošigatšana Irene Thandekile Buthelezi, mosadi wa Morwakgoši Mangosuthu Buthelezi. Kgošigatšana Irene o be a nyetšwe ke moetapele wa Inkatha Freedom Party Morwakgoši Buthelezi lebaka la mengwaga ye 67.Kgošigatšana e be e le yena seikokotlelo sa Morwakgoši Buthelezi nakong ya gagwe bjalo ka moetapele wa sepolotiki mo dipolotiking tša Afrika Borwa. Kgošigadi Irene o šia bana ba gagwe e lego Morwakgoši Ntuthukoyezwe Zuzifa,Kgošigatšana Phumzile Nokuphiwa le Kgošigatšana Sibuyiselwe Angela, gotee le ditlogolokhukhu tša gagwe.7. Setlamo sa Bosetšhaba sa Thušo ya Ditšhelete tša Thuto go Baithuti (NSFAS)7.1 Tona ya Kgoro ya Thuto ya Godimo le Tlhahlo Naledi Pandor o tsebagaditše kabo ya R967 milione ya tlaleletšo go NSFAS. Seroto se se tla fetšiša dikoloto tša kgale sa baithuti ba 52 514 bao ba thekgilwego ke NSFAS ka ditšhelete ka diyunibesithing ebile ba sale gare ka go tšwetša dithuto tša bona pele. Kabaganyo ye ya tšhelete ga e akaretše baithuti bao ba šetšego ba filwe thekgo ya ditšhelete ka botlalo ka seroto seo se sekasekilwego sa letseno la fasefase la mohlakanelwa la batswadi.7.2 Kabinete e thekga matsapa ka moka a go dira gore thuto e khumanege kudukudu go baithuti ba go tšwa malapeng a go ihlokela. E tla tšwelapele go thekga mošomo wo o šeditšego go tswalela sekgoba se lego gona sa hlokego ya tekanotekano setšhabeng sa rena. Kabinete e dira boipiletšo go baithuti go šoma mmogo le dikgoro go hwetša ditharollo mererong yeo e sa šaletšego morago yeo ba lebaganego le yona.8. Lekgotlakgašo la Mmušo la Afrika Borwa (SABC)8.1 Kabinete e bone le go amogela mošomo wo o dirwago go thuša SABC go kgoboketša R3,2 bilione bjalo ka thekgo ya ditšhelete ya lebakanyana go tšwa dipankeng tše kgolo tša kgwebo. Se se tla netefatša gore lekgotlakgašo le la setšhaba le kgona go fihlelela dinyakwa tša ditšhelete magareng ga lebaka la bjale le Lewedi 2019.8.2 Kabinete e santše e ikgafetše go thekga SABC ebile se se latela dikwalakwatšo tša pele ga mo tša go dirwa ke Tona ya Ditšhelete Tito Mboweni mo Polelong ya gagwe ya Tekanyetšokabo ka Dibokwane 2019 ya go thekga dikhamphani tše laolwago ke mmušo (di-SOC) tlalelong ya tšona ya ditšhelete, go akaretšwa le SABC, gore di fiwe thekgo ya mašeleng yeo gabjale e abetšwego mo tšheleteng yeo e beetšwego ka thoko ditiragalong tše sa letelwago.9. Khonferense ya Kemonokeng ya Ditšhaba tšeo di Hlabologago tša Borwa bja Afrika (SADC) 9.1 Kabinete e thabišitšwe ke gore Afrika Borwa e bile monggae wa Khonferense ya Kemonokeng ya SADC yeo e atlegilego gotee le Sahrawi Arab Democratic Republic mo mathomong a kgwedi yona ye.9.2 Western Sahara ke naga e le noši mo Afrika yeo e sa lego ka fase ga pušo ya bokoloniale. Khonferense ya SADC ya Kemonokeng gotee le Western Sahara e šeditše, magareng ga tše dingwe, go kgonthišiša maloka a batho ba Western Sahara gore ba ikeme ka bobona. Se se tsamaišana le metheo ya Tšhatha ya Ditšhabakopano (UN) gotee le Mokgatlo wa maloba wa Kopano ya Afrika le Kgwerano ya Afrika (AU).B. Diphetho tša Kabinete10. Moetapele wo mofsa wa Ditirelo tša Metšhelo tša Afrika Borwa (SARS) 10.1 Kabinete e amogela ka atla tše pedi go thwalwa ga Morena Edward Christian Kieswetter bjalo ka Moetapele wo mofsa wa SARS go thoma ka la 1 Mopitlo 2019.10.2 Morena Kieswetter o hweditše lengwalo la gagwe la thuto la Honours degree ya Education Science ka 1988, a amogela lengwalo la Master of Science Education ka 1996 a buša a amogela lengwalo la thuto la Master of Business Administration ka 2001, gare go tše dingwe tša dithuto tša gagwe. Mo go SARS o tliša maitemogelo ao a tseneletšego a bolaodi ao a hweditšego go tšwa lefapheng la praebete le lefapheng la mmušo ka bobedi ga ona. Go rungwa ga thwalo ye ya gagwe go phethagatša tšhišinyo yeo e dirilwego ke Khomišene ya Dinyakišišo Tsamaišong ya Metšhelo le Pušong ya SARS, yeo modulasetulo wa yona e lego Moahlodi yo a rotšego mošomo Robert Nugent.11. Khomišene ya Dinyakišišo Tsamaišong ya Metšhelo le Pušong ya SARS (Pego ya Nugent)11.1 Kabinete e sedimošitšwe ka ditlamorago tša mošomo wa Khomišene ya Dinyakišišo Tsamaišong ya Metšhelo le Pušong ya SARS. Mopresidente Ramaphosa o thwetše khomišene ye ka la 24 Mopitlo 2018 gore, gare ga tše dingwe, e tiišeletše tshepedišo ya SARS, e bušetše sekeng potego ya yona le go maatlafatša mabokgoni a yona gore e kgone go fihlelela dinepo tše beilwego tša matlotlo. Pego ya mathomo ya khomišene ye e rometšwe ka la 27 Lewedi 2018 mola pego ya mafelelo e tlo romelwa ka la 11 Manthole 2018.11.2 Kabinete e amogetše dipoelo tša khomišene ye gore tše ntši tša ditšhitego tša SARS di tšwa godimo ga go folotša wo nabilego wa pušo le potego ka fase ga Moetapele wa yona wa maloba. Khomišene ye e dirile ditšhišinyo tša go phošolla seemo se tše 27 tša go ikgetha go phošolla diphetho tše dirilwego kua morago tša go senya, ka go akaretša tatelano ya ditshepedišo tša kgwebo go akaretšwa thekišetšano, moakanyetšo wa kgoro le go maatlafatša boetapele bja kgoro ye. Ye nngwe ya ditšhišinyo tše kgolo e bile thwalo ya potlako ya Moetapele wa SARS.11.3 Kabinete e laetša thekgo ya yona ya phatlalatša ditšhišinyong tše dirilwego ke Khomišene le gona Tona ya Ditšhelete o tla bealeihlo phethagatšo ya ditšhišinyo tše, go akaretšwa go etapele tshepedišo ya ditherišano go fetoša Molao wa SARS go kaonafatša pušo le boikarabelo, le mošomo wo ka bago gona wa Mohlahlobipharephare ge o bapetšwa le wa Lekgotla.11.4 Kabinete e lebiša ditebogo tša yona go Moahlodi Nugent, maloko a sehlopha le sehlopha sa thekgo sa Khomišene ka pego ya sona maemo a godimo, le lebelo le bokgoni bja go e tšweletša. Pego ye e sa le e le phatlatša go tloga mola e lokollwago, ebile e hwetšagala wepsaeteng ya Mopresidente mo go: www.thepresidency.gov.za12. Tshekatsheko ya Leanokgolo la Bosetšhaba la Diokobatši (NDMP) la 2013-201812.1 Kabinete e amogetše pego ya tshekatsheko ya NDMP ya 2013 – 2018 bjalo ka taetšo ya maikgafo ao a tšwelago pele a mmušo go lwantšha ditlamorago tša diokobatši mo setšhabeng go potologa naga.12.2 Tshekatsheko ye e leka go hwetša se mola ka go le lengwe NPMP e fana ka tlhako ya tlhahlo lefapheng le, phethagatšo ya yona e feditšwe maatla ke go bewasekeng wo o fokolang wa maano a dikgoro tša go fapafapana tše maleba.12.3 Yona e šišinya palo ye bonagalago ya magato a bjalo ka go lokafatša maano a dikgoro le go šišinya gape sehlongwa seo se ikemego ka noši sa go thekgwa ka botlalo ka ditšhelete go etapele tlaišo ya diokobatši le thibelo ya tšona setšhabeng sa rena, kudukudu magareng ga bafsa.12.4 Kabinete e dumela gore go nale ditlhotlo tšeo di lebaganego le setšhaba sa gaborena go etša setlwaedi sa go se kgone go phela ntle le diokobatši. Ditšhišinyo tšeo di dirilwego ke tshekatsheko ye di tla fihla kgole go rarolla bothata bjo gore bo felele ruri. Kabinete e dumeletše gape go thewa ga Khansele ya Kgahlanong le Diokobatši, ya sebopego sa go swana le sa Khansele ya Afrika Borwa ya Bosetšhaba ya AIDS, go sepediša twantšho ya go se kgone go phela ntle le diokobatši. Leanokgolo leo le sekasekilwego le tla thoma go bitšwa Leanokgolo la Kgahlanong le Diokobatši.13. Tlhako ya Thulaganyo ya Karabelo ya Bong, Tekanyetšokabo, Tekolotshekatsheko le Botlhakiši13.1 Kabinete e dumeletše Tlhako ya Thulaganyo ya Karabelo ya Bong, Tekanyetšokabo, Tekolotshekatsheko le Botlhakiši. Tlhako ye e bea go otlollwa ga bong mo gare ga pholisi ya mmušo ka go bea pele leanopeakanyo le thulaganyo ya phethagatšo mo go karabelo ya bong ya thulaganyo ye lego gona, go lekanyetša, go lekola le dipeakanyo tša botlhakiši.13.2 Tlamego goya ka molaotheo ya go fediša kgethollo goya ka bong, le gape go lemoga ditokelo tša basadi le tša bana, e nyaka diphetogo tše tseneletšego tše nago le mohola le tša go se boele morago go ralala dikgoro ka moka tša mmušo.14. Dipego tša tshekatsheko14.1 Kabinete e dumeletše gape palo ye bonagalago ya dipego tša tshekatsheko tšeo di thomilwego ke Kgoro ya Borulaganyi le Tekolo ya Phethotiro (DPME) tša go akaretša tše latelago:Tshekatsheko ya Tlhako ya Dithulaganyo tša Leanophethagatšo le Bodiragatši bja Ngwaga ka Ngwaga (FSAPP) tšeo di lebelelago ge eba FSAPP e bile le mohola ka go hlahla dikgoro kabong ya tšona ya ditirelo, kudukudu ka go arabela ditlamorago tšeo di beilwego pele tša mmušo, le go dira gore dikgoro di ikarabele ka fao di phethago mošomo ka gona. Tshekatsheko ye e kgonthišiša go ba maleba ga lemanoga le, le ge go le bjalo e laetša gore moakanyetšo o bile le mabošaedi le gore lemanoga le ga le tswalane, ga le tsenelane ebile ga le tsamaišane le dipholisi ka moka tša go amana le dipholisi le melao. Pego ye e šišinya magato a mantšinyana a go tiišeletša lemanoga le.Tshekatsheko ya Moakanyetšo wa Seakanywa sa Pholisi Dikholetšeng tša Setšhaba, yeo e šetšago moakanyetšo wa seakanywa sa pholisi go rarolla tlhokego ya thuto le dibaka tša tlhahlo bathong ba bagolo le bafsa bao ba feditšego dikolo le go šitega ga bona go fihlelela dinyakwa tša batho ba bagolo le bafsa tša go ikhweletša mebaraka ya bašomi le mabokgoni a go iphidiša. Pego ye ya tshekatsheko e laetša tlhokego ya didirišwa tše lekanego go kgontšha lenaneo le go fihlelela ditlamorago tšeo di holofetšwego.Tshekatsheko ya Diputseletšo tša Dikgwebo tša Mmušo, tšeo di fanago ka tshekatsheko ya ka fao peakanyo ye ka botlalo e šomago go thekga dikgwebo le go hola setšhaba. Mmušo o šomiša mehutahuta ye fapanego ya diputseletšo go hlohleletša difeme go tšea magato le go beeletša ditiragalong tše ikgethilego goba go kgatha tema mo dipoelong tše itšego tša bophelo goba tša ikonomi. Pego ye e hlaola dikamano le ditsenelano mo diputseletšong tša go fapafapana tša kgwebo. Gare ga tše dingwe, e šišinya go hlongwa ga Komiti ya Magareng ga Dikgoro tša Mmušo ya Peakanyo ya Diputseletšo.Tshekatsheko ya Leanopeakanyo la Mohlakanelwa Tlhohleletšong ya Bogwebi le Dikgwebo tše Nnyane, yeo e sekasekilego go ba le mohola ga phethagatšo ya leanopeakanyo le, leo le dumeletšwego ka 2005 go šetša dilo tše bohlokwahlokwa go etša tlholego ya mešomo, tekatekano le go fihlelela mebaraka. Dikgwebo tše di kgatha tema ye bohlokwa tlholegong ya mešomo, boihlamelong le kgolong ya ikonomi. Thulaganyo yeo e šišintšwego ya kaonafatšo e akaretša kaonafatšo, peakanyo le go fahlela ka mabaka go ralala dikgoro ka moka tša mmušo le go tiišeletša pušo le mošomo wa go lekola.14.2 Ditshekatsheko tše di šeditše go maatlafatša Ditirelo tša Mmušo le ka fao mmušo o bušwago ka gona. Tšona ditshekatsheko tše di thomilwe ke baabaditirelo ba go ikema ebile di tlo phatlalatšwa wepsaeteng ya Kgoro ya Peakanyo, Tekodišišo le Tshekatsheko ya Phethagatšo ya Mošomo (DPME) mo go: www.dpme.gov.za.15. Magato a bosetšhaba a tsamaišo ya UN, AU le SADC15.1 Ka go tsamaišana le Leanotlhabollo la Bosetšhaba (NDP), leo le nepilego go hlohleletša tlhabollo yeo e swarelelago ka go hlasela ditlhotlo tša selete, tša kontinente goba tša lefaseng ka bophara, Kabinete e e dumeletše go hlongwa ga magato a tsamaišo a bosetšhaba go rulaganya merero ya tlhabollo yeo e swarelelago ya UN, AU le SADC.15.2 Magato a bosetšhaba a tsamaišo a tla šoma bjalo ka tshepedišo ya bakgathatema ka bontši le ya mafapha ka bontši go nolofatša ditherišano le thulaganyo ka gare le ka ntle ga mmušo mo maikgafong a Afrika Borwa a ditlhabollo tše swarelelago tša boditšhabatšhaba.15.3 Tshepedišo ye e tla bewa leihlo ke Komiti ya Magareng ga Ditona IMC), yeo e sepetšwago go tšwa mmušong, ebile e tla netefatša gore merero ya tlhabollo (Morero wa UN wa 2030 wa Tlhabollo ye Swarelelago, Morero wa AU wa 2063 le Leano la Selete la SADC la go Laetša Tlhabollo ya Leanopeakanyo) e laeditšwe ka botlalo ka dithulaganyong tša bosetšhaba tša naga ye, le gore e tla laetša tlhahlo ka kakaretšo ya go fihlelela tekolo le dinyakwa tša go bega.16. IMC mo Tšhomišong ya Theknolotši ya Sebjalebjale (4IR)16.1 Morago ga kwalakwatšo ya Mopresidente Ramaphosa mo Polelong ya gagwe ya 2019 ka ga Maemo a Setšhaba, Kabinete e dumeletše go hlongwa ga IMC yeo e tla šomago ka merero ya 4IR.16.2 Khomišene ye e tla fa dikeletšo ka maanopeakanyo le dipholisi tša go arabela dikgatelopele tše difsa tša theknolotši tšeo di hlohleleditšwego ke diphetogo tša ditšithale le gape tša 4IR. Maikarabelomagolo a IMC ke go beakanya thulaganyo le phethagatšo ya magato a 4IR, go akaretšwa le go tlaleletša mošomo wa Khomišene ya Mopresidente.17. Bofelo bja paka17.1 Ge Kabinete e ruma lenaneo la yona la tshepedišo ya mmušo ya bohlano, e lebogile badirišanimmogo setšhabeng le badudi. E dirile boipiletšo go maAfrika Borwa go ema senna go aga naga yeo e atlegilego.17.2 Kabinete e laeditše lethabo la yona Palamenteng le Lekgotleng la Baahlodi ka go itsetsepela le metheo ya molaotheo le go dira gore Lekgotlaphethiši le ikarabele go lebeletšwe dikgahlegelo tša bophelo bjo kaone baduding ka moka.17.3 Kabinete e laeditše gape lethabo la yona go bagwebišani ba Afrika Borwa mo go SADC; AU; Brazil, Russia, India, China le Afrika Borwa (BRICS); Group of 20 (G20), UN le dihlopha tše dingwe tše ipopilego ka go thekga Afrika Borwa go kaonafatša maemo a ka mo nageng, le go šoma mmogo le yona go fihlelela Afrika Borwa ye kaone, Afrika ye kaone le lefase le kaone.17.4 Kabinete e gopotše maloko Komiti ya Bosetšhaba bao ba hlokagetšego mo nakong ya mmušo wa bohlano, elego Tona Collins Chabane le Tona Edna Molewa, gotee le baetapele dikgorong tše dingwe tša mmušo bao ba hlanketšego naga ye ka botswerere le go tšwetšapele dikgahlegelo tša Afrika Borwa ka mo nageng le lefaseng ka bophara.C. Ditiragalo tše Tlago18. Dikgaruru tša go Ikala ka Bong (GBV) le Polao ya Basadi18.1 Kgatelopele ye nngwe mo twantšhong ya kgahlanong le GBV e tlo lemogwa ka Labone, 28 Hlakola 2019 ka go bulwa ga Kgorotsheko ya Masetrata ya Booysens gola Johannesburg. Kgorotsheko ye ya Masetrata ya Booysens ya maemo a godimodimo e fana ka ditirelo tša go fapafapana ebile e tlabetšwe ka botlalo go thekga batšwasehlabelo ba GBV le polao ya basadi.18.2 Go bulwa ga kgorotsheko ye go tla dira gore Mopresidente Ramaphosa, gotee le mekgatlo ye mengwe ya go fapafapana ya go tšwa setšhabeng, e sware Tsebagatšo ya Mopresidente ya GBV le ya Polao ya Basadi yeo e thomago ka boikgafo bja phethagatšo ya diphetho go tšwa Samiting ya Bosetšhaba ya GBV le ya Polao ya Basadi yeo e bego e swerwe ka Dibatsela 2018.18.3 Dikgorotsheko tšeo di latelago tša Dikgorotsheko tša Melato ya Thobalano di tla neeletšanwa mo dikgweding tše tharo tšeo di tlago:Kgorotsheko ya Masetrata ya Boemakepe bja Plettenberg gola Kapa Bodikela e tla ba le diphaphoši tša kgorotsheko tša go balelwa senyane, ye tee ya tšona e lego Kgorotsheko ya Melato ya tša Thobalano.Dikgorotsheko tša Masetrata tša Dimbaza le Bitji di tlo tsebagatšwa go la Kapa Bohlabela.Kgorotsheko ya Godimo ya Mpumalanga go la Mbombela le Kgorotsheko ya kgale ya Masetrata ya Middleburg yeo karolo ya yona e mpshafaditšwego ke bašomi ba bagolegwa e tla šoma bjalo ka bodulo bja lefelo leo bja Kgorotsheko ya Godimo.18.4 Pele ga mmušo wa bohlano, palomoka ya dikgorotsheko tše difsa tše 59 e tla be e agilwe ga e sale go tloga ka 1994, go fetiša nepo ya mmušo ya go aga bonyenyane bja dikgorotsheko tše ka bago tše pedi ka ngwaga.19. Mosepelo wa Bobedi wa Ngwaga ka Ngwaga wa Bafsa ka gare ga Pontšho ya Dibaka tša Ikonomi19.1 Tona ya Dikgokagano, Dithelefomo le Ditirelo tša Poso ka tšhomišano le dikgoro tše dingwe tša mmušo, di-SOC le bakgathatema ba bangwe e tla swara Mosepelo wa Bobedi wa Ngwaga ka Ngwaga ka gare ga Pontšho ya Dibaka tša Ikonomi ka la 13 Moranang 2019 Mmasepaleng wa Selegae wa Ntabakhulu Seleteng sa Alfred Nzo kua Kapa Bohlabela.19.2 Mosepelo wa bafsa wa tokologo, go gopola mengwaga ye 25 ya tokologo, o nepile go bafsa, batho ba go se šome le boradikgwebo ka gare ga motšhiši wa dibaka tša dithuto, kgetho ya mošomo le tša dikgwebo tše lego gona lefapheng la mmušo le la praebete.20. Dikgetho tša Bohle tša Bosetšhaba tša 201920.1 Ge naga e le gare e batamela dikgetho tša yona tša boselela tša temokrasi, Kabinete e dira boipiletšo go bakgethi bao ba nago le maloka go šomiša ditokelo tša bona tša molaotheo go bouta ka la 8 Mopitlo. Go bouta ga bakgethi ke selo se bohlokwa go lebeletšwe go šoma gabotse ga temokrasi le gona ka dikgetho tša kgafetšakgafetša, badudi ba ka kgetha baemedi ba bona le go dira gore ba ikarabele.20.2 Kabinete e dira boipiletšo Khomišeneng ye Ikemego ya Dikgetho, baemedi ba mmušo le setšhaba ka kakaretšo ka Letšatši la Dikgetho gore ba itshware ka mokgwa wo tla netefatšago dikgetho tše lokologilego le tša go se tšee lehlakore. Dikemedi tša rena tša phethagatšo ya molao di tla tšea magato a maleba kgahlanong le motho ofe goba ofe yo a hwetšwago a tšhošetša, a thoma goba dira ditiragalo tša dikgaruru ka tšatši la dikgetho.D. Melaetša21. MahlokoKabinete e lebišitše mahloko a yona go:21.1 ba lapa le go bagwera ba Sefepisegolo sa African National Congress, Morena Jackson Mthembu, yo morwediagwe Khwezi a hlokofetšego a nale mengwga ye 25.21.2 Mmušo le badudi ba New Zealand bao ba lahlegetšwego ke bao ba ba ratago nakong ya dihlaselo tša matšhošetši tša dipolayano kua Christ Church.21.3 Mmušo le batho ba Rephabliki ya Indonesia morago ga mafula a go tla ka nakwana. Afrika Borwa le Indonesia ke dinaga di le noši mo Afrika le BorwaBohlabatšatši bja Asia ka go latelana tšeo e lego maloko a G20, ebile dinaga tše ka bobedi di swarišana mošomo wa bodulasetulo bja Kgwerano ye Mpsha ya Leanopeakanyo ya Afrika le Asia.22. DitebogišoKabinete e lebogiša:22.1 Moprofesara Ncoza Dlova, ngaka ya go tuma kudu maemong a boditšhabatšhaba go tšwa Yunibesithing ya KwaZulu-Natal, yo a thušitšego go utolla lešika le lefsa leo e lego lona le hlolago go lahlegelwa ke meriri goyagoile magareng ga basadi ba setlogo sa Afrika. Phišegelo ya thuto ya Moprofesara Dlova e dirile gore go ngwalwe puku ye tšwago ka mo nageng ka ga maemo ao a swanago a letlalo yeo e nepišitšwego baithuti ka moka ba tša bongaka ka mo nageng, gotee le diphamfolete tša thuto le dimatheriale tša dibidio go ruta balwetši ka maemo a matlalo a bona.22.2 Sehlopha bosetšhaba sa kgwele ya maoto, Bafana Bafana, ge ba khwalifaetše Mogopo wa 2019 wa Ditšhaba tša Afrika. Sehlopha se se tla kopana le dihlopha tše dingwe tše nne tša Afrika Borwa e bago sa Banyana Banyana; sa Khrikhete; sa Rakbi le sa Amajita, bao le bona ba hweditšego maloka mo dipapading tša bona tša go khwalifaela mogopo wo. Kabinete e dira gape boipiletšo go maAfrika Borwa go thekga sehlopha se sa bosetšhaba mo diphadišanong tša dipapadi tšeo di tlago. Kabinete e reta gape thekgo yeo e filwego ke UN molatong wa Caster Semenya kua Difedereišeneng tša Boditšhabatšhaba tša Mokgatlo wa Boramabelo.E. Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1. Ngaka Fiona Tregenna – ge a thwetšwe gape bjalo ka leloko la nakwana la Lekgotla la Diphadišano.2. Morena Cecil Khosa – Mohlankediphethišimogolwane (CEO) wa Molebeledi wa Afrika Borwa wa Ditaemane le Dimetale tša Dibenyabenyane.3. Morena Themba Cyril Dlamini bjalo ka CEO ya Lefapha la Tšhireletšo le Thuto Lekgotleng la Thuto le Tlhahlo.4. Morena Mduduzi Eric Zakwe bjalo ka CEO ya Lefapha la Bobegaditaba, Tshepetšo ya Tshedimošo le Dikgokagano Lekgotleng la Thuto le Tlhahlo.5. Maloko ao e sego ba karolo ya lekgotlaphethiši Lekgotleng la Etšensi ya Tlhabollo ya Dikgwebopotlana lebaka la mengwaga ye meraro:5.1 Morena Mbulelo Sogoni (Modulasetulo goya ka ditšhišinyo);5.2 Mohumagadi Suzan Nyakale;5.3 Mohumagadi Matshediso Ndlovu;5.4 Mohumagadi Nomsa Kana;5.5 Moadbokheiti Derick Block;5.6 Morena Jim Matsho;5.7 Mohumagadi Beatrice Nkambule (Morwediakgoši Tsakani);5.8 Morena Charl de Kock;5.9 Moadbokheiti Mthokozisi Xulu; le5.10 Morena Mduduzi Sibeko.6. Mohumagadi Thutukile Skweyiya bjalo ka Modulasetulo wa Koporasi ya Dibetša ya Afrika Borwa (Armscor) go fihla ka la 30 Moranang 2020.7. Morena Malusi Stanley Motimele bjalo ka leloko la Lekgotla yo e sego karolo ya lekgotlaphethiši ebile e le Motlatšamodulasetulo wa Armscor lebaka la mengwaga ye meraro.8. Morena Sipho Abednego Mosai – CEO ya Rand Water lebaka la mengwaga ye mehlano.9. Lekgotla la Etšensi ya Inkomathi-Usuthu la Taolo ya Boageletšo bja Meetse:9.1 Mohumagadi Tokozani Patience Nyakane-Maluka (Modulasetulo);9.2 Morena Mandlakayise Sam Mthembu (Motlatšamodulasetulo);9.3 Mohumagadi Shivon Desiree Wiggins;9.4 Moadbokheiti Muzikayise Bernard Shabangu;9.5 Ngaka Thavamoney M Kelly;9.6 Mohumagadi Lungile Linda Carol Zulu;9.7 Mohumagadi Lungile Miranda Sikhakhane;9.8 Morena Mashudu Gangazhe; le9.9 Morena Pillay Absalom Tshabangu.Dipotšišo: Mohumagadi Phumla WilliamsMogala: 083 501 0139"
Pego ya Kopano ya Kabinete ya la 26 Phupu 2019,27 Jun 2019,https://www.gov.za/speeches/statement-cabinet-meeting-26-june-2019-27-jun-2019-0000,https://www.gov.za/nso/speeches/pego-ya-kopano-ya-kabinete-ya-la-26-phupu-2019-27-jun-2019-0000,"Kabinete e kopane ka Laboraro la 26 Phupu 2019, Tuynhuys ka Motsekapa.A. Merero ye bohlokwa seemong sa bjale1. Polelo ya maemo a setšhaba (SoNA) 1.1. SoNA ya mathomo ya pušo ya botshelela ya temokrasi ya Mopresidente Cyril Ramaphosa mo bekeng ye e fetilego, e hlohleleditše le go fa maatla maAfrika Borwa ka moka go šomela gore ba fihlelele bokamoso bja bona ka moka bjo bo atlegilego. SoNA 2019 e beakanya leano la go phethagatša thomelo ya bakgethi yeo e amogetšwego ke mokgatlo wo o bušago go tšwa go batho ba rena.1.2. Se se laetša gore ge re šoma mmogo, re tla kaonafatša maphelo a maAfrika Borwa le go godiša ikonomi ya naga ya rena, ka go rarolla dihlobaboroko tša tlhokego ya mešomo, tša bohloki le tša tlhokego ya tekatekano tšeo di ganeletšego. Boipiletšo bja Mopresidente Ramaphosa bja tumelelano ye mpsha ya setšhaba bo nyaka go tsenya letsogo ga maAfrika Borwa ka moka ka go šoma mmogo go fenya  ditlhohlo tša rena le go bea naga ya rena seemong sa kgolo ya godingwana.1.3. Se se akaretša go oketša lekala la diintasteri, go maatlafatša intasteri ya meepo, go thekga lekala la temo, go kaonafatša bokgoni bja bafsa ba rena le go dira gore go be bonolo go baeti ba rena go etela naga ye. Bjalo ka maAfrika Borwa, re swanetše go tšwela pele go hlohleletša le go thekga diintasteri tša ka mo nageng le go reka ditšweletšwa tša ka nageng.1.4. Go šoma kudu ga mmušo go theilwe go dilo tše šupa tše bohlokwa tšeo di tlago pele tšeo mmušo o tlago di šala morago mo mengwageng ye e tlago ye mehlano, le go phethagatša Leanotlhabollo la Bosetšhaba (NDP) le maikemišetšo a rena a go fihlelela Nepo ya 2030.1.5. Dingangišano tša ka Palamenteng ka ga SoNA di laeditše bohlokwa bja gore re swanetše go lokiša ikonomi le go lokiša dikarolo tše di robegilego tša phethagatšo ya mmušo wa rena ka go tsenya tirišong ga thomelo ya bakgethi. Se se tla re thuša gore re fihlelele Afrika Borwa yeo re e nyakago le Afrika Borwa ya ditoro tša rena ka ge go hlagišitšwe ka go Nepo ya 2030 ya NDP.1.6. Kabinete e ipiletša go badirišani ba rena ka moka ba setšhaba, ba kgwebo, bašomi, badudi le mekgatlo ya dipolotiki, go maatlafatša leswa masolo a yona a tirišano go dira gore naga ya rena e be lefelo le lekaone go bohle le gore ka moka ga yona e rwale maikarabelo ka nepo ya go potlakiša leano la kgolo la naga.1.7. Ka lehlakoreng la rena bjalo ka mmušo re tla oketša gabedi le go oketša gararo maitapišo a rena ka ge re laetšwe ke mopresidente go tloša mapheko a kgolo ya ikonomi ya rena  le go aga bokgoni bja ditheo tša rena tša mmušo go abela batho ba rena ditirelo. Ka Mosegamanye, Ditona tša dikgoro tše di fapafanego di tla ala polelo ya tšona ya Ditekanyetšo, tšeo ka go tšona maanophethagatšo a tlago tsebišwa ka nepo ya go fihlelela nepo yeo Mopresidente a e adilego pele ga setšhaba.  2. Kgwedi ya Bafsa 2.1. Kgwedi ya Bafsa ya Phupu ke segopotšo seo se lego nyanyeng sa tema ye e kgathilwego ke bafsa ba rena ka nepo ya go hloma seemo seo pheletšo ya sona e bilego tokologo ya rena. SoNA ya Mopresidente e bea go godiša ikonomi le go hloma mešomo bjalo ka dilo tše bohlokwa kudu ka mošomong wa Pušo ya Botshelela. Mopresidente o boledišane le makala a mehutahuta a bafsa go akaretšwa bao ba phelago ka bogolofadi, bafsa bao ba lego ka dikgwebong, ka lekaleng la tša bokgabo le dirutegi pele ga ge a ka fa polelo ya gagwe ya SoNA gomme dipoledišano tše di rulagantšwe ke Setheo sa Bosetšhaba sa Tlhabollo ya Bafsa ka fase ga morero wa: “Mengwaga ye 25 ya temokrasi – re keteka go lwela ditokelo ga bafsa”. Poledišano ye ya Mopresidente le Bafsa e tiišeleditše leswa boima bjo bo tšwetšego pele le ditlhohlo tšeo bafsa ba rena ba lebanego le tšona gomme tšona di hloka bonamodi bja tšhoganetšo ka mmušo wa rena.2.2. Mabapi le se re rata go tiišetša gore mananeo a mehutahuta a mmušo, go akaretšwa Lenaneo la Sebaka sa Bobedi la Kgoro ya Thuto ya Motheo, Tirelo ya Bafsa ya Bosetšhaba le Lesolo la Tirelo ya Go Thwala Bafsa Mešomong, a dira fao go tletšego seatla go lokišetša bafsa ba rena go tsena mešomong.2.3. Le ge go le bjalo re swanetše go oketša gabedi maitapišo a rena le go a oketša gararo bjalo ka naga go hlomela bafsa ba rena mešomo ye e nyakegago kudu. Gore re kgone go dira se go tšwa go rena go hlohleletša kgolo ya ikonomi ya rena go ya ka fao re laetšwego ke Mopresidente wa rena. Re a tseba gore ga go tlo ba bonolo, re a tseba gore go ka se be le ditharollo tša ka pela tša go fetoša seemo sa ikonomi eupša re a tseba gape gore se se swanetše go direlwa naga ya rena le bafsa ba rena.2.4. Kabinete e ipiletša go makala ka moka go tšea keletšo go tšwa go Mopresidente le go rerišana le bafsa go šoma mmogo go hwetša ditharollo tše di bonagalago tša ditlhohlo tšeo ba itemogelago tšona. Re tla dira ka fao re ka kgonago ka gona go kaonafatša go šoma gabotse ga ikonomi ya rena gore e hlomele bafsa ba rena mešomo.3. Go beakanya leswa mmušo 3.1. MaAfrika Borwa a file pušo ye ya botshelela thomelo ye e kwešišegago ya go potlakifiša kgolo ya ikonomi ye e akaretšago mang le mang, go šoma ka tšhoganetšo go lwantšha bohloki, go kaonafatša ditirelo tša mmušo, go lwantšha bomenetša le go fediša go gogwa ga mmušo ka nko.3.2. Kabinete e tiišetša gore go beakanya leswa ga mmušo kudu go tla tsenya tirišong le go kaonafatša kabo ya ditirelo go batho ba rena ka go diriša mmušo wa go hloka mathata, wa go seketša tšhelete le wa go šoma gabotse wo o arabelago kudu dinyakwa tša maAfrika Borwa.4. Ditumelelano tša kgwebišano4.1. Kabinete e amogela go saenwa ga ditumelelano tše masomesenyanetharo (93) gareng ga baabi ba Afrika Borwa le dikhamphani tša China, go reka ditšweletšwa tša ka nageng go tla go romelwa ka China, tša boleng bja konteraka bja R27 bilione, gomme se se tla maatlafatša kgolo le go hloma mešomo.Godimo ga fao, ye nngwe ya ditumelelano tšeo di saennwego e bile tumelelano ya peeletšo yeo e akaretšago peeletšo ya Koporase ya Intasteri ya Difatanaga ya Beijing  ka pholanteng ya go tšweletša difatanaga ka lefelong la tlhabollo ya diintasteri la Coega. Ke peeletšo ya go dira difatanaga ka Afrika Borwa di direlwa bareki ba Afrika Borwa le bareki ba bangwe go gongwe. Ditumelelano tše ke karolo ya boikgafo bjo bo tšweletšego go tumelelano ya bjale ya tirišano ya togamaano ya kakaretšo ya 2010, le boikgafo bjo bogolo bja dikarolo tše seswai  bjo bo dirilwego ka Sebokeng sa Tirišano ya China le Afrika.5. Dipalopalo tša Kotara ka ga tlhomo ya mešomo5.1. Tirelo ya Dipalopalo ya Afrika Borwa e lokolotše Dinyakišišo tša Tlhomo ya Mešomo ya Kotara tša kotara ya mathomo ya 2019 mo bekeng ye e fetilego.5.2. Dikutollo di laetša koketšego ya mešomo ye 22 000 (+0.2%) go tloga go 10 152 000 go fihla go 10 174 000 ka lekaleng la kgwebo la semmušo leo e sego la temo. Se ke kudu ka lebaka la dikoketšego ka diintastering tše di latelago: ditirelo tša setšhaba, meepo le makgwara, botšweletši le ditirelo tša kgwebo.5.3. Palomoka ya go thwala batho mešomong e oketšegile ka 76 000 goba ka 0,8% ngwaga ka ngwaga gareng ga Hlakola 2018 le Hlakola 2019. 5.4. Kabinete e lemoga tiragalo ye kaone ye eupša e tšwela pele go dumela gore tsela e sa le ye telele go kaonafatša go šoma gabotse ga makala ka moka a ikonomi ya rena le go hloma mešomo ye e nyakegago kudu ka nageng ya rena.  Go fihla mo lebakeng le Kabinete e ikgafile go šoma le makala ka moka a setšhaba sa Afrika Borwa go akaretšwa lekala la praebete.6. Sehla sa Metšhelo6.1. Letseno leo le tšweleditšwego go motšhelo wa letseno le netefatša gore mmušo o kgona go aba ditirelo tše di nyakegago kudu le thekgo ya leago go dimilione tša ditšhaba tšeo di hlokago.6.2. Kabinete e hlohleletša maAfrika Borwa go lokiša dingwalwa tša bona tša motšhelo tša sehla sa motšhelo sa 2018/19. Kgoboketšo ya motšhelo ya maleba le ya go hloka mathata e kgontšha mmušo go netefatša gore go ba le boikemo ka ga ditšhelete.6.3. Balefamotšhelo bao ba ingwadišeditšego eFiling goba bao ba šomišago MobiApp ye ntshwa ya Tirelo ya Motšhelo ya Afrika Borwa ba ka faela dingwalwa tša bona tša motšhelo go thoma ka la 1 Mosegamanye 2019. MaAfrika Borwa ao a hwetšago letseno la ka fase ga R500 000 ka ngwaga gomme ba fihlelela dinyakwa tše itšego, ga go hlokege gore ba faele dingwalwa tša bona tša motšhelo.7. Go lwantšha bosenyi7.1. Kabinete e lemogile ebile e hlobaetšwa ke ditiragalo tša dipolao tša maloko a maphodisa. Ka Lewedi 2018, maphodisa a masomepediseswai (28) go begilwe gore a bolailwe. Go tloga mathomong a 2019, maphodisa a masomepeditshela (26) a bolailwe. 7.2. Ditiragalo tšeo di sa tšwago go direga ke tša polao ya Setšene Zephania Dladla, Mokonstabole Nomasonto Mhlanga le Mokonstabole Nhlamulo Vukeya. Kabinete e lebiša mahloko a yona ka pelo ye bohloko go ba malapa a bona, go bagwera le go bašomimmogo.7.3. Kabinete e kgalema ka bogale ditlhaselo le dipolao tše. Maphodisa a bea maphelo a bona kotsing go šireletša ditšhaba. Ka moka ga rena re swanetše go šoma mmogo le ditheo tša phethagatšo ya molao go netefatša gore badiri ba bosenyi bjo bošoro bjo ba a golegwa le go lebana le letsogo le maatla la molao.7.4. Kabinete e reta tirelo ya molao yeo e feleleditšego ka gore badiri ba bosenyi bjo ba senyane ba fiwe kotlo ya bophelo ka moka kgolegong, mo ngwageng wo fela.8. Tiragalo ya go thunyana ka mollwaneng wa Mozambique8.1. Kabinete e lemogile gore Mmušo wa Afrika Borwa o rometše sehlopha sa maemo a godimo ka Mozambique ka morago ga tiragalo ya go thunyana fao maphodisa a mabedi a Mozambique a hlokofetšego ka mollwaneng wa KwaZulu-Natal. 8.2. Sehlopha se se bopilwe ke maloko a Lebotho la Mašole a Bosetšhaba la Afrika Borwa (SANDF) le Tirelo ya Maphodisa ya Afrika Borwa (SAPS), gomme ba tla kopana le badirišanimmogo ka bona ba Mozambique. Ba etilwe pele ke Hlogo ya Mabotho a Mohlakanelwa ya SANDF Moleftenentepharephare Barney Hlatshwayo le Motlatšamokhomišenare wa Bosetšhaba Moleftenentepharephare Sehlahle Masemola.8.3. Sehlopha se se lesolong la go nyaka go tseba kudu ka ga tiragalo ye ya go thunyana. Go emetšwe gore se tla, gareng ga tše dingwe, boledišana ka ga sehlopha sa mohlakanelwa sa dinyakišišo gareng ga Mozambique le Afrika Borwa.8.4. Kabinete e kgopela maAfrika Borwa ka moka go emela sephetho le dipoelo tša dinyakišišo tše tša mohlakanelwa. Re dula re ikgafile go šoma le mmušo wa Mozambique bjalo ka moagišane yo mokaone go kaonafatša go phela gabotse ga badudi ba rena ka moka.9. Khonferentshe ya Mokgatlo wa Bašomi wa Boditšhabatšhaba9.1. Kabinete e amogela go kgatha tema ga Mopresidente Ramaphosa ka Kopanong ya bo 108 (ya Ngwagakgolo) ya Khonferentshe ya Mokgatlo wa Bašomi ya Boditšhabatšhaba yeo e swerwego ka la 10 le la 21 Phupu 2019. Mopresidente o rometše semmušo pego ya Khomišene ya Lefase ka bophara ka ga Bokamoso bja Mošomo, yeo a bilego modulasetulommogo wa yona le Tonakgolo ya Sweden, Mohlomphegi Stephan Lofven, ka fao khonferentsheng.9.2. Tona ya Kgoro ya Go thwala batho mešomong le ya Bašomi, Morena Thulas Nxesi, o felegeditše Mopresidente gomme gape a eta pele kemedi ya seboka sa boraro seo se kgathilego tema ka dikomiting tšeo di fapanego tša khonferentshe yeo le ka dikopanong tša boitokišetšo tšeo di ahlaahlilego pego ya Molaodipharephare wa Mokgatlo wa Bašomi wa Boditšhabatšhaba.9.3. Dipoelo tše bohlokwa tša khonferentshe ye di akareditše Kwano ya mohlakanelwa ya Ngwagakgolo ya mekgatlo ye e bego e tsenetše khonferentshe. Godimo ga fao, khonferentshe e amogetše Kwano ye mpsha ka ga Dikgaruru le Tlaišo ka Mešomong yeo e hlametšwego go maatlafatša tšhireletšo ya bašomi bao ba lego kotsing. Dipoelo tše di bohlokwa go hloma metheo le ditlhahlo tša boditšhabatšhaba ka nepo ya go tšwetša pele le go šireletša ditokelo tša bašomi le melawana.B. Diphetho tša kabinete1. Seboka seo se Kgethegilego sa bo 121.1. Kabinete e sedimošitšwe ka ga Seboka seo se Kgethegilego sa bo 12 go tsebiša semmušo kgato ya phethagatšo ya mošomo ya Lefelo la Kgwebišano ya go se Lefelwe la Khontinente ya Afrika (AfCFTA) le Kopano ya Mathomo ya Kgokaganyo ya Gare ga Ngwaga ya Mokgatlo wa Dinagakopano (AU) le Ditšhaba tša Ikonomi ya Dilete (RECs).1.2. Mopresidente Ramaphosa go rulagantšwe gore o tla eta pele baemedi ba Afrika Borwa ge Seboka seo se Kgethegilego sa bo 12 se swarwa ka la 7 Mosegamanye 2019 ka Niamey, Niger. 1.3. Afrika Borwa e tla tšea Bodulasetulo bja AU ka kopanong ya go huetša ditiragalo ge khontinente e tla be e tsenya tirišong AfCFTA, yeo e tlago dira mmaraka o mogolo kudu wa bohle wa Afrika lefaseng. AfCFTA e tla thekga kgwebišano ya ka gare ga Afrika, ya hlohleletša leswa tlhomo ya diintasteri, le go lokišetša kopanyo ye bohlokwa ya Afrika ka botšweletšing bja mehutahuta bja lefase ka bophara le go ikonomi ya lefase ka kakaretšo.1.4. Afrika Borwa e tšwela pele go ikgafa go Lenaneo la Afrika, le go thekga kopanyo ya ikonomi le dipolotiki tša ka seleteng. Se se akaretša go maatlafatša kgokaganyo gareng ga Khomišene ya AU le RECs ka nepo ya go fihlelela tlhabollo ya go ya go ile ka Afrika ya khutšo le šebešebe ka ge go ukangwe ka go Lenaneo la 2063.1.5. Afrika Borwa e ikgafile ka botlalo go tshepedišo ya AfCFTA mabapi le bohlokwa bja yona bja togamaano ka go lenaneo la kopanyo ya ikonomi ya khontinente ya Afrika le lenaneotlhabollo la Afrika Borwa.2. Dikgetho tša Mebasepala tša 20212.1. Ge e itokišetša Dikgetho tša Mebasepala tša 2021, Kabinete e dumeletše go hlongwa ga Komiti ya Ditona (IMC) ka ga Dikgetho tša Mebasepala, gammogo le seboka sa tša sethekniki go e thekga.2.2. Dikgetho tša Mebasepala tša 2021 e tla ba dikgetho tša bohlano tša mohuta woo go tloga mola go bago le temokrasi. IMC e tla šoma le Khomišene ya Dikgetho ye e Ikemego le dihlongwa tše dingwe tša maleba ka nepo ya go netefatša gore tshepedišo ye e feletšago ka dikgetho tša mebušoselegae e tšwela pele gabonolo. 2.3. Maloko a IMC a tla bopša ke Ditona tše di latelago: ya Pušo ya Tirišano le Merero ya Setšo (Modulasetulo); ya Merero ya Selegae; ya Toka le Ditirelo tša Tshokollo ya Bagolegwa; ya Ditšhelete; ya Tšhireletšo ya Mmušo le Tona ka Kantorong ya Mopresidente.   Sehlopha sa Thekgo ya tša Sethekniki e tla ba Balaodipharephare ba dikgoro tše.C. Ditiragalo tše di tlago1. Seboka sa Baetapele ba Dinaga ba Masomepedi (G20)1.1. Mopresidente Ramaphosa o etile pele baemedi ba Afrika Borwa – bao ba akaretšago Tona ya Dikamano tša Boditšhabatšhaba le Tirišano, Ngaka Naledi Pandor; Tona ya Ditšhelete, Morena Tito Mboweni, le Tona ya Kgwebišano le Diintasteri, Morena Ebrahim Patel – bao ba tlago kgatha tema ka Sebokeng sa 2019 sa Baetapele ba 2019.1.2. Mopresidente Cyril Ramaphosa le yena o tla eta pele baemedi bao e lego bahlankedi le dikhuduthamaga tša dikgwebo tša Afrika Borwa ka poledišanong le dikhuduthamaga tša dikgwebo tšeo di etilego pele ka Japan. Poledišano ye e tla ikemišetša go tšwetša pele temošo ya dibaka tša kgwebišano le tša peeletšo ka Afrika Borwa, ya rarolla dipelaelo tša badirišani ba kgwebo ba ka Japan, le go tseba le go hlabolla dibaka tša kgwebišano le tša peeletšo tše di kgonagalago.1.3. Poledišano ye e phethagatšwa ka tirišano le Lekgotla la Dikgwebo la Kwešišano ya Boditšhabatšhaba (BCIU), e lego setheo sa boditšhabatšhaba sa dikgwebo sa ka Amerika seo se etilego pele, le Mokgatlo wa Kgwebišano le Dinaga tša ka Ntle wa Japan (Jetro).1.4. Poledišano ye e bonwa e kgokagane le tiragalo ya ka moso, yeo e tlago swarwa ka Khonferentsheng ya Boditšhabatšhaba ya ka Tokyo ka ga Tlhabollo ya Afrika (TICAD) yeo e tlago swarwa go tloga ka la 28 go fihla ka la 30 Phato 2019 ka Yokohama, Japan. Japan ke modirišani yo mogolo kudu wa diromelwantle wa bohlano le modirišani yo mogolo kudu wa dithoto tše di tsenywago ka nageng wa bosenyane le Afrika Borwa.1.5. Go kgatha tema ga Afrika Borwa go hlahlwa ke dikokwane tše bohlokwa tše di latelago: Go tšwetša pele kgahlego ya bosetšhaba ka nepo ya go fihlelela maikemišetšo a ka nageng; Go kaonafatša Lenaneo la Afrika le go tšwetša pele tlhabollo ya go ya go ile ya Afrika; Go huetša bohlami bja dinaga tše ntši lefaseng ka bophara; le go Tšwetša pele lenaneo la dinaga tša Borwa ka Tirišano ya Afrika Borwa le Dinaga tša Borwa le Poledišano ya Dinaga tša ka Leboa le tša ka Borwa.2. Kgwedi ya Mandela2.1. Ge re lebile go segopotšo sa ngwaga wa bo 10 sa Letšatši la Boditšhabatšhaba la Nelson Mandela ka Mosegamanye, Kabinete e ipiletša go maAfrika Borwa ka moka go šomiša kgwedi ye go phethagatša bohwa bja Madiba, ka fase ga morero wa: “Tšea Kgato, Hlohleletša phetogo, Dira gore letšatši le lengwe le le lengwe e be Letšatši la Mandela”, ka go tšea kgato ya mohlakanelwa kgahlanong le bohloki.2.2. MaAfrika Borwa a ka kgatha tema ka ditiragalong tša go šoma ga badudi ka go ba le ditšhaba tša bona le mekgatlo ya mehutahuta yeo e tlago tsenela masolo a go fediša tlala le go hloka magae, ka go aga ditšhaba tše di bolokegilego le go netefatša gore bana ba fihlelela thuto.2.3. Ka moka ga rena a re kgatheng tema ka lesolong le la lefase ka bophara leo le reetšwego ka yo mongwe wa baetapele ba rena ba go tuma re ageng mananeo a go ya go ile ao a bago gona le ka morago ga kgwedi ya Mosegamanye. A re tšeyeng kgato, re hlohleletšeng phetogo le go dira gore letšatši le lengwe le le lengwe e be letšatši la Mandela.D. Melaetša1. Mahloko1.1. Kabinete e lebiša mahloko a yona ka pelo ye bohloko go ba malapa ka moka ao a hlokofaletšwego le bagwera bao ba lahlegetšwego ke bao ba ba ratago ka lebaka la dikotsi tša mebileng. Ka kotsing ya tsela ya R81 ka Maphalle, Limpopo yeo e bakilego tahlego ya maphelo a bafsa ba bantši, go dikotsi tša mebileng tšeo di sa felego tšeo maAfrika Borwa a itemogelago tšona nageng ka bophara. Kabinete e ipiletša go bašomiši ba ditsela ka moka go obamela melao ya tsela, yeo e nyakago gore ba ntšhe mahlo dinameng le maitshwaro a mabotse go bašomiši ba bangwe ba ditsela.2. DitebogišoKabinete e retile bao ba latelago:2.1. Sehlopha sa basadi sa kgwele ya maoto sa bosetšhaba, Banyana Banyana, ka go phagamišetša folaga ya rena godimo ge ba kgatha tema la mathomo ka Phadišanong ya Sebjana sa Lefase sa Basadi sa FIFA.2.2. Morena Botha Msila, mothekgi wa dipapadi wa Afrika Borwa, yo a gorogilego ka Egepeta ka nako pele ga ge go thoma pulo ya Phadišano ya Sebjana sa Kgwele ya Maoto sa Afrika sa 2019. Morena Msila, yo a ilego a kgopela go nametšwa dinamelwa go tloga Motsekapa, o ile a thušwa ke mogaši wa dipapadi, Morena Robert Marawa, go namela sefofane sa go tloga Kenya go leba Cairo go ya go thekga Bafana Bafana.2.3. Seopedi sa Afrika Borwa le mongwadi wa dikoša Mohumagatšana Sho Madjozi, yo a thopilego Sefoka sa Modiragatši yo Mokaone yo Moswa wa Boditšhabatšhaba ka Difokeng tša BET tša 2019 ka Los Angeles, USA.2.4. Sehlopha sa baithuti ba tshela ba kgrata ya mathomo ba Afrika Borwa (go tšwa ka Yunibesithing ya Cape Town le ka Yunibesithing ya Witwatersrand) bao ba thopilego sefoka sa maemo a pele kgahlanong le dihlopha tše 13 ka Khonferentsheng ya Boditšhabatšhaba ya Tirišo ye maatla ya dikhomphutha ka Frankfurt, Germany.Sehlopha se se be se hlokometšwe ke Lekgotla la Senthara ya Dinyakišišo tša Mahlale le tša Diintasteri la Dikhomphutha tše Maatla, e lego lesolo la boithomelo la Kgoro ya Thuto ya Godingwana, Mahlale le Theknolotši, ebile ke le lengwe la dikokwane tše tharo tša Tshepedišo ya mananeokgoparara a inthaneteng.2.5. Junior Springboks, bao moya wa bona wa go lwa o dirilego gore ba hwetše metale wa porontshe ka Diphadišanong tša Lefase tša Rakbi tša ba mengwaga ya ka fase ga ye 20.Kabinete e lakaleditše mahlatse le mahlogonolo go bao ba latelago:2.6. Sehlopha sa bosetšhaba sa kgwele ya maoto sa banna, Bafana Bafana, ka Phadišanong ya Sebjana sa Afrika sa 2019 ka Egepeta.2.7. Sehlopha sa bosetšhaba sa kgwelentlatlana sa di-Proteas, ge ba phadišana ka Phadišanong ya Sebjana sa Lefase sa Kgwelentlatlana yeo e swarwago ka Liverpool, England, go tloga ka la 12 go fihla ka la 21 Mosegamanye 2019. Sehlopha sa bosetšhaba sa kgwelentlatlana mo lebakeng le se maemong a pele ka Afrika gomme sa ba maemong a bohlano lefaseng ka bophara. Tona ya Dipapadi, Bokgabo le Setšo, Morena Nathi Mthethwa, o felegeditše di-Proteas go thekga bobedi sehlopha se gammogo le go amogela kamogetšo ya ge Afrika Borwa e itokišetša go tlo ba monggae wa Phadišano ya bo 16 ya Sebjana sa Lefase sa Kgwelentlatlana ka 2023.Dipotšišo:Mohumagadi Phumla Williams – Seboleledi sa Kabinete sa MotšwaoswereSellathekeng: 083 501 0139"
Pego ya Kopano ya Kabinete ya la 10 Mosegamanye 2019,11 Jul 2019,https://www.gov.za/speeches/statement-cabinet-meeting-10-july-2019-11-jul-2019-0000,https://www.gov.za/nso/speeches/statement-cabinet-meeting-10-july-2019-11-jul-2019-0000,"Kabinete e kopane ka Laboraro la 10 Mosegamanye 2019 ka Tuynhuys Motsekapa.A. Merero ye bohlokwa seemong sa bjale1. Dipoelo go tšwa go Seboka sa Dinaga tše Masomepedi (G20) 1.1. Kabinete e amogela dipoelo tša Seboka sa G20 seo se bego se swaretšwe ka Osaka, Japan go tloga ka la 28 go fihla ka la 29 Phupu 2019. Mopresidente Cyril Ramaphosa o swere ditherišano tše mmalwa ka sebokeng se ka nepo ya go maatlafatša dikamano le dinaga tše mmalwa. 1.2. O swere kopano ya dinaga tše tharo le Modulasetulo wa Mokgatlo wa Dinagakopano tša Afrika (AU), Mopresidente Abdel Fattah el-Sisi wa Egepeta ga mmogo le Modulasetulo wa Mokgatlo wa Selekane se Sefsa sa Tlhabollo ya Afrika, Mopresidente Macky Sall wa Senegal, gomme a boa gape a swara dikopano tša dinaga tše pedi le Russia, China, Japan le Saudi Arabia, gammogo le Mopresidente wa Panka ya Lefase, Morena David Malpass. 1.3. Mopresidente Ramaphosa o phethile lenaneo la gagwe la Osaka ka go kopana ka Ditherišanong le Bahlankedibagolophethiši ba Dikgwebo tša Japan le Afrika Borwa ka nepo ya go tšwetša pele naga ye bjalo ka lefelo la dipeeletšo.1.4. Baetapele ba lefase ka mo sebokeng se ba ile ba tiišeletša boikgafo bja bona bja phethagatšo ya Lenaneo la 2030 la Tlhabollo ya go ya Go ile le Lenaneotiro la Addis Ababa. 2. Ketelo ya mošomo ka Lesotho 2.1. Ketelo ye e sa tšwago go feta ya mošomo ya Mopresidente Ramaphosa ka Nageng ya Bogoši ya Lesotho e tšwela pele go aga go dikamano tše di tiilego le tša tirišano gareng ga dinaga tša rena ka bobedi. O be a etetše fao gape bjalo ka mosepediši wa Mokgatlo wa Dinaga tše di Hlabologago tša Borwa bja Afrika (SADC) ka Lesotho. 2.2. Ka ketelong ya gagwe, Mopresidente o amogetše tshedimošo ya moragorago ka ga kgatelopele ya Tshepedišo ya peakanyoleswa ka Nageng ya Bogoši ya Lesotho. Tshedimošo ye ya moragorago e tla sedimoša pego ya gagwe ye a tlilego go e ala ka kopanong ya Dihlogo tša Dinaga le Mebušo tša SADC yeo e tlogo swarwa ka United Republic of Tanzania ka Phato 2019.2.3. Kabinete e amogela go saenwa ga tumelelano ya mekgatlo ya dipolotiki ka Lesotho go hloma Bolaodi bja Bosetšhaba bja Peakanyoleswa ya Melao. Tumelelano ye e bolela gore bolaodi bja peakanyoleswa bo tla hlongwa go latela Molao wa Palamente le gore bolaodi bjo bo tla hlahla naga ka ga dipeakanyoleswa tša molaotheo, tša pušo, tša tšhireletšo le tša kgašo.2.4. Kabinete e ipiletša go mekgatlo ka moka go thekga go thomiša leswa ga Palamente ye e tlago netefatša gore go amogelwa tumelelano ye. 3. Tshenyo ya thoto ya setšhaba3.1. Kabinete e kgalemela go fišwa fao go sa tšwago go direga ga sekolo sa phoraemari ka Katlehong, ka Gauteng ke badiraditšhupetšo. Ga go magato a dingongorego ao a ka kwagalago gore go senywe thoto ya setšhaba ya go swana le sekolo, seo se šomago bjalo ka kgato ye bohlokwa ya go aga bokamoso bja bana ba rena.3.2.  Mo mengwageng ye e fetilego ye 25, mmušo o beeleditše dipilione tša diranta ka go ageng ga dikolo tše diswa le go kaonafatša mananeokgoparara a bjale a dikolo. Mo ngwageng wo, mmušo o abile tšhelete ye e ka bago R30 pilione go aga dikolo tše diswa le go hlokomela mananeokgoparara a bjale. 3.3. Kabinete e ipiletša go ditšhaba go hlokomela mananeokgoparara a tšona, ao a di holago. E ipiletša gape go maloko a setšhaba go šomišana le maphodisa go netefatša gore batho bao ba senyago thoto ya setšhaba ba a golegwa.4. Pego ya Kantoro ya Mohlakišipharephare wa Afrika Borwa (AGSA)4.1. Kabinete e tshwenyega ka ga dipoelo tša tekolo ya dipuku tša ditšhelete tša mebasepala tšeo di lokollotšwego ke AGSA mo nakong ye e sa tšwago go feta. Maemo a godimo ka fao go sa amogelegego a pušo ye e fokolago, kudukudu a taolo ya ditšhelete tša setšhaba ka mebasepeleng ye mmalwa, a šišinya gore go na le phethagatšo ye e sa šomego gabotse le ye e fokolago ya mananeo a kabo ya ditirelo.4.2. Molaophetošwa wa Tekolo ya Dipuku tša Ditšhelete tša Setšhaba, wa 2018 (Molao wa bo 5 wa 2018), o fa AGSA maatla a go rweša boikarabelo bao ba ka hwetšwago ba rwele maikarabelo a taolo ye e fokolago ya ditšhelete le go fediša tšhomišobošaedi ya methopo ya mmušo, kudukudu ka mebasepaleng yeo e laeditšego go se kaonafale ga dipoelo tša tekolo ya dipuku tša ditšhelete ka fao go swanago. 4.3. Godimo ga fao, ka go šoma le Tona ya Tirišano ya Makala a Mmušo le Merero ya Setšo (COGTA), Ngaka Nkosazana Dlamini Zuma, le Kgoro ya Ditšhelete ya Bosetšhaba, Kabinete e thekga leano la phethagatšo ya Re boela go Metheo leo le hlohleletšago kago ya bokgoni ka mebasepaleng. Leano le, gareng ga tše dingwe, le nyaka go aga bokgoni bja bašomi ka go ba hlahla le phetišetšo ya bokgoni, le go tsenya tirišong ga melawana ya fasefase ya go obamela melao go balaodi ba mebasepala le bahlankedi ba godingwana. 4.4. Ka go šomišana le boetapele bja diprofense, Tona Dlamini Zuma o tla tšwela pele go fana ka thekgo ye e hlokagalago go mebasepala.5. Lebakanako la Tirišo ya Theknolotši go Phethagatša Mešomo (4IR)5.1. Kabinete e thabile ge Afrika Borwa e atlegile go ba Monggae wa Seboka sa Mathomo sa Ekonomi ya Titšithale, seo se swerwego ka la 5 Mosegamanye 2019, bjalo ka motheo o bohlokwa wa go beakanya leano leo le nyalelanego la 4IR. Mopresidente Ramaphosa, moakanyi wa tša bokamoso George Friedman, bašomi, dirutegi le badudi ba ile ba tsenela seboka se, seo se ilego sa hlohleletša dingangišano, kwešišano le maanotiro ao a tlago bea Afrika Borwa bjalo ka mokgathatema wa lefaseng ka bophara yo a nago le bokgoni.5.2. Kabinete e amogela gape dipeakanyo tša Google tša go aga lethale le leswa la ka fase ga lewatle go tloga Portugal go leba Afrika Borwa leo le tlago aba bontši bja netweke makga a 20, e le go netefatša gore go ba le tirelo ya inthanete ya lebelo. Lethale le go emetšwe gore le tla phethwa ka 2021. Ditsenogare tša mohuta wo di tla tsenya letsogo go dira gore Afrika Borwa e be lefelo le lekaone go babeeletši ba ka nageng le ba boditšhabatšhaba. 6. Mohlagase6.1. Kabinete e amogela tsebišo ya Eskom ya gore Yuniti ya 3 ya Seteše sa Mohlagase sa Medupi kgauswi le Lephalale ka Limpopo e šetše e šomišetšwa kgwebo gomme e tsentšwe ka keriting ya bosetšhaba.6.2. Se se tla aba mothamo wa tlaleletšo wa dimekawate tše 796. Panka ya Lefase le yona e laeditše tshepo go maitapišo a mmušo a go thekga Eskom. 6.3. Le ge re tšwela pele go thekga Eskom, Kabinete e ipiletša go maAfrika Borwa go tšwela pele go šomiša mohlagase gabotse, kudukudu gareng ga 17:00 le 21:00, ge nyakego ya mohlagase go tšwa ka malapeng e le maemong a godimodimo ka mo nageng.7. Bosenyi7.1. Kabinete e laeditše go makala kudu le go tlabega ka morago ga go bolawa ga bonyane batho ba 13 ka Phillippi, ka Motsekapa, mafelelong a beke. Re lebiša mahloko a rena a magolo go ba malapa a batšwasehlabelo, bao go bona go nago le basadi ba tshela ba mengwaga ya magareng ga ye 18 le ye 26.7.2. Kabinete e tsebišitšwe ka ga kgato ye e tšewago go maatlafatša polokego le tšhireletšo ka lefelong leo, ebile e ipiletša ka maatla go maloko a setšhaba ao a nago le tshedimošo yeo e ka feletšago ka go golegwa ga basenyi ba, go ikgokaganya le seteše sa bona sa maphodisa sa kgauswi.8. Go phulega ga bolwetši bja Bogaswi bja Dikolobe 8.1. Kabinete e reta Kgoro ya Temo, Peakanyoleswa ya Naga le Tlhabollo ya Dinagamagae ge e arabetše ka pela go phulega ga bolwetši bja bogaswi bja dikolobe bjo bo begilwego ka Leboa Bodikela, ka Gauteng, ka Foreisetata le ka Mpumalanga. Se se thušitše go thibela go phatlalatšwa ga bolwetši bjo. Le ge e le gore bolwetši bja bogaswi bja dikolobe ga bo ame batho, nama le ditšweletšwa dife goba dife go tšwa go dikolobe tšeo di fetetšwego e ka ba mothopo wa phetetšo go dikolobe tše dingwe. 8.2. Kabinete e ipiletša go balemi ka moka ka mafelong ao a amegago go ntšha mahlo dinameng le go bega maswao afe goba afe a bolwetši bjo gareng ga diphoofolo tša bona.9. Polokego ka dihlongweng tša tlhokomelo ya maphelo9.1. Kabinete e laeditše bohlokwa bja polokego ya bašomi ba tlhokomelo ya maphelo le ya balwetši. Se ke ka morago ga ditiragalo tšeo di sa tšwago go hlaga tšeo di begilwego tša tlhaselo ya bašomi ba ditirelo tša maphelo tša tšhoganetšo ge ba be ba arabela mogala wa tšhoganetšo. Go tloga ka Pherekgong ka 2019, palomoka ya ditiragalo tše 10 tša ditlhaselo tšeo di begilwe, gomme ye e sa tšwago go begwa ke ya ka Cosmo City Extension 2 ka Johannesburg. Kabinete e ipiletša go ditheo tša phethagatšo ya molao tšeo di šomišanago le dihlongwa tša maphelo a setšhaba go maatlafatša polokego le tšhireletšo ka mafelong a le gape ge go sepetšwa balwetši.  9.2. Kabinete e ipiletša gape go bašomi ba tlhokomelo ya maphelo go dula ba phethagatša melawana ya bona ya sephrofešenale go balwetši bao ba ba hlokometšego. 10. Tefišo ya mmila wa lephefo ka elektroniki ka Gauteng (e-tolling)10.1. Mopresidente Ramaphosa o laetše Tona ya Dinamelwa Fikile Mbalula, Tona ya Ditšhelete Tito Mboweni le Tonakgolo ya Gauteng David Makhura go hwetša tharollo go e-tolling ka mebileng ya lephefo ka Gauteng.10.2. Ditherišano tša ka mmušong mo dibekeng tše di tlago go emetšwe gore di tla tšweletša dipoelo tše di šomegago, gomme tšona di tla romelwa Kabineteng mafelelong a Phato 2019.10.3. Phetolo ye e nago le kwano go tšwa ka mmušong ka bophara e a nyakega ka ga merero ya go swana le e-tolling go netefatša gore maAfrika Borwa a na le tshepo go mošomo wa mmušo. 11. Dipolelo tša ditekanyetšo11.1. Ka Mosegamanye 2019, dikgoro di ala dipolelo tša tšona tša ditekanyetšo, tšeo di fanago ka maano a ditšhelete ao a kwagalago ka ga boikgafo bjo go boletšwego ka ga bjona ke Mopresidente Ramaphosa ka Polelong ya gagwe ya mathomo ya Maemo a Setšhaba ya pušo ya botshelela ya temokrasi. 11.2. Dipolelo tše tša ditekanyetšo di hlagiša dintlha ka botlalo ka ga maano a dikgoro a ngwaga wo, gomme tšona di phethagatša Tlhako ya Togamaano ya Lebaka la Magareng ya 2019-2024.11.3. Kabinete e hlohleletša badudi go bala dipolelo tša ditekanyetšo le go rweša dikgoro maikarabelo. Dipolelo tša ditekanyetšo di netefatša gore ditšhelete tša setšhaba di šomišwa go latela dilo tšeo di beilwego pele ka mmušong le ka ditsela tšeo di tlago hola kudu maAfrika Borwa.B. Dipheto tša Kabinete1.  Kabinete e dumeletše go romelwa ga Pego ya Boithaopo ka ga Tekodišišo ya Bosetšhaba ya ka mo nageng go Mokgatlo wa Dinagakopano (UN). Afrika Borwa e gareng ga dinagamaloko tša UN tše lekgolomasomesenyane-tharo  (193) tšeo di amogetšego semmušo Dinepo tša Tlhabollo ya Go ya go ile (di-SDG). Ka 2017, Afrika Borwa e bile ye nngwe ya dinaga tše 51 tšeo di ithaopilego go romela dipego tša tšona tša kgatelopele go UN.2. Leanotlhabollo la Bosetšhaba la Afrika Borwa (NDP), Lenaneo la 2063 la AU le SDG ya UN ka moka ga tšona di phethagatša lenaneo la tlhabollo la Afrika Borwa le la khonthinente ya Afrika.3. Pego ya kgatelopele e ngwadilwe ka go rerišana le bakgathatema ba mmalwa, go akaretšwa mekgatlo ya badudi, lekala la phraebete le dirutegi. Pego ye e tšwela pele go bolela ka ga makala ao a tšwelago pele go ba tlhobaboroko. Ge e šetše e rometšwe, e tla hwetšagala wepsaeteng ya UN ya (https://www.un.org/en/).C. Melaokakanywa1. Kabinete e dumeletše Molaokakanywa wa Maphelo wa Bosetšhaba (NHI) wa 2018 gore o tle o alwe ka Palamenteng. Ka 2018, Kabinete e dumeletše gore Molaokakanywa wo o lokollwe gore go tle go rerišanwe ka ona le setšhaba mo lebakeng la nako la dikgwedi tše tharo, go thoma ka Phupu go fihla ka Lewedi 2018. Ditshwaotshwao tše di amogetšwego mo tshepedišong ye di tsentšwe ka kgatišong ya moragorago, gomme tšona di tla sepetšwa ka go tshepedišo ye e tseneletšego ya palamente.2. Molaokakanywa wo o tla tsenya tirišong Lenaneotlhabollo la Bosetšhaba (NDP) leo le nyakago go fana ka ditirelo tša tlhokomelo ya maphelo tša boleng go bohle go maAfrika Borwa ka moka, go sa lebelelwe maemo a bona a ekonomi setšhabeng. O tla thewa go metheo ya toka, go lekalekanya le botee bja setšhaba. O tla rarolla tshepedišo ya bjale ya tša maphelo a maokelo a phraebete yeo e direlago fela 16% ya maAfrika Borwa mola e beela thoko batho ba bantši kudu bao ba direlwago ke maokelo a mmušo.3. Molaokakanywa wa NHI o hlagiša gore go hlongwe Sekhwama sa NHI bjalo ka setheo sa setšhaba seo se lego ka tlase ga taolo ya Tona ya Maphelo. Se tla hlongwa go latela šetule ya boikemo ya 3A ka fase ga Molao wa Taolo ya Ditšhelete tša Setšhaba, wa 1999 (Molao wa 1 wa 1999). 4. Ge Molaokakanywa wo o šetše o fetišitšwe, sethalwa sa bjale sa leanophethagatšo se tla fetošwa go phethagatša peakanyo ya phetošetšo ya go tsenya tirišong NHI ka dikgato. Lebakanako la phetošetšo le lona le tla dumelela gore go fedišwe dikarolwana tše dingwe tša molao go kgontšha gore go be le nyalelano le kamano.5. Tona ya Maphelo, Ngaka Zweli Mkhize,o tla swara kopano ye e aroganego ya go sedimoša ba kgašo go hlatholla Molaokakanywa wo D. Ditiragalo tše di Tlago1. Mopresidente Ramaphosa o tla re ka Labobedi la 23 Mosegamanye 2019 a eta pele baromiwa ba mmušo go leba Khonferentsheng ya matšatši a mabedi ya “Mengwaga ye 25 ya Temokrasi – Mengwaga ye e Latelago ye 25” ka Yunibesithing ya Johannesburg (UJ). Mopresidente o tla fa polelo ya pulo ka mo khonferentsheng ye, yeo e lego tirišano gareng ga Sehlongwa sa Mapungubwe sa Kgopodišišo ya Togamaano, UJ le Kantoro ya Mopresidente.2. Khonferentshe ye e tla bolela ka ga Mengwaga ye 25 ya Temokrasi le go fana ka ga dikgonagalo tša mengwaga ye e latelago ye 25 ka seemong sa tlhabollo sa ka Afrika Borwa. E tla tsenelwa ke dirutegi tšeo di etilego pele, baetapele ba mmušo le baemedi ba badirišani ba setšhabeng – ba kgwebo, mekgatlho ya bašomi, setšhaba le bafsa, go akaretšwa le baithuti.E. Melaetša1. MahlokoKabinete e lebišitše mahloko go ba malapa le go bagwera ba:1.1.  mokgabiši wa mahlwaadibona yo a thopilego difoka tše ntši, Morena David Koloane. Mopenti yo a tsebegago ka bophara e bile yo mongwe wa maloko a a go hloma Bag Factory (mo nakong ye e fetilego e bego e bitšwa Fordsburg Artists’ Studios), yeo e dirilego gore go kgonagale gore bakgabiši ba bathobaso le ba makgowa ba šome mmogo maemong a sephrofešenale, ka ntle le melao ya kgethologanyo.1.2. Mama Vivian Magdalene Sarah Daniels. E be e le mahlwaadibona yo a bego a tsebega kudu e bile e le mohlala setšhabeng yo a šometšego setšhaba ka ntweng kgahlanong le kgethologanyo. Go šomela setšhaba ka ntle le go itirela ga gagwe go dirile gore mešomo ya gagwe e tšwele pele go ba gona ka ditšhabeng tšeo a tsentšego letsogo go tšona ka Motsekapa. 1.3. motseta wa peleng, Ngaka Khorshed Ginwala, yo e bilego yo mongwe wa batseta ba mathomo ba basadi ba Afrika Borwa ya temokrasi le ketapele ka ntweng ya go lwela tokologo.1.4. Morena Mandla Maseko, yo a bego a tlo ba moAfrika wa mathomo wa mothomoso wa go etela lefaufaung. Ka 2014, Morena Maseko o fentše baphadišani ba milione o tee go ba yo mongwe wa batho ba 23 ba go hwetša setulo ka go Axe Apollo Space Academy yeo e bego e thušwa ka mašeleng. 1.5. modiragatši wa diterama wa mahlwaadibona Mama Nomhle Nkonyeni, yo a hlokofetšego a na le mengwaga ye 77. Mopresidente Ramaphosa o sa tšwa go mo abela Sefoka sa Bosetšhaba sa Ikhamanga e le go reta mošomo wa gagwe bjalo ka modiragatši. Tsela ya Aggrey Road ka New Brighton ka Kapa Bohlabela, fao a goletšego gona,e reetšwe leswa ka leina la gagwe e le go mo hlompha. O ralokile ka ditiragatšong tša go swana le Mzansi, Tsha Tsha, Igazi le ka go terama ye kopana ya 2007 ye e bitšwago, Society. 1.6. Mama Susan Manana Matona – mmago Mongwaledi wa Khomišene ya Peakanyo ya Bosetšhaba, Morena Tseliso Matona – yo a hlokofetšego a na le mengwaga ye 90.1.7. moraloki wa peleng wa ka lehlakoreng wa di-Springbok James Small, yo a hlokofetšego a na le mengwaga ye 50. Gape o bile karolo ya sehlopha sa di-Springbok seo se thopilego Sebjana sa Lefase sa Rakbi ka 1995 ka mo nageng.1.8. Mama Betty Philile Khumalo-Zulu, yo e lego matswale wa Motlatšatona wa Tlhabollo ya Leago, Mohumagadi Hendrietta Bogopane-Zulu.1.9. batšwasehlabelo ba dipula tše maatla tša monsoon ka India, go akaretšwa le Mmušo wa India. Kabinete e lakaletša bao ba gobetšego gore ba fole ka pela.2. DitebogišoKabinete e bile le Afrika Borwa ka moka ge e lebogiša: 2..1 moatlelete wa rena yo a sa fenywego Caster Semenya ka ga phenyo ya gagwe ka lebelong la dimetara tše 800 ka Prefontaine Classic, ka California, USA. Semenya, yo e lego nkgwete makga a mabedi ka Diolimphiking, o tšwela pele go se fenywe ka lebelong la dimetara tše 800 go tloga ka Lewedi 2015.2.2. Bafana Bafana ge e fihlile go dihlopha tše seswai tše di šetšego tša go tlo raloka ka Phadišanong ya Sebjana sa Dinaga tša Afrika ka Egepeta gomme re ba lakaleditše mahlatse le mahlogonolo papading ya bona kgahlanong le Nigeria.2.3. Amy Claire King, yo a filwego sefoka sa bonkgwete bja World Masters Singles ka Diphadišanong tša maemo a godimo tša World 8 Ball Pool ka Blackpool ka United Kingdom. 2.4. naledi ya go raloka papadi ya thenese Kgothatso Montjane, yo e lego mosadi wa mathomo wa mothomoso ka Afrika Borwa yo a thomilego go raloka papadi ya gagwe ka Wimbledon. O fentše Katharina Kruger wa Germany ka phadišanong ya basadi ya di-single go ba seswai ba godimo. Montjane o maemong a bo 8 lefaseng.2.5. Kevin Anderson ge a fihlile dipapading tša di-single tša banna ka tikologong ya boraro le Raven Klaasen ge a fihlile go di-double tša banna ka go sekamakgaolakgang.2.6. sehlopha sa bafsa ba mahlalagading ba 20 ba Afrika Borwa bao ba dirilego histori ka bofofišing ka go ikagela sefofane sa go dula batho ba bane. Sehlopha se se agile sefofane ka dibeke tše pedi ka fase ga tlhahlo ya The Airplane Factory, bahlahli ba U-Dream le baetapele ba bahlano ba sehlopha go tšwa ka Lekaleng la tša Bofofiši la Denel. Sefofane sa go dula batho ba bane sa Sling 4 se kadutše ka Namibia, Malawi, Ethiopia, Zanzibar, Tanzania le Uganda ka leetong la dikhilometara tše 12 000 go leba Egepeta, ka morago ga ge se fofile go tloga Motsekapa kgweding ye e fetilego.F. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1. Lekgotla la Balaodi la Motšwaoswere ka go Koporase ya Dipeeletšo tša Setšhaba go thoma ka la 12 Mosegamanye 2019 go fihla ka la 31 Mosegamanye 2020. Maina a bona a lokollotšwe maabane ke Kgoro ya Ditšhelete ya Bosetšhaba. Dipotšišo:Mohumagadi Phumla Williams – Seboleledi sa Kabinete sa Motšwaoswere Mogala: 083 501 0139"
Statement on the Cabinet Meeting of 24 July 2019,25 Jul 2019,https://www.gov.za/speeches/statement-cabinet-meeting-24-july-2019-25-jul-2019-0000,https://www.gov.za/nso/speeches/statement-cabinet-meeting-24-july-2019-25-jul-2019-0000,"Kabinete e kopane ka Laboraro la 24 Mosegamanye 2019 ka Tuynhuys MotsekapaA. Merero ye bohlokwa seemong sa bjale1. Phetošo ya ekonomi le tlhomo ya mešomoKabinete e amogela kgahlego ye e oketšegilego ya bao ba nyakago go beeletša le ya babeeletši ba bjale ge ba nyaka gore Afrika Borwa e be naga yeo ba nyakago go beeletša ka go yona. Ditheransekešene tšeo di sa tšwago go dirwa tša makgonthe le tše di kgonagalago di laetša se gabotse, ebile di akaretša ditheransekešene ka lekaleng la difatanaga (Ford), la dikgwebo tša botšweletši le thekišo ya ditšweletšwa tša dikhemikhale (BFG Rail) le la dikarolo tša mohlagase wa ka diintastering (Aberdare) gammogo le dipeeletšo tše di kgonagalago tša go swana le go šoma ditšweletšwa tša temo (PepsiCo) gomme ye ya mafelelo e tla ba le bengdišere le ditshepedišo tša taolo.1.2 Kabo ya R25 pilione ka PepsiCo ya go reka Pioneer Foods e retilwe bjalo ka taetšo ya nyanyeng ga go tshepa ekonomi ya Afrika Borwa.1.3 Motšweletši wa difatanaga Ford o tsebišitše gore maano a yona a katološo a tla hloma mešomo ye 1200, fao go theilwego go go tsenya tirišong boikgafo bja peeletšo ka R3 pilione. Pholante ya khamphani ye ya ka Silverton e hlomile bokgoni bja go tšweletša difatanaga tša Ranger le tša Everest tša go fihla go tše 168 000 ka ngwaga – e lego koketšego ya difatanaga tše 44 000 pele ga ge khamphani ye e ka oketšwa.1.4 Godimo ga fao, peeletšo ya R50 milione ka khamphani ya tšweletšo ye e bitšwago BFG Rail ka go lefelo la tšweletšo leo le gatetšego pele ka Gauteng e tla feletša ka lefelo la maemo a godimo la tšweletšo ya ditšweletšwa tša go dirwa ka dikarolo tša mehutahuta leo le nago le ditshepedišo tša boentšeneere tšeo di kaonafaditšwego ka go šomiša ditheknolotši tše di gatetšego pele1.5 Ka Nelson Mandela Bay, Aberdare Cables e tsebišitše ka ga go oketšwa ga tšweletšo ya yona ka go bula Pholante ya go tšweletša Lethale la Mohlagase la Diboletse tša Godimo, ka peeletšo ya R135 milione le go hloma mešomo ye 58 godimo ga mešomo ye 429 ka mešomong ya bjale ya khamphani yeo ka [M1] lefelong leo.1.6 Dipeeletšo ka pholanteng ye mpsha, ka didirišweng le ka botšweletšing bjo bo katološitšwego di hloma mešomo ye meswa le go godiša Palomoka ya Letseno la ka Nageng (GDP). Makala a o tšweletšo ye mpsha e tlago direga ka go ona ka moka ga ona a ka go makala ao a hlathilwego ke Mopresidente Ramaphosa ka Polelong ya Maemo a Setšhaba (SoNA). Afrika Borwa e fana ka motswako wo o swanago o nnoši wa mananeokgoparara a tša ekonomi ao a tšwetšego pele kudu, mmaraka wa ekonomi wo o sa tšwelelago wo batho ba šomago ka mafolofolo le phihlelelo go mmaraka wa khonthinente ya Afrika wo o golago ka lebelo. Afrika Borwa ke gape ketapele ya makala a maswa a dipeeletšo a go swana le ekonomi ya go amana le tikologo, la tšweletšo ya oli le gase le la ekonomi ya mawatle.2. Lenaneo la Mohlakanelwa la Mokgatlo wa Dinagakopano ka ga Pego ya Lefase ka Bophara mabapi le HIV le AIDS (UNAIDS)2.1 Kabinete e hlohleletšwa ke Pego ya Lefase ka Bophara ya Lenaneo la Mokgatlo wa Dinagakopano ka ga AIDS (UNAIDS), leo le sa tšwago go tsebagatšwa semmušo mo nakong ye e sa tšwago go feta ka Afrika Borwa. Go ya ka pego ye, Afrika Borwa e atlegile go fokotša diphetetšo tše diswa tša HIV ka palo ya go feta 40% le malwetši a go amana le AIDS ka palo ye e ka bago 40% go tloga ka 2010. Pego ye e tiišetša gore maano a rena a ditsenogare mabapi le HIV le AIDS a go fokotša diphetetšo tše diswa le go laola balwetši bao ba šetšego ba phela ka bolwetši bjo a tšweletša dipoelo tše kaone.2.2 Kabinete e hlohleletša maAfrika Borwa ka moka go phela bophelo bjo bo itekanetšego ka nepo ya go fokotša diphetetšo tše diswa.3. Go lwantšha bosenyi 3.1 Kabinete e tiišetša leswa maikemišetšo le boikgafo bja yona bja go hloma seemo seo se bolokegilego le sa go šireletšega ka ditšhabeng tša rena. Ge mmušo le setšhaba di šoma mmogo, re ka fediša leuba la bosenyi, le go hloma seemo seo se bolokegilego le sa khutšo ka ditšhabeng tša rena e lego seo se loketšego dipeeletšo.3.2Masolo ao a fapafapanego ao a dirilwego mo nakong ye e sa tšwago go feta ke ditheo tša phethagatšo ya molao nageng ka bophara a feleleditše ka go golegwa ga bagononelwa ba mmalwa le go hwetša diokobatši tšeo di sego molaong. Mašole a Lebotho la Tšhireletšo la Afrika Borwa (SANDF) le ona a rometšwe mafelong a mangwe ao bosenyi bo diregago gona kudu go thekga maloko a Tirelo ya Maphodisa ya Afrika Borwa (SAPS) ka maitapišong a magolo a bona a go laola digongwana tša bosenyi le go gweba ka diokobatši.3.3 Kabinete e ipiletša go maloko a setšhaba go dula ba ntšhitše mahlo dinameng le go bega ditiro ka moka tša bosenyi maphodiseng, go sa kgathale gore ke bomang bao ba dirago bosenyi bjo.B. Dipheto tša Kabinete1. Melawana le Taelo ya Melawana ya Kabo ya Dilaesentshe tša Sepekthramo sa Nyakego ya Godimo1.1 Kabinete e dumeletše Melawana le Taelo ya Melawana ya Kabo ya Dilaesentshe tša Sepekthramo sa Nyakego ya Godimo ka morago ga ditherišano tše di tseneletšego magareng ga lekala le setšhaba. Melawana le Taelo ya Melawana e hlama tlhako ya phetošo ya lekala le ka go kgontšha go tsena ga bakgathatema ba baswa ka mo mmarakeng wo o bohlokwa mola ka go le lengwe e hlohleletša peeletšo le boitlhamelo. Tona ya Dikgokagano, Mohumagadi Stella Ndabeni-Abrahams, o tla re mo matšatšing a mmalwa a fana ka molawana wa mafelelo wo o dumeletšwego ke Kabinete le go sedimoša ba kgašo.2. Phanele ya Keletšo ya Mopresidente ye e bopilwego ke Ditsebi ka ga Pego ya Peakanyoleswa ya Naga le Temo2.1 Kabinete e amogetše pego ya mafelelo go tšwa go Phanele ya Keletšo ya Mopresidente ye e bopilwego ke Ditsebi ka ga Peakanyoleswa ya Naga le Temo. Mopresidente Ramaphosa o thwetše phanele ye ka Lewedi 2018 gore e fane ka sebopego sa melawana seo se kopantšwego ka ga dipeakanyoleswa tša naga. Pego ye e tla ka dikutollo ka ga maemo a bjale le go tla ka ditšhišinyo tšeo di tlago thuša go akgofiša mošomo wa mmušo ka nepo ya go rarolla tlhokego ya tekatekano ka kabong ya naga mo nakong ye e fetilego.2.2 Kabinete e laetše Ditona ka moka, ka go diriša dikgoro tša tšona, gore di bale pego ye le ditšhišinyo tša yona gomme di boele Kabineteng mo dikgweding tše pedi di swere maikutlo a tšona ka ga pego ye. Komiti ya Ditona ka ga Peakanyoleswa ya Naga ye modulasetulo wa yona e lego Motlatšamopresidente David Mabuza e tla hlokomela tshepedišo ye.2.3 Kabinete e lebiša ditebogo tša yona go mošomo wo o dirilwego ke phanele ye e etilwego pele ke Ngaka Vuyokazi Mahlati gomme ya dumelela gore pego e hwetšwe ke setšhaba.2.4 Tona ya Temo, Peakanyoleswa ya Naga le Tlhabollo ya Dinagamagae, Mohumagadi Thoko Didiza, gammogo le phanele ye, ba tla swara dikopano tše di aroganego le ba kgašo go ba sedimoša ka ga dikagare tša pego ye. Kopano ya go sedimoša ba kgašo e tla swarwa ka Lamorena la 28 Mosegamanye 2019 ka iri ya 10:00 mesong ka Lefelong la ba Kgašo la Ronnie Mamoepa la GCIS ka Hatfield gomme go tla ba le kgašothwii ya bidio ye e kgokaganyago Lefelo la Imbizo la GCIS ka MotsekapaC. Melaokakanywa1. Molaokakanywaphetošwa wa Kamogelo ya Semolao ya Manyalo a Setšo wa 20191.1 Kabinete e dumeletše go romelwa ga Molaokakanywaphetošwa wa Kamogelo ya Semolao ya Manyalo a Setšo wa 2019 ka Palamenteng.1.2 Molaokakanywa wo o bea Karolo ya 7(1) le ya (2) tša Molao wa Kamogelo ya Semolao ya Manyalo a Setšo (RCMA), wa 1998 (Molao wa 120 wa 1998) gore o sepelelane le dikahlolo tša Kgorotsheko ya Molaotheo, tšeo di laeditšego gore dikarolo tše ga se tša nepagala go ya ka molaotheo. Dikarolo tše di kgethollotše basadi ka manyalong a setšo ka fao go sa amogelegego.1.3 Molaokakanywa wo o hlagiša gore go be le tshwaro ye e lekanago ya basadi ka manyalong a setšo ao monna a nyetšego mosadi o tee le ka manyalong ao monna a nyetšego basadi ba go feta o tee ao a bilego gona pele ga Molao wo. Diphetošo tše di fediša kgethologanyo ya tša bong ka manyalong ao monna a nyetšego mosadi wa go feta o tee ao a bilego gona pele ga ge go thomiša RCMA ya 1998. Banyalani bjale ba tla ba le ditokelo tše di lekanago tša go ba mong wa thoto ka lenyalong.D. Ditiragalo tše di tlago1. Kwano ya tša Maphelo le Mopresidente1.1 Mopresidente Ramaphosa o tla ba modulasetulo wa semmušo wa Kwano ya tša Maphelo le Mopresidente ka sepetleleng sa Dr George Mukhari Academic Hospital Ga-Rankuwa, ka Toropokgolong ya Tshwane, ka Labone la 25 Mosegamanye 2019. Kwano ye ya tša Maphelo ke poelo ya Seboka sa tša Maphelo seo se bego se swerwe le Mopresidente seo se bego se swerwe ka Diphalane 2018. Moletlo wo o dira motheo ka go mokgwa wa seboka wa go fihlelela lenaneo la maphelo a boleng la go ya go ile.2. Seboka sa Mathomo sa Maemo a Godimo sa Dingangišano ka ga Melawana ya mabapi le Thuto ya Sekolo seo se Phagamego ka Afrika2.1 Kgoro ya Thuto ya Motheo e tla ba monggae gotee le Mokgatlo wa Tlhabollo ya Thuto ka Afrika go ba Seboka sa Mathomo sa Maemo a Godimo sa Dingangišano ka ga Melawana ya mabapi le Thuto ya Sekolo seo se Phagamego ka Afrika: Re lokišetša Bafsa go Mešomo ya ka Moso.2.2 Seboka se se tla swarwa go tloga ka la 29 go fihla ka la 30 Mosegamanye 2019 ka Emperors Palace, Johannesburg. Seboka se se tla kopanya ditona tše di rwelego maikarabelo a thuto, bafsa le bašomi go tšwa ka khonthinenteng ka bophara, dirutegi; bahlami ba melao; baemedi ba maemo a godimo go tšwa go badirišani ba dikhamphani tša tlhabollo; lekala la phraebete; badudi; mekgatlo ya barutiši le ya batswadi; mekgatlo ya bafsa le ba kgašo.2.3 Dingangišano di tla nepiša kudu tlhamo le phethagatšo ya mekgwa ya boitlhamelo ye e nyakegago ka go thuto ya sekolo seo se phagamego ka Afrika ka nepo ya go maatlafatša barutiši bokaone le go lokišetša baithuti go mešomo ya ka moso. Kabinete e tšwela pele go leboga go kgatha tema ga rena ka ditherišanong tše di maatlafatšago.3. Kgwedi ya Basadi 3.1 Moketeko wa Letšatši la Basadi la Bosetšhaba ka Vryburg, ka Seleteng sa Ruth Mompati ka Profenseng ya Leboa Bodikela ka Labohlano la 9 Phato 2019, le tla ketekwa ka fase ga morero wa: “Mengwaga ye 25 ya Temokrasi: Re Godiša Afrika Borwa Mmogo go Lokolla Basadi”.3.2 Moketeko wo o gopola basadi ba go feta ba 20 000 bao ba ilego ba gwantela meagong ya Union Buildings ka la 9 Phato 1956 e le ge ba ipelaetša kgahlanong le katološo ya Melao ya Dipasa go basadi. Boipelaetšo bjo bo ile bja fetoga sehloa sa diphetogo ka ntweng ya rena ya go lwela tokologo le setšhaba sa temokrasi.3.3 Ka ntle le katlego ya rena ye e makatšago ya go tšwetša pele tokollo ya basadi ka setšhabeng sa rena, bothata bja dikgaruru le tlaišo ya basadi ka setšhabeng sa rena di a ganelela. Dikotlo tše boima tšeo di filwego ka melatong ya dikgaruru tša go amana le thobalano ka Gauteng di laetša gore badiri ba bosenyi bja thobalano le melato ye mengwe ya go amana le bjona ba ka se phonyoge letsogo la molao.3.4 Kabinete e ipiletša go makala ka moka a setšhaba go lwantšha dikgaruru dife goba dife, le go tšea matsapa a mohlakanelwa ka nepo ya go fokotša palo ya melato ya thobalano le ditlhaselo tša basadi le bana re lebile go phedišo ka botlalo ya maitshwaro a go se loke a.E. Melaetša1. Mahloko1.1 Kabinete e hloboga go lahlegelwa ke molwelatokologo wa mahlwaadibona Ntate Isaac Lesibe ‘Bra Ike’ Maphoto, yo a hlokofetšego a na le mengwaga ye 88. Mopresidente Ramaphosa o ile a bega gore Bra Ike a hlomphiwe ka Poloko ya Semmušo ye e Kgethegilego, yo a ilego a tloga ka Afrika Borwa ka 1961 gomme a tsenela tlhahlo ya sešole le ya sepolotiki ka Beirut ka nageng ye peleng e bego e bitšwa Soviet Union gareng ga ngwaga wa 1961 le wa 1963 pele ga ge a tsenela lebotho la mašole la Umkhonto we Sizwe leo le bego le bitšwa Luthuli Detachment. Ka 2006, Mopresidente wa peleng Thabo Mbeki o ile a hlompha Bra Ike ka Sefoka sa Bosetšhaba sa Luthuli sa Silibera, ka seabe seo a bilego le sona go ntwa ya go lwela tokologo le temokrasi.1.2 Kabinete le yona e lla go swana le setšhaba ka moka ge se lebiša mahloko go bagwera le balatedi ba seopedi sa go thopa difoka le mongwadi wa dikoša Jonathan ‘Johnny’ Clegg, yo a ilego a šomiša mmino wa gagwe go tšwetša pele setšhaba seo se hlokago semorafe. O tla gopolwa ka ga boikgafo bja gagwe go kago ya setšhaba, tirišano ya setšhaba le tlhokego ya semorafe. E be e le moamogedi wa Sefoka sa Bosetšhaba sa Ikhamanga sa Silibera, ka ga seabe sa gagwe se segolo ka lefapheng la mmino le go kopanya mmino wa setšo sa seAfrika le mehuta ye mengwe ya mmino.2. DitebogišoKabinete e lebogiša:2.1 Sehlopha sa bosetšhaba sa kgwelentlatlana sa di-Proteas, ka ge se ralokile gabotse kudu le go fofišetša godimo Folaga ya Afrika Borwa ge se fihlile go sekamakgaolakgang a Sebjana sa Lefase ka Liverpool. Go kaonafala ga bona go tloga go maemo a bohlano go ya go maemo a bone ka maemong a lefase go retwa kudu. Gape, re lebogiša Mohumagadi Karla Pretorius ge a kgethilwe le go bitšwa Seraloki sa phadišano ya Sebjana sa Lefase ya 2019.2.2 Baraloki ba diatleletiki ba Afrika Borwa ge ba ralokile gabotse kudu ka Lliking ya Diamond ya Mokgatlo wa Boditšhabatšhaba wa Ditheo tša Diatleletik ka London. Mong wa rekhote ya bosetšhaba Akani Simbine o be a tloga a le maemong ao a kgahlišago kudu ka lebelong la banna la dimetara tše 100, ge a thopa makgaolakgang ka metsotswana ye 9.93 yeo e lego ye mekaonekaone mo sehleng se. Ka go motabogo o motelele wa banna, Luvo Manyonga o thopile phadišano ya motabogo o motelele wa banna ka dimetara tše 8.37 tšeo e lego tše kaonekaone mo sehleng se, gomme modirišani ka yena wa naga ya gabo Ruswahl Samaai yena a tšwa go maemo a boraro ka motabogo wa dimetara tše 8.11.2.3 Khware ye e bitšwago Ndlovu Youth Choir, yeo go opela ga yona go tletšego ka mafolofolo a magolo a dinaledi go ilego gwa ba kgontšha gore ba gatele pele go ya tikologong ye e latelago ya dikgašothwii tša America's Got Talent.2.4 Sehlopha sa rena sa bosetšhaba sa rakbi, Springboks, ge se fentše Australia ka 35-17 ka Johannesburg ka phadišanong ya 2019 Rugby Championship. Phadišano ye ke tiralago ya dipapadi ye bohlokwa yeo e akaretšago dinaga tša go swana le New Zealand, Australia, Argentina le Japan. Re ba lakaletša mahlatse le mahlogonolo ge ba tšwela pele ka mo phadišanong ye.2.5 Sehlopha sa TeamSA, seo se thušitšego go ngwala leswa histori ya Afrika ka diphadišanong tša bo 30 tša Mokgatlo wa Boditšhabatšhaba wa Dipapadi tša Diyunibesithi ka Naples, Italy. Afrika e thopile palomoka ya dimetale tše 26 ka moka. Go dimetale tše 18 tša Afrika Borwa, tše tshela di bile tša gauta, tše seswai ya ba tša silibera mola tše nne e le tša porontshe.F. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1. Balaodi ba lebakanyana ba Lekgotlataolo la Setheo sa Ditšhelete sa Dikgwebopotlana (SEFA):(a) Ms Mphokolo Makara;(b) Adv Nomathemba Mlonzi;(c) Ms Delicate Mabuza;(d) Mr Martin Mahosi;(e) Mr Justice Kganyago; (f)  Mr Maurice Radebe; and(g) Ms Nonkululeko Dlamini – (reappointment). Dipotšišo:Mohumagadi Phumla Williams – Seboleledi sa Kabinete sa MotšwaoswereMogala: 083 501 0139"
Pego ya Kopano ya Kabinete ya la 7 Phato 2019,8 Aug 2019,https://www.gov.za/speeches/statement-cabinet-meeting-7-august-2019-8-aug-2019-0000,https://www.gov.za/nso/speeches/pego-ya-kopano-ya-kabinete-ya-la-7-phato-2019-8-aug-2019-0000,"Kabinete e kopane ka Laboraro la 7 Phato 2019 ka Union Buildings ka PretoriaA.  Merero ye Bohlokwa Seemong sa Bjale1.  Boikgafo bja Lekgotla la Bosetšhaba la Tlhabollo ya Ekonomi le Bašomi (NEDLAC)1.1.  Kabinete e sa tshwenywa ke maemo a godimo a tlhokego ya mešomo le dipalopalo tša fase tša kgolo ya ekonomi ka nageng ya rena. Dipoelo tša Dinyakišišo tša Kotara (QLFS) ka ga bašomi tša kotara ya bobedi ya 2019 tšeo di lokollotšwego ke Tirelo ya Dipalopalo ya Afrika Borwa (Stats SA), di laetša gore kelo ya semmušo ya tlhokego ya mešomo e oketšegile ka 1,4 ya dintlha tša persente go fihla go 29,0% ge di bapetšwa le tša kotara ya mathomo ya 2019.1.2.  Kabinete e tšwela pele go ikgafa go rarolla mathata a dihlongwa ao a tšwelago pele go ama go šoma ga ekonomi ya rena le bokgoni bja yona bja go arabela mathata a tlhabollo.1.3.  Tumelelano ka ga phetolo ye e tseneletšego yeo e saennwego ke bakgathatema ka moka ka go NEDLAC e tshephiša go kopana le bakgathatema kgwedi ye nngwe le ye nngwe go latišiša boikgafo bja dintlha tše masomešupa-šupa (77) bjo bo dirilwego ka go Seboka sa Mešomo. Dikopano tša kgwedi le kgwedi modulasetulo wa tšona e tla ba Mopresidente Cyril Ramaphosa go thoma ka Lewedi 2019.1.4.  Boikgafo bjo bo dirilwego ke bakgathatema ka moka– bao ba a karetšago mmušo, bašomi, dikgwebo, mekgatlo ya badudi – bo nepišitše mananeo a go hloma mešomo, mekgwa ya go thibolla mapheko a go mabapi le go phethagatša mananeo, gammogo le ditumelelano mabapi le gore bašomi ba se ke ba tšwa ka khamphaning ba hwetša mešomo ye mengwe ye mekaone le mekgwa ya go thibela go lahlegelwa ke mešomo. Gape ka mo boikgafong go akareditšwe masolo a go nepiša makala a itšego ka nepo ya go godiša ekonomi.2.  Tirišano ya Afrika Borwa le Japan2.1.  Kabinete e amogela lesolo la tirišano gareng ga Afrika Borwa le Japan ka nepo ya go fediša tšhilafatšo ka dipolastiki ka go thekga go fetoša intasteri ya ka mo nageng ya dipolastiki go tloga go tirišo ya dipolastiki tšeo di tlwaelegilego go ya go mekgwa ye e thekgago tikologo go ya go ile.3.  Seboka sa bo 18 sa Molao wa Kgolo le Dibaka ka Afrika (AGOA)3.1.  Afrika Borwa e sa tšwa go kgatha tema ka go Seboka sa bo 18 sa AGOA seo se bego se swaretšwe ka Côte d'Ivoire ka fase ga morero wa: “AGOA le Bokamoso: Re Hlabolla Maemo a Maswa a Kgwebišano go Hlahla Kgwebišano le Peeletšo ya United States (US) le Afrika”.3.2.  AGOA ke lenaneo la kgwebišano la US fela leo le fanago ka kgwebišano ka dithoto tšeo palo ya tšona e sego ya beelwa mellwane go khoute ya ditšweletšwa tša go feta tše 6 400 go tšwa ka dinageng tše 40 tša Borwa bja Afrika tšeo di nago le maswanedi ka go AGOA, go akaretšwa Afrika Borwa, go tsena ka mmarakeng wa US.3.3.  Dipoledišano tša Afrika Borwa le Baemedi ba Kgwebišano ba US tšeo di bilego le katlego le tše kaone di fana ka kgonagalo ya phihlelelo go mmaraka wa US le peeletšo ya Amerika ka ekonoming ya rena, gomme tšona ke mekgwa ye bohlokwa ya go rarolla bothata bja tlhomo ya mešomo le go fediša bohloki.4.  Ditlhaselo go maloko a Tirelo ya Maphodisa ya Afrika Borwa (SAPS)4.1.  Ditlhaselo tše di sa tšwago go direga go maloko a SAPS ge ba be ba le mošomong ka Toropokgolong ya Johannesburg ga se tša swanela go kgotlelelwa. Kabinete e kgalemela ditlhaselo tše ka mantšu a bogale ebile e laetše maphodisa le ditheo tše dingwe tša phethagatšo ya molao go nyaka bagononelwa ka ntle le letšhogo le go tšea lehlakore.4.2.  Molaotheo wa Repabliki ya Afrika Borwa wa 1996 o laela gore ditheo tša phethagatšo ya molao, go akaretšwa tirelo ya rena ya maphodisa, di swanetše go thibela, go lwantšha le go nyakišiša bosenyi, go tšwetša pele toka ya setšhaba, go šireletša le go boloka badudi le thoto ya bona le go obamela le go phethagatša molao.4.3.  Tlhaselo efe goba efe go bahlankedi ba rena ba phethagatšo ya molao ke tlhaselo go mmušo wa rena le go boipušo bja ona, ditlhaselo tša mohuta woo ga se tša swanela go tšwela pele di sa otlwe. Re ipiletša go ditšhaba ka moka go thekga ditheo tša rena tša mmušo, kudukudu bao ba phethagatšago melao ya rena le gape go kopana kgahlanong le ditiro tše tša bohodu tšeo di nyakago go hlasela bahlankedi ba maphodisa.4.4.  Kabinete e ipiletša go ditheo tša phethagatšo ya molao go tšwela pele go phethagatša molao le go tšeela magato bao ba tshelago melao ya naga ya rena. Melawana ya masepala e swanetše go obamelwa ka dinako ka moka gomme re ipiletša go mebasepala ya rena ka moka go phethagatša melawana ya rena ya mebasepala. Re tšwela pele go ba naga yeo e obamelago molao gomme re tla tšwela pele go netefatša gore go ba le khutšo, šebešebe le katlego go badudi ba yona ka moka.4.5.  Kabinete e letetše gore batho ka moka bao ba dulago goba bao ba šomago ka Afrika Borwa ba dirišane le ditheo tša rena tša phethagatšo ya molao go fediša ditiro tša bosenyi le tšeo di sego molaong.4.6.  Kabinete e netefaletša leswa setšhaba gore ditheo tša phethagatšo ya molao tša ka mo nageng di tla tšea sephetho ka pela le go golega batho bao ba dirago ditiro tšeo di sego molaong le dikgaruru.5.  Tshenyo ya thoto ya setšhaba5.1.  Kabinete e amogela go fedišwa ga go ngala mošomo ga bašomi ba City of Tshwane. Le ge go le bjale, go tloga go swabiša kudu ge baotledi ba dipese ba thibile ditsela tša go tsena ka mo toropokgolong ye ka dipese tša masepala, gomme ba bangwe ba bašomi bao ba ngadilego mošomo ba ile ba senya mananeokgoparara ebile go begwa gore ba tšhošeditše maloko a setšhaba.5.2.  Kabinete e tshwenyega ka ga ditiragalo tšeo di oketšegago tša tshenyo ya thoto ya setšhaba yeo e sepelago le ditšhupetšo le go ngala mošomo ka mo nageng. Tokelo ya go dira ditšhupetšo e šireleditšwe ebile e ukangwe ka gare ga Molaotheo, gomme go na le ditsela tše ntši tša khutšo tša go rarolla dingongorego tša setšhaba ka ntle le go senya ditirelo tša setšhaba le thoto. Go lokiša mananeokgoparara ao a sentšwego go na le diabe tše kgolo tša ditšhelete le tša leago, gomme se se ama badudi bao ba šomišago dinolofatši tšeo ka mehla gampe.6.  Tefelo ya bolwetši bja Marela6.1.  Kabinete e lemogile tefelo ye e sego ya ka ya bonwa peleng ya R5 pilione yeo e dumeletšwego ke Kgorotsheko ya Godimo ya Borwa bja Gauteng, yeo e romelago molaetša wo maatla go dikhamphani tša meepo gore di beye pele polokego ya bašomi go thibela malwetši ao go nago le kgonagalo ya gore a ka hlaga mengwaga ye mentši ka morago ga ge ba rotše mediro.6.2.  Kahlolo ya Kgorotsheko ya Godimo e tla feletša ka gore diketekete tša bašomi ba meepong ba nako ye e fetilego ba lefelwe mahloko le go hlaka fao ba itemogetšego gona ka morago ga go fetelwa ke malwetši ao a amanago le go šoma meepong ya gauta mengwaga ye mentši.6.3.  Kabinete e retile gape dihlopha tša boramelao, go akaretšwa ba thušo ya tša molao, bao ba emetšego mekgatlo ye e fapanego ka molatong wo o tšerego lebaka le letelele wo o fedilego ka sephetho sa gore bašomi ba peleng ba meepong ba lefiwe goba go lefiwe bajalefa ba bona bao ba nago le maswanedi, ge e le gore bašomi ba meepong bao ba amegago ba hlokofetše, ka morago ga gore ba fetelwe ke bolwetši bja marela goba mehuta ye mengwe ya bolwetši bja mafahla yeo e ba fetetšego meepong ye mengwe ya gauta ka morago ga la 12 Hlakola 1965.6.4.  Dikhamphani tše tshela tša meepo ya gauta – e lego African Rainbow Minerals, Anglo American, AngloGold Ashanti, Gold Fields, Harmony le Sibanye-Stillwaters – gammogo le baemedi ba semolao ba bakgopedi ba tefelo, ba tla hloma Thraste ya Tshiamiso, yeo e tlago netefatša gore bašomi ba meepong bao ba nago le maswanedi goba bajalefa ba bona bao ba nago le maswanedi ba hwetša tefelo.7.  Kwano ya Mozambique7.1.  Kabinete e amogela go saenwa ga Tumelelano ya Khutšo le Poelano ka Mozambique ka Labobedi la 6 Phato 2019, bjalo ka taetšo ya kwano ya batho ba Mozambique, go thekga khutšo le šebešebe ka nageng ye.7.2.  Tumelelano ye e latela poledišano ye e atlegilego ya sepolotiki gareng ga Mmušo wa Mozambique le mokgatlo wa Mozambican National Resistance Movement, yeo e feleleditšego ka go saenwa ga tumelelano mabapi le sephetho sa go fedišwa ga dithulano tša sešole ka la 1 Phato 2019.7.3.  Afrika Borwa le Mozambique di na le dikamano tša segwera le tša boagišane gareng ga dinaga tše ka bobedi, tša sepolotiki, tša ekonomi le leago tšeo di theilwego go dikamano tše tiilego tša kgale go tloga mengwageng ya ntwa ya tokologo. Mopresidente Ramaphosa le Dihlogo tše dingwe tše ntši tša Dinaga go tšwa ka Dinageng tše di Hlabologago tša Borwa bja Afrika (SADC) ba tsenetše moletlo wo wa go saena.8.  Caster Semenya8.1.  Kabinete e swabile ge mmamabelo wa rena wa naletšana, Caster Semenya, a sa dumelelwe go šireletša sefoka sa gagwe sa lefase sa lebelo la dimetara tše 800 ka Diphadišanong tša Lefase ka Doha, Qatar. Se se latela kahlolo yeo e tšerwego ke kgorotsheko ya Switzerland yeo e thekgilego sephetho sa Mokgatlo wa Boditšhabatšhaba wa Mekgatlo ya Diatleletiki wo o nyakago gore a nwe dihlare tša go fokotša thestostherone.8.2.  Kabinete e thekga Mohumagadi Semenya ka botlalo ge a dira boipelaetšo le go lwela ditokelo tša gagwe tša setho tša motheo. Go swana le baraloki ka moka ba diatleletiki, o na le maswanedi a go phadišana ka ntle le go gapeletšwa go fetoša mmele wa gagwe ka mekgwa efe goba efe ya kalafo.9.  Difoka tša Bosetšhaba9.1.  Kabinete e ipiletša go maAfrika Borwa go šišinya maina a batho bao ba bonago ba na le maswanedi a go abelwa difoka tša godimodimo tša ka mo nageng, e lego Difoka tša Bosetšhaba.9.2.  Difoka tše di hlompha maAfrika Borwa le badudi ba dinaga tša ka ntle bao ba kgethegilego bao ba tsentšego letsogo go fihleleleng ga Afrika Borwa ye e lokologilego, ye e kopanego, ya go hloka semorafe, ya go hloka kgethologanyo ya bong, ye e atlegilego le ya temokrasi ka mekgwa ye e fapanego.9.3. Ditšhišinyo tša maina a bao ba tlogo amogela Difoka tša Bosetšhaba tša ngwaga wa 2020 di tlo tswalelwa ka la 31 Phato 2019 gomme moletlo wa go aba difoka o tla swarwa ka Moranang ka 2020. Difomo tša ditšhišinyo tša maina di hwetšagala wepsaeteng ya Kantoro ya Mopresidente ya: www.thepresidency.gov.za. Maloko a setšhaba a kgopelwa go mametletša letlakala leo le fago mabaka ka ga motho yo a šišinywago.B.  Dipheto tše Bohlokwa1.1   Leuba la bolwetši bja baerase ya EbolaTona ya Dikamano tša Boditšhabatšhaba le Tirišano, Ngaka Naledi Pandor le Tona ya Maphelo, Ngaka Zweli Mkhize, ba sedimošitše Kabinete ka ga leuba le, gammogo le ka ga lehu leo le bakwago ke Ebola ka Democratic Republic of Congo le dikotsi tša godimo tšeo dinaga tša kgauswi di bago kotsing ya bolwetši bjo.1.2.  Bolwetši bjo bo fetetšwa go tloga go motho go ya go yo mongwe ka go kopana le madi le diela tša mmeleng tša batho bao ba nago le bolwetši bjo. Go ya ka Mokgatlo wa Maphelo wa Lefase (WHO), Afrika Borwa e bonwa bjalo ka ye nngwe ya dinaga tšeo di lego kotsing ya fase go bolwetši bjo ka Afrika.1.3.  Kabinete e sedimošitšwe gape ka ga seemo sa go itokišetša go kgona go šoma ka bolwetši bja Ebola ge bo ka hlaga ka mo nageng ya rena. Ditshekatsheko tše tharo tša kotsi tšeo di dirilwego di tiišeditše gore Afrika Borwa e maemong a fase a go ba kotsing ya bolwetši bja Ebola. Magato a bohlokwa a tšhoganetšo a tša maphelo a tsentšwe tirišong ka nageng ya rena go akaretšwa le go hlaola dipetlele tše itšego ka diprofenseng tša rena ka moka ge go ka direga gore re swanele ke go lebana le Ebola. Ka ntle le dipetlele tšeo di hlaotšwego go tla go šoma ka bolwetši bjo, magato a tšhoganetšo a akaretša mafelo a tekodišišo ya balwetši ka mellwaneng yeo go tsenwago go yona ka mo nageng, a poledišano le a kgokagano gammogo le dilaporathori tšeo di hlaotšwego.1.4.  Kabinete e thekgile magato a tšhoganetšo ao a hlomilwego go netefatša gore naga e a arabela ge bolwetši bjo bo ka utollwa. Le ge go le bjale re nyaka go netefaletša naga gore Afrika Borwa e tšwela pele go ba naga ye e lego kotsing ya fase go ka ba le Ebola.C.  Ditiragalo tše di tlago1.   Letšatši la Basadi la Bosetšhaba1.1.  Ka Labohlano la 9 Phato, naga ye e tla keteka Letšatši la Basadi la Bosetšhaba, leo le šupago ntwa ya go lwela gore re be le naga ye e hlokago dikgaruru tša bong, ye e hlokago semorafe le ye e hlokago kgethologanyo ya bong, ka fase ga morero wa: “Mengwaga ye 25 ya Temokrasi: Re Godiša Afrika Borwa Mmogo go Lokolla Basadi”.1.2.  Mopresidente Ramaphosa go rulagantšwe gore o tla fa polelo ya letšatši ka Mabaleng a pontšho ka Vryburg, ka Seleteng sa Dr Ruth Segomotsi Mompati, ka profenseng ya Leboa Bodikela.1.3.  Kgwedi ye ya Basadi e šetše e dirile gore go be le ditokišetšo tša diphethagatšo tšeo di nepišitšego go maatlafatša le go šireletša basadi, go akaretšwa go thwalwa ga maloko a Khomišene ya Tekatekano ya Bong (CGE) ka Mopresidente Ramaphosa. CGE ke setheo sa semolao seo se hlomilwego go tšwetša pele tlhompho ya tekatekano ya bong le tšhireletšo, tlhabollo le phihlelelo ya tekatekano ya bong.1.4.  Basadi ba na le tema ye bohlokwa yeo ba tlago e raloka ka go ageng ga ekonomi ya naga, go hloma mešomo le go ntšha malapa bohloking. Maatlafatšo ya basadi e bohlokwa go fediša ditiragalo tše di sa felego tša tshotlo tšeo di tlaišago setšhaba sa rena sa Afrika Borwa. Kabinete e ipiletša go bakgathatema ka moka go bea pele kaonafatšo ya basadi le go tsenela ditiragalo tšeo di ketekago letšatši la Basadi la bosetšhaba ka moswane.2.  Seboka sa Dinaga tše di Hlabologago tša Borwa bja Afrika (SADC)2.1.  Mopresidente Ramaphosa o tla eta pele baromiwa ba Afrika Borwa go yo kgatha tema ka Sebokeng sa bo 39 sa Dihlogo tša Dinaga le Mebušo tša SADC seo se tlogo swarwa ka Tanzania ka la 17 le la 18 Phato 2019.2.2.  Ka mo sebokeng se, Mopresidente wa Tanzania John Magufuli o tla tšea bodulasetulo bja SADC go modirišani ka yena wa ka Namibia, Mopresidente Hage Geingob.2.3.  Seboka sa SADC le sona go emetšwe gore se tla boledišana ka ga merero ya mehutahuta, go akaretšwa go tsenywa tirišong ga maano a phethagatšo a ka seleteng se le mananeo ao a beilwego pele a go swana le tlhomo ya diintasteri, kgwebišano, tlhabollo ya mananeokgoparara, tlhomo ya palamente ya ka seleteng, le tiišetšo ya khutšo le polokego ka mo seleteng.D.  Melaetša1.  MahlokoKabinete e rometše mahloko go:1.1.  batho ba Repabliki ya Tunisia ka morago ga go hlokofala ga Mopresidente Beji Caid Essebsi.1.2.  ba lapa le bagwera ba Toni Morrison, mongwadi le moamogedi wa Sefoka sa Khutšo, yo a hlokofetšego a na le mengwaga ye 88. Mongwadi yo wa go tuma o ngwadile dipuku tša boikgopolelo tša maitemogelo a Afrika le Amerika mo mengwagasomeng ye mehlano, ka dipadi go akaretšwa tše di bitšwago Beloved le The Bluest Eye.1.3.  batho ba India ka morago ga lehu la mmadipolotiki wa mahlwaadibona wa ka India Sushma Swaraj, a na le mengwaga ye 67, ka New Delhi. Swaraj e bile Tona ya Merero ya Dinaga tša ka Ntle ka mo nageng ye go tloga ka 2014 go fihla ka 2019. E bile mosadi wa bobedi wa go šoma mo kantorong ye ka historing ya India.2.  Ditebogišo le Mahlatse le mahlogonoloKabinete:2.1.  e reta sehlopha sa bašomi ba 45 ba Working on Fire le balaodi ba bona ba godingwana, bao ba tšerego matšatši a nyakilego go ba 30 ba lwela go tima mello ka Profenseng ya Alberta ka Canada Bodikela. Sehlopha se se rometšwe mo nageng ye go thuša go lwantšha mollo o mogolo wa hlaga wa Chuckegg Creek wo o tšhumilego dihekthara tša go feta tše 350 000 go tloga ka 2019, ka morago ga kgopelo ye e dirilwego ke Lefelo la Ditheo tše Ntši tša Ditimamello tša Dihlaga la ka Canada.2.2.  e lebogiša baruthi ba rena bao ba dirilego gore setšhaba se ikgantšhe ka Diphadišanong tša Lefase tša FINA tša 2019 ka South Korea. Zane Waddell o hweditše gauta ka phadišanong ya dimetara tše 50 ya backstroke, Chad le Clos o hweditše diporontshe tše pedi ka phadišanong ya dimetara tše 100 le tše 200 tša butterfly, gomme Tatjana Schoenmaker yena o hweditše silibera ka go phadišano ya dimetara tše 200 ya breaststroke.2.3.  e lakaletša sehlopha sa peisepolo sa Afrika Borwa sa baraloki ba mengwaga ya ka fase ga ye 18 katlego ge se emišetša folaga ya rena godimo ka phadišanong ya Sebjana sa Lefase ka South Korea go thoma ka la 30 Phato go fihla ka la 8 Lewedi 2019.2.4.  e lebogiša Khanyisile Mthetwa, moraloki wa folute yo a nago le talente, yo e lego moAfrika wa mathomo wa go kgethwa bjalo ka moamogedi wa Thušo ya Ditšhelete tša Dithuto ya Boditšhabatšhaba ya Myrna Brown (ya 2019), yeo e abjago ke Mokgatlo wa Bosetšhaba wa Folute wa Amerika.Dipotšišo: Mohumagadi Phumla Williams – Seboleledi sa Kabinete sa MotšwaoswereMogala: 083 501 0139"
Pego ya Kopano ya Kabinete ya 21 Phato 2019,22 Aug 2019,https://www.gov.za/speeches/statement-cabinet-meeting-21-august-2019-22-aug-2019-0000,https://www.gov.za/nso/speeches/pego-ya-kopano-ya-kabinete-ya-21-phato-2019-22-aug-2019-0000,"Kabinete e kopane ka Laboraro, 21 Phato 2019, mo Tuynhuys ka MotsekapaA. Merero ye Bohlokwa Seemong sa Bjale  1. Inšorense ya Maphelo ya Setšhaba (NHI)1.1. Kabinete e ipiletša go maloko a setšhaba go kgatha tema go Molaokakanywa wa NHI, woo gonabjale o lego pele ga Palamente. Tshepetšo ya palamente e tla fa setšhaba sebaka se sengwe sa go ba le lefoko Molaokakanyweng wo.1.3. Ge o fetišitšwe go ba molao, Molaokakanywa o tla dira gore badudi ka moka nageng ya rena ba hwetše tlhokomelo ya maphelo ya go swana, go sa lebelelwe gore ba tšwa malapeng a mohuta mang. Tokelo ye e šireletšwa ke Molaotheo wa Repabliki ya Afrika Borwa wa 1996.1.4. Kabinete e na le tshepo ya gore NHI e tla phethagatšwa ka magato gape ka maikarabelo. Leano la phethatagatšo le tla dirwa gomme la phatlalatšwa ge Molaokakanywa o fetišitšwe go ba molao.2. Ketelo ya Semmušo go la Tanzania le Samiti ya SADC2.1. Kabinete e amogetše pego ka Ketelo ya Semmušo ya Mopresidente Cyril Ramaphosa mo go Repabliki ya Kopano ya Tanzania, yeo e akareditšego kemedi ya kgwebo go godiša kgwebo le peeletšo ka Afrika. Bjalo ka karolo ya lenaneo la go fihlelela batho, Mopresidente o etetše gape Morogoro, yeo e bilego legae la balwelatokologo ba Afrika Borwa. O beile kgare mo Toreng ya Mazimbu go hlompha le go gopola maAfrika Borwa ka moka bao ba hlokofetšego dinageng tše dingwe.2.2. Mopresidente Ramaphosa o etile pele gape kemedi ya bo 39 ya Samiti ya Mehleng ya Dihlogo tša Dinaga tša Ditšhaba tše di Tlhabollogago tša Borwa bja Afrika (SADC), moo modirišani wa gagwe ka Tanzania, Mopresidente John Pombe Magufuli, a tšerego marapo a go ba Modulasetulo wa SADC.2.3. Maemong a gagwe bjalo ka Mokgokaganyi wa SADC Nageng ya Bogoši ya Lesotho, Mopresidente Ramaphosa o abile pego ka se a se dirilego go tšwetšapele tshepetšo ya bokgokaganyi bja gagwe nakong ya Samiti ya Troika ya SADC ye e lego ka Sebopego go Tirišano ya Dipolotiki, Tšhireletšo le Polokego yeo e swerwego ka Labohlano, 16 Phato 2019.3. Kopano ya bo 28 ya BASIC3.1. Kabinete e amogela kopano ya bo 28 ya Brazil, Afrika Borwa, India le China (BASIC) ya Phetogo ya Leratadima yeo e bilego gona go tloga ka la 14 go fihla ka la 16 Phato 2019.3.2. Kabinete e amogela gape kgato ye kgolo ya phetogo ya leratadima yeo e tšerwego ke dinaga tša BASIC go thekga ditumelelano tša lefase mo nakong ya pele le ka morago ga 2020, go sa akaretšwe ditlhohlo tša ekonomi ya leago tše dintši tšeo dinaga tše di lebanego le tšona.3.3. Kabinete e thekga boipiletšo bja dinaga tša BASIC bja gore dinaga tšeo di hlabologilego e be tšona tšeo di thekgago ka tšhelete yeo e lekanego, ka go fetišetša theknolotši le ka go abelana ka bašomi ba ba lekanego ba ba nago le bokgoni go kgokaganya phethagatšo ye e atlegilego ya Kopano ya Tlhako ya UN yeo e bolelago ka Phetogo ya Leratadima, Tshepedišo ya yona ya Kyoto le Tumelelano ya Paris ka mokgwa woo o sa dirego gore dinaga tšeo di sa hlabologago di se be ka gare ga dikoloto.B. Diphetho tša Kabinete 1. Mmotlolo wa Kabo ya Ditirelo tšeo di Theilwego Seleteng1.1. Kabinete e amogetše Mmotlolo wa Kabo ya Ditirelo tšeo di Theilwego Seleteng, bjalo ka kaonafatšo ye bohlokwa mo phethagatšong ya mananeo a kabo ya ditirelo. Mmotlolo, woo gonabjale o nepišago dilete tše 44 le mebasepala ya ditoropokgolo ye seswai, o tla kgonthiša go se fetogefetoge le kopanyo mo peakanyong, tekanetšo le phethagatšo ya diprotšeke tša kabo ya ditirelo mo dileteng ka moka mo dikarolong ka moka tše tharo tša mmušo – wa bosetšhaba, wa profense le wa segae.1.2. Mmotlolo o tsentšwe mo Molaong wa Tlhako ya Dikamano tša Mebušo, 2005 (Molao wa 13 wa 2005), woo o abago tlhako ya tshepedišo le peakanyo ye e kopantšwego ya dilo tše bohlokwa tša tlhabollo, le dinepo gare ga dikarolo tše tharo tša mmušo. O diretšwe gape go kaonafatša mananeo a dipeakanyo tše dingwe go swana le maano a tlhabollo ao a kopantšwego ka nepo ye botse ya go phethagatša leano le tee mo seleteng se sengwe le se sengwe go phatlalala le dikarolo ka moka tša mmušo.1.3. Mopresidente Ramaphosa e tla ba mothekgi wa mmotlolo, a thekgwa ke Motlatšamopresidente David Mabuza le taolophethiši ka moka. Ditonakgolo tša Diprofense le taolophethiši ya bona le Boramotse ba mebušo segae le dilete, gammogo le di EXCO tša bona, e tla ba karolo ya phethagatšo ya mmotlolo wa kabo ya ditirelo tšeo di theilwego seleteng.2. Khansele ya Tshepedišo ya Mopresidente (PCC)2.1. Mopresidente Ramaphosa o beakantše PCC, yeo e lego ya mathomo mo Taolong ya Botshela, ka Labobedi, 20 Phato 2019. Mmotlolo wa Kabo ya Ditirelo tšeo di Theilwego Seleteng o abilwe go PCC gomme wa amogelwa ke Ditonakgolo tša Diprofense ka moka.2.2. Kopanong go dumelelane gape ka gore Mopresidente o tla etela diprotšeke tša mathomo tša selete, tšona di tla akaretša Selete sa OR Tambo ka Kapa Bohlabela; Selete sa Waterberg ka Limpopo le Mmasepala wa Toropokgolo ya Ethekwini ka KwaZulu-Natal.2.3. Diprotšeke tša mathomo tše tharo tšeo di tlogo etelwa di akaretša selete sa magaeng, selete sa meepo le mmasepala wa toropokgolo. Mola se e tla ba mathomo a mmotlolo wa kabo ya ditirelo tšeo di theilwego seleteng, dilete tše 42 tšeo di šetšego le ditoropokgolo tše šupa le tšona di tla etelwa ke Mopresidente Ramaphosa le mmušo wa gagwe gammogo le baetapele ba mmušo wa diprofense mo nakong ya Taolo ye ya Botshela.2.4. Go bile le kabo mo kopanong gomme gwa boledišanwa ka peakanyo ya mekgwa ye senyane ya Tlhabollo ya Kgolo ya Diprofense go Tlhako ya Leano la Lebaka la Nako ya Magareng (MTSF) ya 2019 - 2024.3. Tumelelano ya Sekhwama sa India, Brazil le Afrika Borwa (IBSA)3.1. Kabinete e dumeletše go tlišwa ga Sekhwama sa IBSA seo e šomago ka Kimollo ya Bohloki le Tlala (Tumelelano ya Sekhwama sa IBSA) Palamenteng go dumelelwa. Tumelelano ye e gare ga Mmušo wa Repabliki ya India, Mmušo wa Bofederale wa Repabliki ya Brazil le Mmušo wa Repabliki ya Afrika Borwa.3.2. Sekhwama sa IBSA se hlomilwe ka 2004 go thoma maiteko a go šoma gabotse gape se lebeletše dinyakwa tša batho go godiša Tirišanommogo Magareng ga Dinaga tše di leng kua Borwa mo Dikontinenteng tša Botšona.3.3. Sekhwama se kgontšhitše Afrika Borwa go kgatha tema ka katlego le bohlokwa go maiteko a lefase go imolla bohloki le tlala tšeo di tseneletšego mo dinageng tšeo di hlabologago. Se kgathile tema gape ka katlego go godiša Dinepo tša Tlhabollo ya Go ya go ile (di-SDG) ka moka tše 17 ka dinaga tša badirišani tše e ka bago 21.4. Kopano ya bone ya Ditona tšeo di šomago ka Bokgoni bja Afrika bja go Arabela Mathata ka Bjako (ACIRC)4.1. Kabinete e dumeletše go swarwa ga kopano ya motheo ya Kopano ya Ditona ya bone ya Dinaga tša Go ithaopa tša ACIRC go tloga ka la 30 Phato go fihla ka la 3 Lewedi 2019.4.2. Se se thekga le go kgatha tema go dilo tše bohlokwa tša mmušo go godiša khutšo le go se fetogefetoge ga kontinente le ga selete, le go kgonthiša gore diphetho tša Kopano ya Afrika (AU) tšeo di amanago le mešongwana ya khutšo ya Mašole a ACIRC le Mašole a Tlaleletšo (ASF) e a fihlelelwa. Se se tla kgonthiša gape gore Khutšo ya Afrika le Mokgwa wa go swana wa Tšhireletšo di dirwa ka khutšo le go šomišwa.4.3. Afrika Borwa le Dinaga tše dingwe tše 12 tša go Ithaopa ke karolo ya ACIRC yeo e thomilwego ka 2013 bjalo ka peakanyo ya nakwana go fihla ASF e thoma go dirišwa.C. Melaokakanywa 1. Molaokakanywa wa Tšhireletšo ya Bareki ba Dintlo wa 20191.1. Kabinete e dumeletše go phatlalatšwa ga Molaokakanywa wa Tšhireletšo ya Bareki ba Dintlo wa 2019, ka Kuranteng ya Mmušo gore setšhaba se swayeswaye.1.2. Molaokakanywa o fediša Molao wa Ditekanyo tša Tšhireletšo ya Bareki ba Dintlo, wa 1998 (Molao wa 95 wa 1998). Tlhako ye ye mpsha ya molao e tla laola baagi ba dintlo le baakanyetši; wa katološa tšhireletšo go bareki ba dintlo; wa tsebiša sedirišwa sa tirišo sa bokgoni gomme wa akanya dikotlo/ditumelelano tša maleba le go thibela go se latele molao ga baagi ba dintlo.1.3. Molaokakanywa wo o hlola gape le tikologo yeo e kgontšhago bakgathatema ba bafsa ka intastering ya go aga dintlo go tsentšha dinyakwa tša kontraka tšeo di kgonthišago gore ba tla swarelela mo mmarakeng.1.4. Diprotšeke tša dintlo tša thekgo le tša leago bjale di wela ka karolong ya Molaokakanywa, go kgonthiša tšhireletšo ya bareki ka lekaleng leo la mmaraka wa dintlo.D. Ditiragalo tše di tlago 1. Samiti ya TICAD VII1.1. Mopresidente Ramaphosa o tla tsenela Samiti ya bošupa ya Khonferense ya Lefase ya Tokyo ka ga Tlhabollo ya Afrika (TICAD VII) ka Japan ka la 29 le la 30 Phato 2019. Morero wa samiti ke “Go tšwetša pele Tlhabollo ya Afrika ka Theknolotši,  Kaonafatšo le Batho,” e beakantšwe le Lenaneo la AU ya 2063 le dilo tše bohlokwa tša kontinente tša kopanyo.1.2. Samiti ya ngwaga wo ya TICAD VII e tla bolela ka, gare ga tše dingwe, dilo tše bohlokwa tše dikgolo tše tharo: (i) go akgofiša phetogo ya ekonomi le go kaonafatša tikologo ya kgwebo ka kaonafatšo le go ama lekala la praebete; (ii) go katološa setšhaba sa go swarelelo se maatla; le (iii) go matlafatša khutšo le go se fetogefetoge.1.3. Tirišano ya Japan ka ditaba tša selete le tša lefase e bohlokwa go tšwetša pele Lenaneo la Afrika le go lemoga boitshwaro bja Tirišanommogo Magareng ga Dinaga tše di leng kua Borwa mo Dikontinenteng tša Botšona.2. Samiti ya Sehlopha sa Dinaga tše Šupa (G7)2.1. Mopresidente Ramaphosa o tla eta pele kemedi ya Afrika Borwa go ya Samiting ya G7 ka France go tloga ka la 24 go fihla ka la 26 Phato 2019, go latela taletšo ya Afrika Borwa go tsenela bjalo ka badirišani ba bagolo.2.2. G7 ke foramo ya dinaga tše šupa tšeo di nago le diekonomi tše di tšwetšego pele gape di hlabollogilego lefaseng ka bophara - France, Germany, Italy, Japan, Amerika, United Kingdom le Canada – tšeo baetapele ba tšona ba kopanago ngwaga le ngwaga go boledišana ka ditaba tše bohlokwa tša ekonomi ya lefase, polotiki, go se lekalekane, leago le tšhireletšo. Samiti ye e tlago ya G7 e tla nepiša go lwantšha go se lekalekane, go godiša tekatekano ya bong, phihlelelo ya thuto le ditirelo tša maphelo tša boleng bja godimo.2.3. Go kgatha tema ga Afrika Borwa ka go Samiti ya G7 ya 2019 go hlahlwa ke dithekgo tša dipholisi tša ka ntle tša mekgwa ye mene, (i) go kaonafatša dikgahlego tša setšhaba go fihlelela dinepo tša gae; (ii) go kaonafatša Lenaneo la Afrika le go godiša thekgo ya tlhabollo ya tshwarelelo ya Afrika; (iii) go huetša  mokgwa wa go swana wo o kapanetšwego wa lefase woo o mpshafaditšwego le (iv) go kaonafatša lenaneo la Borwa ka go matlafatša Tirišanommogo ya Dinaga tše di leng kua Borwa mo Dikontinenteng tša Botšona mmogo le Dipoledišano magareng ga Dinaga tše di leng kua Borwa le tše di leng kua Bohlabela mo Dikontinenteng tša Botšona.3. Foramo ya Ekonomi ya Lefase (WEF) ka Afrika3.1. Foramo ya Ekonomi ya Lefase ya bo 28 e tla swarwa Motsekapa ka la 4 go fihla ka la 6 Lewedi 2019 ka fase ga morero: “Go kaonafatša Kgolo ya Kakaretšo le Bokamoso mo Nakong ya Tirišo ya Theknolotši (4IR)”. Foramo e ikemišeditše go bopa mananeoa selete le tša intasteri tša ngwaga wo o tlago.3.2. Lenaneo le tla nepiša ka moo go ka katološwago phetogo ya mokgwa wa go swana wa selete woo o amanago le diinstitušene tša profešene, peeletšo, kopanyo, intasteri le kaonafatšo go godiša 4IR.3.3. Go ba gona ga Baetapele ba Ekonomi ya Lefase le Dihlogo tša Dinaga mo nageng ya rena go aba sebaka sa go se tlwaelege go Afrika Borwa go ikgodiša le go kaonafatša dikgato tša rena tša bohlokwa tša go godiša ekonomi ya rena.4. Kopanokakaretšo ya ISO ya bo 424.1. Biro ya Afrika Borwa ya Ditekanetšo ka Motsekapa e tla swara Kopanokakaretšo ya bo 42 ya Mokgatlo wa Lefase wa Ditekanetšo (ISO) go tloga ka la 16 go fihla ka la 20 Lewedi 2019.4.2. ISO e kopantšha ditsebi go abelena tsebo ya bona le go godiša ditekanetšo tšeo di theilwego go ditumelelano tša boithaopo le tšeo di lego maleba mmarakeng wa lefase tšeo di thekgago kaonafatšo gomme tša fa ditharollo tša ditlhohlo tša lefase.Lenaneo la ISO la 2019 le tla thoma maano a go šogana le ditlhohlo tša phetogo ya leratadima, ekonomi ya titšitale, kgolo ya ekonomi le kgwebo ye e kopanetšwego.5. Kgolaganyo ya Ditirelo tša Mmušo mo Kgweding ya go Keteka Ditirelo tša Setšhaba (PSM) ka Lewedi5.1. Lenaneo leo le tlago la PSM ka Lewedi ke lenaneo la kaonafatšo ya kabo ya ditirelo leo le dirago karolo ya Lenaneo la Tsošološo la Batho Pele leo le godišago tsela ye e tlwaelegilego ya go dira mošomo wa ditirelo tša setšhaba ka boprofešenale le go tšwela pele go aparela dikarolo ka moka tša kabo ya ditirelo tša setšhaba.5.2. Lenaneo la PSM la 2019 le tla swarwa ka fase ga morero: “Khawuleza”: Go iša Ditirelo Bathong: Batho Pele “We Belong, We Care, We Serve.”. Se se matlafatša boipiletšo bja Mopresidente Ramaphosa nakong ya Polelo ya Maemo a Setšhaba gore bašomi ba mmušo ba phele go ya ka boitshwaro le ditheo tša Batho Pele ka go bea batho pele.5.3. Kgoboketšo ya Lenaneo la PSM la 2019 le akaretša:Kgwedi ya Boeti – ka fase ga morero: “Boeti le Mešomo – bokamoso bjo bokaone go batho ka moka”. Boeti ke ye nngwe ya makala ao a dutšego a hlola mešomo. Kabinete e hlohleletša maAfrika Borwa go tšea maeto a Sho’t Left gomme ba godiša boeti mo nageng ya rena, ka go šomiša sebaka sa Beke ya Diphaka tša Setšhaba tša Afrika Borwa (SANParks) ya ngwaga le ngwaga go tloga ka la 8 go fihla ka la 15 Lewedi 2019, go etela diphaka tša rena tša setšhaba tšeo nakong yeo di tla bulelwago setšhaba ntle le tefo. Afrika Borwa ke legae la Mafelo a Bohwa a Lefase a 10 gape ke karolo ya boeti bja lefelo la lefase.Kgwedi ya Bohwa – Bohwa bo bula dibaka tše dingwe tša mešomo le mabokgoni, ya fa difala tša badiragatši, batsebatiroatla le diintasteri tša tlaleletšo. Go na le gape tlhokego ya go tšwela pele ka maikgafo a rena go babalela, go tsošološa le go godiša dipolelo tša setala, bjalo ka karolo ya go šireletša bohwa bja rena.Kgwedi ya Tšhireletšo ya Maphodisa – e thomilwe ka Letšatši la Segopotšo la Setšhaba ka la 1 Lewedi, go gopola bagale le bagaleadi ba rena bao ba hlokofetšego ba le mošomong,Lenaneo le la kopanelo le huetša Leano la Tlhabollo la Setšhaba leo le gatelelago tlhokego ya tshepedišo yeo e sepetšwago gabotse gape ka bokgoni ya diinstitušene tša mmušo ka bašomedi ba mmušo ba ba nago le bokgoni bao ba ikgafetšego botse le bokgoni bja setšhaba bja go aba ditirelo tša boleng bja godimo bja go se fetogefetoge, mola ba bea pele dinepo tša tlhabollo ya setšhaba.E. Melaetša 1. MahlokoKabinete e romela melaetša ya mahloko go:Mmušo le batho ba Tanzania ka morago ga gore tanka ya dibešwa e thuthupe gomme ka masetlapelo ya bolao batho ba 90 gomme e lakaleditše gape bao ba gobetšego gore ba fole ka pela.balapa le bagwera ba mmabokgabo wa Afrika Borwa, moakanyetši le mmakgwebo, Mohumagadi Carro Boyes (65), yoo a hlokofetšego ka Laboaro, 14 Phato 2019.2. Ditebogišo le Ditakaletšo tše DibotseKabinete e:lakaletša Moahlodi Edwin Cameron tše dibotse go latela go rola mošomo ka morago ga go ba moahlodi mengwaga ye 25. Moahlodi Cameron, yoo a thwetšwego go Kgorotsheko ya Molaotheo ka 2008, a šomilego bjalo ka ramolao wa ditokelo tša batho nakong ya mmušo wa kgethollo, o emetše bao ba bego ba lwantšhana le mmušo wa kgethollo gomme a lwela tekatekana ya banna bao ba ratanago le banna ba bangwe le basadi bao ba ratanago le basadi bangwe. Kabinete e reta thekgo ya gagwe ya nako ye telele go ditokelo tša batho, gammogo le go lwela gore batho ka moka ba fihlelele di-antiretroviral.lakaletša rammino woo e lego mohlala, Morena Caiphus Semenya, letšatši la matswalo le lebotse la mengwaga ye 80. Morena Semenya o kgathile tema go puku ya dikoša ya setšhaba ya Afrika Borwa ka dikoša tša go swana le Matswale, Angelina, Ziphi’nkomo, gammogo le ditirišano tše maatla go swana le Ndiphendule le mosadi wa gagwe, Mma Letta Mbula. O šomile le batšweletši ba mmino ba lefase, gomme o amogetše dikgetho tša Difoka tša Primetime Emmy tše 37 gomme a thopa tše senyane. O amogetše gape Sefoka sa Emmy ka mošomo wa gagwe wa go thoma koša ya Roots. O kgathile tema gape mo go direleng The Lion King ya Disney dikoša.lakeletša Motlatšamolaodimogolo wa Bolaodi bja Bosekiši bja Setšhaba (NPA), Moatbokheiti Silas Ramaite (Mmoleledi yo Mogolo (SC)) tše dibotse, go latela tumelelo ya Mopresidente Ramaphosa gore a role mošome pele ga nako le go tšwa ka ofising go ya ka Molao wa 12 (8)(a) wa NPA, 1998 (Molao wa 32 wa 1998). Kabinete e leboga tema yeo Moatbokheiti Ramaite a e kgathilego go NPA le go taolo ya molao ka bophara mo mengwageng ye mentši ya thwalo ya gagwe mo lekaleng la molao.lebogiša Mohumagadi Sasha Maria Schwendenwein wa mohlwaela wa thelebišene wa bobegaditaba bja dinyakišišo Carte Blanche, ka go tsenela Difoka tša Bobegaditaba bja SADC, moo a thopilego maemo a bobedi mo legorong la TV. Kanegelo yeo e thopilego, “Follow the Guns”, yeo e lego tšweletšo mmogo yeo e lebelelago go utswa manaka a ditšhukudi.lebogiša Springboks le Banyana Banyana go phagamišetša godimo folaga ya Afrika Borwa le phenyo ya godimo mo go Phadišano ya Rugby le Phadišano ya Basadi ya COSAFA, ka tsela yeo. Naga e ikgantšha ka bona gomme dikatlego tša bona ke tlhohleletšo go diatlelete tše difsa go phatlalala le naga.lebogiša Mohumagadi Zozibini Tunzi, yoo a filwego sefoka sa Mohumagatšana Afrika Borwa sa 2019 gomme e mo lakaletša tše dibotse nakong ya taolo ya gagwe. O tla emela naga mo phadišanong ya Mohumagatšana wa Kakaretšo le Mohumagatšana wa Lefase.F. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba.1. Go thwala gape ka Morena Fundisile Goodman Mketeni bjalo ka Mohlankedimogolophethiši wa SANParksDipotšišo: Mohumagadi Phumla Williams – Seboleledi sa Kabinete sa MotšwaoswereMogala: 083 501 0139"
Pego ya Kopano ya Kabinete ya 4 Lewedi 2019 ,6 Sep 2019,https://www.gov.za/speeches/statement-cabinet-meeting-4-september-2019-6-sep-2019-0000,https://www.gov.za/nso/speeches/statement-cabinet-meeting-4-september-2019-6-sep-2019-0000,"Kabinete e kopane ka Laboraro, 4 Lewedi 2019, mo Tuynhuys ka MotsekapaA. Merero ye Bohlokwa Seemong sa Bjale Go lebeletšwe tshekatsheko ya merero ye bohlokwa seemong sa bjale, Kabinete e dumelelane ka tše di latelago:1. Dikgaruru tšeo di Ikadilego ka Bong (GBV) 1.1 Kabinete e kopane le naga ka go llela dipolao, go katwa le go hlorišwa ga basadi ke banna tšeo di tšwelago pele go direga mo nageng. Ditlhaselo tše tša go tšhoša go basadi di bontšha go palelwa ga rena ka moka go arabela dillo tša batho bao ba lego kotsing mo gare ga rena.1.2 Selo se segolo se bohlokwa ke go palelwa ke go arabela mo go lekanego ga tlhorišo yeo e tšwelago pele letšatši le lengwe le lengwe ya masea, bana, batho ba bagolo, basadi bao ba phelago ka bogolofadi, basadi bao ba ratanago le basadi ba bangwe, banna bao ba ratanago le banna ba bangwe, batho bao ba ratanago le banna le basadi, batho bja bong bja go fapana/batho ba ba ikwago e le ba bong bjo bongwe, phapano ya bong le setšhaba sa go se tlwaelege goba basadi ba bafaladi.1.3 Kabinete e ipileditše gore go dirišwe kotlo ya godimodimo go basenyi. Le ge go na le palo ya godimo ya bao ba romelwago kgolegong (74%) ka lebaka la bosenyi bja GBV gammogo le basenyi ba 4 000 ba filwego dikotlo tša bophelo ka moka kgolegong, go sa le tše dintši tše di swanetšego go dirwa. Mosadi o tee yo a bolawago, a katwago gape a hlorišwago ke kwešobohloko ye kgolo kudu setšhabeng sa rona..1.4 Rejistara ya Bosenyi bja Thobalano e tla tlišwa pele ga Palamente go lebedišišwa ge e le gore Molao wa Bosenyi bja Thobalano o ka se mpshafatšwe. Dimpshafatšo tše di tla kgonthiša gore rejistara e a katološwa go akaretša basenyi bao ba dirilego bosenyi bja thobalano, gonabjale rejistara e šomišetšwa fela batho bao ba bonwego molato gomme ba otlwa ka baka la go hloriša motho wa mengwaga ya fase goba motho yo a phelago ka bogolofadi bja monagano.1.5 Kabinete e romela mantšu a mahloko go malapa le bagwera ba Uyinene Mrwetyana, Leighandre Jegels, Nolunde Vumsindo, Meghan Cremer, Jess Hess, Ayakha Jiyane le banababo ba bararo le basadi le bana ka moka bao ba bolailwego ga sehlogo ke banna.1.6 Kabinete e emišitšwe nakwana gomme ya lokolla kemedi ya Ditona go tšwa go tulo ya mehleng ya Kabinete go ya go kopana le baepelaetši bao ba bego ba kgobokane Palamenteng go ipelaetša kgahlanong le GBV.1.7 Kabinete e thomile gape komiti yeo e bopšago ka ditona yeo e tla šomago mmogo le setšhaba go fediša GBV. Komiti ye e akaretša Tona Ofising ya Mopresidente Morena Jackson Mthembu; Tona ya Maphodisa, Morena Bheki Cele; Tona ya Merero ya Boditšhatšhaba le Tirišano, Ngaka Naledi Pandor; Tona ya Bodulo bja Batho, Meetse le Kelelatšhila, Mohumagadi Lindiwe Sisulu; Tona ya Tšhireletšo le Bomahlwaadibona ba Sešole, Mohumagdi Nosiviwe Mapisa-Nqakula; Tona ya Toka le Ditirelo tša Tshokollo ya Bagolegwa, Morena Ronald Lamola; Tona ya Tšhireletšo ya Naga, Morena Ayanda Dlodlo, Tona ya Tlhabollo ya Leago, Mohimagadi Lindiwe Zulu le Tona ya Kgoro ya Basadi, Baswa le Bagolofadi ka Ofising ya Mopresidente, Mohumagadi Maite Nkoana-Mashabane.Komiti ye e tla kopana le setšhaba ka moka kgahlanong le ditiragalo tša GBV, gomme nako le nako ya tsebiša Kabinete le setšhaba ka maitapišo a bona go fokotša GBV. Komiti e tla kgonthiša gore malapa le batšwasehlabelo ba GBV ba a thekgwa.1.8 Kabinete e tšweleditše tšwelopele yeo e dirilwego mo phethagatšong ya Pego ya Samiti ya Mopresidente Kgahlanong le GBV le Dipolao tša Basadi ke Banna yeo e swerwego Centurion ka la 1 le 2 Dibatsela 2018 go dira leano la setšhaba la tiro kgahlanong le GBV. Sehlopha sa Nakwana se hlomilwe ka Pherekgong 2019 seo se nago le baemedi ba dikgokagano tša setšhaba le dikgoro tša mmušo. Leano la Peakanyo ya Setšhaba le dirilwe, leo le theilwego le dikopano tša dipoledišano, leo le theilwego go Pego. Go na le dipoledišano go phatlala le naga gomme go akanywa gore di tla tšweletša GBV ya Setšhaba le Khansele ya Dipolao tša Basadi ke Banna, yeo e tla abjago ka methopo ya maleba go sepediša lenaneo la kgahlano le GBV.1.9 Le ge re fetišitše melao ye mentši go šogana le ditiragalo tša dikgaruru kgahlanong le basadi le bana, le mola re leboga maitapišo a gore maphodisa le mekgatlo ye mengwe ya phethagatšo ya molao – go akaretša batšhotšhisi ba rena, bommaseterata le baahlodi – ba dirilego go swara le go otla bao ba rwelego maikarabelo a bosenyi bjo bošoro, Kabinete e ipiletša go makala ka moka a setšhaba, kudu banna, go ema ka maoto kgahlanong le bao ba tšwelago pele ka kato, tlhorišo le go bolaya basadi mo setšhabeng sa rena.1.10 Dikereke le baetapele ba sedumedi ba swanetše go tiiša letsogo gomme ba šomiše boetapele le khuetšo ya bona ditšhabeng go aga kopano ya leago ye botse kgahlanong le GBV. Bobegaditaba bo swanetše go kgatha tema go šogana le mekgwa ya leago ye kotsi le ditumelo tšeo di hlohleletšago GBV mola baetapele ba kgwebo ba swanetše go lwantšha mekgwa ka moka ya dikagaruru mo mošomong gomme ba thekge maitapišo a rena a setšhaba go fediša GBV. Kabinete e kgolwa gore ke fela ge setšhaba ka moka se šoma mmogo moo re ka fedišago GBV le go bolawa ga basadi.1.11 Kabinete e dirile boipiletšo go setšhaba sa Afrika Borwa go kgonthiša gore ngwana wa mošemane o godišwa ka mokgwa woo o hlomphago ditokelo tša batho ka moka, kudu basadi mo setšhabeng. Ngwana wa mošemane o swanetše go godišwa a tseba gore basadi ke balekane ba bona e sego batho ba ka fase ga bona bao ba swanetšego ke go lebana le mehuta ka moka ya tlhorišo yeo e feleletšago e dira gore ba bolawe.2. Dikgaruru tša phatlalalatša le dithulano2.1 Kabinete e kgala ka bogale dikgaruri tša bjale tša go se tlwaelege tšeo di phulegilego mo dikarolog tše dingwe tša Gauteng le KwaZulu-Natal. Afrika Borwa ke naga ya Temokrasi ya Molaotheo yeo e laolwago ke melao ka gona, batho ka moka bao ba ratago khutšo ba swanetše go lwantšha maitshwaro ao a sego molaong le go se laolege ka mekgwa ye mengwe le ye mengwe yeo e kgonagalago ye maatla. Afrika Borwa e amogela mang le mang yo a tsenago ka molao gomme a obamela melao ya naga ye. Ga go na ngongorego yeo e ka dirago gore go be le ditlhaselo tša dikaguru go batho ba bangwe, go hula mabenkele, go senywa ga thoto le go thibja ga ditsela, tšeo ka moka di sego molaong gape e le melato ya bosenyi yeo bao ba e dirago ba swanetšwego go otlwa ka molao.2.2 Kabinete e hlohleletšwa ke ka moo Ditirelo tša Maphodisa a Afrika Borwa (SAPS) di tšere kgato ka lebelo go golega batho ba 483 bao ba amantšhwago le go hula, dikgaruru tša phatlalatša le go senywa ga thoto ka Gauteng gomme ba 21 ba swerwe malebana le go fišwa ga dilori ka KwaZulu-Natal. Go lahlegelwa ke maphelo a batho ba 10, ba seswai ba bona ke badudi ba Afrika Borwa gomme ba babedi ke badudi ba dinaga tša ka ntle ka lebaka la dikhuduego ka Gauteng go swabišitše kabinete. Kabinete e romela melaetša ya mahloko go malapa a bona.2.3 Kabinete e tšweletša gape go se kgotsofale malebana le go fišwa ga dilori ka KwaZulu-Natal go tšwa go mabarebare a gore go thwalwa badudi ba dinaga tša ka ntle go otlela dilori go feta badudi ba Afrika Borwa ka intastering ya merwalo le logistiki. Gonabjale mmušo o dira mapheko a ditsela ka nepo ye e itšego go dilori, gomme ge go hwetšwa gore baotledi ke badudi ba dinaga tša ka ntle bao ba se nago ditokumente tša maleba, ba romelwa ka bjako go dinaga tša gabo bona.2. Foramo ya Ekonomi ya Lefase (WEF) ka Afrika 2.1 Afrika Borwa e tla ba monggae wa baetepela ba dinaga gammo le baetapele ba go feta sekete ba dilete le ba lefase go tšwa dipolotiking, kgwebong, setšhabeng le thutong mo go WEF ka Afrika ya bo 28, ka Motsekapa go tloga ka la 4 go fihla ka la 6 Lewedi 2019.2.2 Morero wa samiti, moo bakgathatema ba mmwala mo setšhabeng le ekonoming ya Afrika Borwa le bona ba kgathago tema, ke: “Go bopa Kgolo ya Kakaretšo le Makamoso a go Abelanwa mo go Lebakanako la Tirišo ya Theknolotši”.2.3 WEF ya Afrika e šogana le ditaba tšeo kontinente e lebanego natšo ka go nepiša ka moo go ka katološwago phetogo ya kago ya selete yeo e amanago le diinstitušene tše kaone, dipeeletšo, kopanyo, intasteri le kaonafatšo. Kopano e šogana gape le Lenaneo la Kopano ya Afrika la 2063, kakanyo le leanolegolo la go fetošetša Afrika go tlhohleletšo ya lefase ya kamoso.2.4 Go kgatha tema ga Afrika Borwa go WEF ka Afrika, yeo e kopanyago baetapele ba bagolo go dira mabaka a peeletšo ya ekonomi ya leago, go tla kaonafatša mananeo a rena le ditsenogare mo go šoganeng le ditlhohlo tše tharo tša tlhokego ya mošomo, go se lekalekane le bohloki. Se se tla re batametša go temogo ya Pono ya 2030 ya Leano la Tlhabollo ya Setšhaba, kakanyo ya rena go fediša bohloki le go fokotša go se lekalekane ka 2030.2.5 Kabinete e lakaletša bakgathatema ka moka dipoledišano tša mohola gape tša katlego ge ba itemogela kamogelo ye e nago le Botho bjo borutho bja naga ya rena.3. Molaokakanywa wo o Mpshafaditšwegoo wa Tekatekano ya Mošomong 3.1 Kabinete e bontšha go se kgotsofale ka go nanya ga phetogo mešomong go latela go lokollwa ga pego ya Khomišene ya bo 19 ya Tekatekano Mošomong. Pego e bontšha ka manyami magato a fase a go phethagatša Molao wa Tekatekano Mošomong, wa 1998 (Moloa wa 55 wa 1998) woo maikemišetšo a wona e lego go šogana le go se lekalekane ga mmušo wa kgethollo mo mešomong.3.2 Mo maitapišong a go matlafatša Molao wa Tekatekano Mošomong wa 1998, mmušo o tla ba o ala Molaokakanywa wo o Mpshafaditšwego wa Tekatekano Mošomong ka Palamenteng.3.3 Moalokakanywa o oketša dikotlo tša go roba Molao gomme di dira gore e be kgapeletšo gore bengmošomo bao ba nyakago go dira kgwebo le mmušo ba tliše setifikeiti sa phethagatšo ya tekatekano mo mošomong.4. Kago ya naga 4.1 Kabinete e kopane le maAfrika Borwa go amaogela kahlolo ya Kgorotsheko ya Tekatekano ya go iletša go phagamišwa ga folaga ya mmušo wa kgethollo wa pele ga 1994, yeo e emelago phapano ya rena ya nako ya go feta. Kabinete e thekga kahlolo ya gore folaga ya kgale “e nyenyefatša seriti sa bathobaso gomme bao ba phagamišago folaga ya mmušo wa kgethollo ga ba rate tšwelope gomme ba rata ge ba bangwe ba le ka tlase ga kgatelelo gona le go ba le tokologo”.4.2 Maswao a a emelago matšatši a manyami a Afrika Borwa, kudu folaga ya kgale, ga a kgathe tema mo go ageng setšhaba se se kopanego, sa go hloka semorafe le sa banna ba go se gatelele basadi bjalo ka peakanyo ya Molaotheo wo o tšwelelago wa Repabliki ya Afrika Borwa wa 1996. Kabinete e ipiletša go maAfrika Borwa ka moka go godiša le go phegelela go boitsebišo bja setšhaba bja go swana bjale ka ge bo bolokilwe ka Molaotheong wa rena.4.3 Phagamišo ya folaga ya kgale e swanetšwe go thibelwa go ditšweletšo tša bokgabo bja nnete, thuto goba bobegaditaba tšeo di lego kgahlegong ya setšhaba.B. Diphetho tša Kabinete 1. Pego ya Dipalopalo tša Bosenyi ya Setšhaba ya 2018/19 1.1 Kabinete e dumeletše go lokollwa ga Pego ya Dipalopalo tša Bosenyi ya Setšhaba ya 2018/19. 1.2 Dipalopalo tša bosenyi tša ngwaga le ngwaga di kgontšha mmušo go lekola dilebanywa tše bohlokwa, kudu go foketšega ga bosenyi bjo kotsi bjoo bo begilwego, bjalo ka ge go begilwe ka go Tlhako ya Leano la Lebaka la Nako ya Magareng. Di ka thuša gape go matlafatša ditiro tša thibelo ya bosenyi gomme tša hlahla maano a dikgoro tša go fapana tša mmušo.1.3 Tona ya Maphodisa, Mojenerala Bheki Cele, o tla beakanya polelo le bobegaditaba go lokolla dikutollo tša dipalopalo tša bosenyi.2. Tshepetšo ya Kabelo ya Ditokelo tša Go Rea Hlapi (FRAP) 2020 2.1 Kabinete e file tumelelo go Kgoro ya Tikologo, Kagodikgwa le Boreahlapi (DEFF) go lekola lefsa dinako tšeo di lebanego le tshepetšo ya kabo ya dilaesense mo makaleng a boreahlapi a 12. Ka gona, Tona ya Tikologo, Kagodikgwa le Boreahlapi Barbara Creecy kgauswanyana o phatlaladitše ka kuranteng ya mmušo dinako tše difsa tšeo di beilwego tša tshepetšo ya FRAP 2020.2.2 Kabinete e dumela gore se bohlokwa ke gore tshepetšo e a kgodiša, ga e fihle selo, gape e godiša phetogo ya intasteri ka bophara. Dinako tše difsa tšeo di beilwego di tla dumelela DEFF go fihlela dinyakwa ka moka tša taolo tša tshepetšo ya FRAP, go akaretša go thwala mekgatlo ya keletšo le ya peakanyo, yeo e dirago dinyakišišo ka leruo la dihlapi le go phethagatša dithuto tša ekonomi ya leago go boreahlapi bjo bongwe le bjo bongwe.C. Melaokakanywa 1.1 Molaokakanywa wa Mpshafatšo ya Ditaba tša Molao wa 20191.2 Kabinete e dumeletše go išwa ga Molaokakanywa Palamenteng. Molaokakanywa o nyaka go mpshafatša Melao ye mebedi gore go šoganwe le mafokodi ao a utollotšwego ke Kgorotsheko ya Molaotheo:Molao wa Tlhalo, wa 1979 (Molao wa 70 wa 1979) – mpshafatšo ya Molaokakanywa e laola gape kabelano ya dithoto le tlhokomelo ya mahlakore mo ditshepedišong tša tlhalo go ya ka kahlolo ya Kgorotsheko ya Molaotheo; leMolao wa Taolo ya Botšhotšhise bja Bosetšhaba, wa 1998 (Molao wa 32 wa 1998) – mpshafatšo ka Molaokakanywa e šogana le dikarolo tšeo di amanago le paka ya ofisi ya Molaodimogolo wa Setšhaba wa Botšhotšhise bja Bosetšhaba le Batlatšabaahlodibagolo ba Setšhaba ba Botšhotšhise bja Setšhaba go ya ka kahlolo ya Kgorotsheko ya Molaotheo.D. Melaetša 1. Mahloko Kabinete e romela melaetša ya mahloko go:1.1 balapa le bagwera ba mahlwaadibona wa Umkhonto We Sizwe le leloko la Mokgatlo wa Basadi wa African National Congress, mmakgwebo wa ketapele, Ngaka Thandi Cynthia Ndlovu, yoo a hlokofetšego ka la 24 Phato 2019. Moswarelamopresidente ka nako yeo Morena David Mabuza o tsebišitše Legoro la 2 la Poloko ya Semmušo ya Profense ya Go ikgetha la moikgafela ntwa yo a fitilego le molwela tokologo. Ngaka Ndlovu o amogetše difoka tše mmalwa ka mošomo wa gagwe wa go tsebega, gomme o tšwetše pele goba mohlala wa ketapele go ba bangwe, bobedi go kgahlego ya thuto le bjalo ka mmakgwebo wa ketapele. O phetše bophelo bja go hloka bosodi bjalo ka mmadipolotiki le ketapele matlafatšong ya basadi. Ka Dibokwane, o hlatsetše go saenwa ga Molao wa Mpshafatšo ya Phadišano, wa 2018 (Molao wa 18 wa 2018) go ba molao ke Mopresidente Cyril Ramaphosa.1.2 balapa le bagwera ba raditaba wa mahlwaadibona, mongwadi le monyakišiši, Morena Harry Mashabela. Ka Mosegamanye 1976, o ile a swarwa, mmogo le boraditaba ba bantši ba maitemogelo mo nageng, ka fase ga Molao wa Dikgaruru tše dibe. O šometše diphatlalatši tše dintši, go akaretša Rand Daily Mail, The Star, Drum le Financial Mail. E bile gape ke mongwadi wa dipuku go akaretša le Townships of the PWV, a People on the Boil (1988) le Mekhukhu: Urban African Cities of the Future (1990).1.3 balapa le bagwera ba raditaba le Molaodimogolo wa Ditaba tša eNCA, Morena Ben Said le mosekaseki wa dipapadi tša SABC le raditaba, Morena David Kekana. Intasteri ya bobegaditaba bja Afrika Borwa e lahlegetšwe ke dinaledi tšeo di šomišitšego mabokgoni a bona a go bega ditaba go sedimoša setšhaba gomme ba dira gore Afrika Borwa e be lefelo le lekaone.1.4 Tona ya Merero ya Selegae, Ngaka Aaron Motswaledi, le balapa la gagwe ka moka, go latela go hlokofala ga mmagwe, Mama Sina Sekeku Motsoaledi. 2. Ditebogišo le Ditakaletšo tše DibotseKabinete e lebogišitše:2.1 Baraloki ba 31 ka go sehlopha sa Springbok bao ba lego ka Japan ba emetšego naga mo go Sefoka sa Lefase sa Rugby (RWC). Re tshepa gore ba tla emela naga ya rena ka tlhompho le boikgantšho, gomme re ba lakaletša tše dibotse ka maikemišetšo a go tliša mogopo wa RWC gae.2.2 Ndlovu Youth Choir, bao tiragatšo ya bona e kgwathilego dipelo tša batho ba bantši go phatlala le lefase gomme ya ba kgobokeletša dintlha phadišanong ya America's Got Talent.E. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba.1. Mohumagadi Mapatane Elizabeth Kgomo bjalo ka Molaodimogolophethiši: Thekgo ya Taolo ya Tšweletšo ya Mananeokgoparara mo Kgorong ya Tirišano ya Makala a Mmušo le Merero ya Setšo (COGTA).Dipotšišo:Mohumagadi Phumla Williams – Seboleledi sa Kabinete sa MotšwaoswereMogala: 083 501 0139"
Pego ya Kopano ya Kabinete ya 18 Lewedi 2019 ,19 Sep 2019,https://www.gov.za/speeches/statement-cabinet-meeting-18-september-2019-19-sep-2019-0000,https://www.gov.za/nso/speeches/pego-ya-kopano-ya-kabinete-ya-18-lewedi-2019-19-sep-2019-0000,"Kabinete e kopane ka Laboraro, 18 Lewedi 2019, mo Tuynhuys ka MotsekapaA. Merero ye Bohlokwa Seemong sa Bjale1. Mmotlolo wa Tlhabollo yeo e Theilwego Seleteng 1.1. Kabinete e amogela thakgolo semmušo ka Mopresidente Cyril Ramaphosa, ya Mmotlolo wa Tlhabollo yeo e Theilwego Seleteng wo mofsa mo Mmasepaleng wa Selete wa OR Tambo, ka Kapa Bohlabela. Mmotlolo o kopantšha dikarolo tše tharo tša mmušo go šoma mmogo, go dirišana le go kopanya mešomo ya tšona go lebeletšwe ka go ikgetha selete go šogana le ditlhohlo tša tlhabollo le go godiša kabo ya ditirelo, go reka ditšweletšwa tša mo gae le go hlola mešomo. Mmotlolo wo o dumeletšwe ke Kabinete, dibopego tša mebušo ya segae, baetapele ba setšo le Khansele ya Tshepedišo ya Mopresidente (PCC).1.2. Mola Selete sa OR Tambo e le sa mathomo sa go thakgola semmušo mmotlolo wo, mmotlolo wo o tla šomišwa gape dileteng tše dingwe tše 44 le mebasepaleng ya ditoropokgolo tše seswai go phatlalala le naga. O iša mmušo kgauswi le batho ka go akaretša badudi le bakgathatema mo go tlhabollo ya leano le tee go aba ditirelo tše dikgolo le go hlola dibaka tša mmušo mo legatong la selete la motheo.1.3. Mopresidente Ramaphosa o butše semmušo Inšorense ya Maphelo ya Setšhaba (NHI) gore e thome go šoma mo kliniking ya motse wa Lusikisiki, yeo e tla abago tlhokomelo ya maphelo ya go swana lefaseng ka moka. Kliniki e tlabetšwe ka gare ga tše dingwe maemo a didirišwa tša maemo a godimo, ditirelo tša tšhoganetšo le phapoši ya pelegišo ya go šoma diiri tše 24.1.4. Mopresidente Ramaphosa o boletše gape le setšhaba sa Selete sa OR Tambo ka Dikgaruru tšeo di Ikadilego ka Bong (GBV) gomme a utolla gore go na le tlhokego ye kgolo ya Disenthara tša Thuthuzela tše dintši karolong yeo le gore go swanetšwe go hlongwe ka tšhoganetšo laporotori ya diteko tša DNA ka Kapa Bohlabela.2. Ntwa Kgahlanong le GBV2.1 Kabinete e dumelelana le Mopresidente Ramaphosa boipiletšong bja gagwe bja gore maAfrika Borwa a šome mmogo go emiša dikgaruru le dipolao tša bana le basadi. Mo Tulong ya Mohlakanelwa ya Palamente maabane, Mopresidente o tšweleditše mekgwa ya tšhoganetšo ya go lwantšha GBV le go kgonthiša kaonafatšo ya phethagatšo ya dipoelo tša Samiti ya GBV ya Mopresidente ya 2018.2.2 Mekgwa ya tšhoganetšo yeo e tsebišitšwego ke Mopresidente yeo e tla phethagatšwago mo dikgweding tše tshela tšeo di tlago e akaretša mekgwa ya molao ya tšhoganetšo yeo e swanetšwe go dirišwa go laola GBV, go hlahla ka tšhoganetšo maphodisa, batšhotšhisi le bommaseterata/baahlodi bao ba šomago ka melato ya GBV, go matlafatšo ka tšhoganetšo sebopego sa Molao, go akaretša ka tšhoganetšo GBV mo lenaneothutong la dikolo, go hlola ka tšhoganetšo disenthara tša thekgo tša Thuthuzela tše dintši tša bokgoni. Go tsena ka bogare go akaretša gape nepišo ya go ikgetha go banna bjalo ka basenyi bao ba katago, ba hlorišago gape ba bolayago basadi le basetsana.2.3 Mekgwa ye ya tšhoganetšo e tla thongwa ke Komiti ya Taolo ya GBV, yeo e tla bago ka Ofising ya Mopresidenete, yeo e tla bago le dibopego tša mmušo le tšeo e sego tša mmušo (di-NGO) go bona gore mekgwa yeo e a phethagatšwa.2.4 Mopresidente o tsebišitše gore methopo, ka tshepetšo ya kakaretšo ya ditekanetšo ka kgoro, e tla kgonthiša phethagatšo mo dikgweding tše tshela tšeo di latelago.2.5 Kabinete e ipiletša go ditšhaba ka moka go tšwela pele go kgatha tema ya bona mo go hlahleng le go godišeng bana ba bašemane go ba le kwelobohloko gomme ba hlomphe basadi le basetsana.3 Ditlhaselo tša dikgaruru go badudi ba dinaga tša ka ntle le maAfrika Borwa3.1 Kabinete e kgala gape ka bogale dikgaruru tša phatlalatša le go se latele molao moo go hlolwago ke dingongorego tša nnete goba tšeo di akanywago tša batho ba rena. Re tla dula re le naga ya temokrasi ya molaotheo yeo e laolwago ke pušo ya molao.3.2 Le ge kabinete e kwešiša ditlhohlo tša ekonomi ya leago tšeo ditšhaba di lebanego le tšona, go se kgotlelelane le dikgaruru kgahlanong le badudi ba dinaga tša ka ntle le maAfrika Borwa a mangwe di ka se rarolle ditlhohlo tše.3.3 Re amogela mang le mang yoo a tsenago ka nageng ka molao gomme a obamela melao ya naga. Go no swana le ge, re dula re le naga ye e kopanego ka go fapana ga rena gomme mokgwa ofe goba ofe wa lehloyo le lengwe le le lengwe leo le lebešitšwego go bomorwarre le dikgaetšedi tša rena ba maAfrika o ka se kgotlelewe.3.4 Kabinete e ikemišeditše go šogana ka maatla le seo se hlotšego go hlaselwa ga badudi ba dinaga tša ka ntle le maAfrika Borwa a mangwe. Ka yona tsela yeo re tla šogana gape ka maatla le mešongwana yeo e sego molaong go swana le go rekišwa ga diokobatši, dikgwebo tšeo di sego molaong, go hulwa ga mabenkele, gammogo le go senywa ga thoto le bomenetša ntle le letšhogo goba go kgetha go sa lebelelwe gore bosenyi bjoo bo dirilwe ke moAfrika Borwa goba modudi wa dinaga tša ka ntle. Go šomišwa bošaedi ga badudi ba dinaga tša ka ntle ke dikhamphani tše dingwe ga go amogelwe le gatee. Kabinete e ipiletša go ditšhaba go šoma ka mafolofolo le Diforamo tša Maphodisa tša Setšhaba (CPF) le Maphodisa a Afrika Borwa (SAPS) go šogana le bosenyi le mešongwana yeo e sego molaong.3.5 Molaokakanywa wa Sehlopha sa Taolo sa Mellwane (BMA) o wa phethwa mo Lekgotla la Setšhaba la Diprofense (NCOP); se se tla potlakiša go matlafatša tšhireletšo ya mellwane ya rena.3.6 Go tlaleletša, Mopresidente, o rometše sehlopha sa baemedi ba go ikgetha go dinaga tše mmalwa tša Afrika go kgonthišetša maAfrika a borena gore naga ya rena e ikgafile go kopano ya Pan African le khutšo, go akaretša le boikgafo bja Afrika go taolo ya molao le tšhireletšo ya ditokelo tša batho ka moka mo mellwaneng ya rena.3.7 Mopresidente o kgethile gape sehlopha sa go tsebega kudu go khomišene ya go hwetša nnete yeo e akaretšago Mopresidente wa maloba wa Tanzania Morena Jakaya Kikwete le mopresidente wa maloba wa Mozambique Morena Joaquim Chissano. Ba tla dirišana le dihlopha tša go fapana ka nageng ya rena gore go utollwe seo se hlotšego ditlhaselo tša dikgaruru kgahlanong le badudi ba dinaga tša ka ntle le ba gae, tšeo bontši bo di bitšago lehloyo la badudi ba dinaga tša ka ntle le lehloyo la badudi ba Afrika. Dikutollo tša khomišene ye di tla abelanwa le Mokgatlo wa Kopano ya Afrika (AU) gomme se bohlokwa e tla re thuša go šogana le go ipoeletša ga ditlhaselo tša dikgaruru go bobedi badudi ba dinaga tša ka ntle le badudi ba rena.4. Go hlaselwa ga dintlo tša Bakhanselara4.1 Kabinete e kgala ka bogale go fišwa ga dintlo tša Bakhanselara ba Toropokgolo wa Matlosana, ka Khuma ka Profenseng ya Bodikela Leboa. Maitshwaro a mohuta woo ga a amogelege mo temokrasing ya rena yeo e sa golago. Kabinete e ipiletša go SAPS go šoma ka maatla go golega basenyi bao. Badudi ba Khuma bao ba latelago molao ba šome le mekgatlo ya phethagatšo ya molao go thuša go swara basenyi. Ba ka thuša ka tshedimošo ka go se tsebiše maina a bona go nomoro ya mogala wa go se lefelwe ya 086010111.4.2 Bjalo ka maAfrika Borwa a re emeng ka maoto re lwantšhe go se latele molao mo ditšhabeng tša rena tša go fapana. Temokrasi ya rena e na le ditshepedišo tša molao tšeo di šomago gore mang le mang a kgethe goba a tloše moemedi wa setšhaba ntle le go šomiša dikgaruru. Ka gona re swanetše re emelele re šireletše temokrasi ya rena yeo re e fihleletšego ga boima.4.3 Kabinete e ipiletša go setšhaba go ema ka maoto kgahlanong le ditiro tšeo tša bosenyi le go tšweletša tshedimošo efe goba efe yeo e thušago mekgatlo ya phethagatšo ya molao ka dinyakišišo. Afrika Borwa ke naga ya temokrasi gomme basenyi ba dikgaruru, ka mokgwa ofe goba ofe, ba swanetše go arabela ditiro tša bona ka go lebana le letsogo le maatla la molao.B. Diphetho tša Kabinete1. Pego ya Tekolo ya Mengwaga ye 251.1 Kabinete e dumeletše go lokollwa ga Pego ya Tekolo ya Mengwaga ye 25 ya 1994 – 2019. Pego ye e lekola tšwelopele ka mmušo (ka tirišano le balekane ba wona ka leago) ka go aba boikgafo bja wona bja bophelo bjo bokaone go maAfrika Borwa ka moka.1.2 Tekolo yeo e sepedišwago ke Kgoro ya Peakanyo, Tekodišišo le Tshekatsheko ya Phethagatšo ya Mošomo (DPME) e akaretša dipoledišano go hwetša dikgopolo le dipono go tšwa go bakgathatema ba go fapana. Tšona di akaretša kgwebo, mešomo, dirutegi, mekgatlo yeo e sego ya mmušo le dikgoro tše dingwe tša mmušo. Go swerwe gape dikholokhiamo malebana le se, tšeo di akareditšego batho ba go tsebega kudu go tšwa kontinenteng ya rena.1.3 Pego e nepiša dikarolo tša tšwelopele go swana le phihlelelo ya go swana ya thuto; katološo ya thuto ya godimo, phihlelelo ya ditirelo tša maphelo tša go se lefelwe mo lekaleng la mmušo le phethagatšo ya mogolo wa leago. E nepiša gape ditlhohlo tše mmalwa, tšeo di diegišago dikarabo tša rena tšeo di lekanego mo go tlhokego ya mošomo, kimollo ya bohloki le go se lekalekane. Se bohlokwa go ditlhohlo tše ke go se kgone go šogana le karolo ya sebopego sa ekonomi ya naga ya rena.1.4 Kabinete e dumeletše gape gore dikgoro tša bosetšhaba le diprofense tša go fapana le tšona di ka lokolla ditekolo tša bona tša mengwaga ye 25 ka botlalo.1.5 Mopresidente Cyril Ramaphosa o tla thakgola semmušo Tekolo ya Mengwaga ye 25 ya Afrika Borwa ya 1994 – 2019 mo nakong yeo e sa fetšego pelo.2 Pego ya Naga ya Dinepo tša Tlhabollo tša Go swarelela (SDG)2.1 Kabinete e dumeletše Pego ya Naga ya SDG go Kopanoditšhaba (UN). Pego e tla alwa Samiting ya SDG nakong ya Kopanokakaretšo ya UN (UNGA) ya bo 74 ka Lewedi 2019.2.2 Pego ke setšweletšwa sa go kgatha tema go gogolo ga dikgoro tša lekala, Dipalopalo tša Afrika Borwa, dirutegi le mekgatlo ya ditšhaba tša segae. E aba tšwelopele ya naga mo go phethagatšeng dinepo tša SDG, tšeo di sepelelanago le NDP ya rena. Ka morago ga ge pego ya naga e adilwe mo UN, setšhaba se tla kgona go e hwetša mo wepsaeteng ya UN.2.3 Afrika Borwa e dula e ikgafile go kgatha tema go lebeletšwe lenaneo la 2020 la lefase ka tlhabollo yeo e swarelelago ya lefase. Di-SDG di na le dinepo tše 17 le dilebanywa tše 169 tšeo di latišišago mohlwaela wo mogolo wa ditaba go tšwa go thuto, bohloki go ya go ditaba tša tikologo, kgolo ya ekonomi le go se lekalekane ga bong mo lefaseng.3 Prothokholo ya Cartagena ya Polokego ya Diphedi3.1 Kabinete e dumeletše pego ya Setšhaba ya Bone ya Afrika Borwa ya phethagatšo ya Prothokholo ya Cartagena ya Polokego ya Diphedi. Pego e tla išwa go Mongwaledi wa Tumelelano ya Phapano ya Diphedi ka la 1 Diphalane 2019.3.2 Prothokholo ya Cartagena e laola mosepelo wa diphedi tšeo di fetotšwego tša go phela, tšeo di tsebegago gape ka gore ke Diphedi tšeo e Sego tša Tlhago tšeo di Hlotšwego ke Batho (di-GMO), ka mo nageng le dinageng tše dingwe.3.3 Afrika Borwa e na le maswanedi ka botlalo ka dinyakwa tša Prothokholo ya Cartagena. Tlhako ya taolo ya polokego ya diphedi ya naga e laola ditšweletšwa tša GMO tše di tsenago le tše di tšwago ka nageng. Afrika Borwa e kgatha tema gape mo go hlahleng bašomiši ka moka ba di-GMO ka nageng le ka dinageng tša mabapi.4 Tlhako ya Phethagatšo ya Seriti ya Mengato ya Lehlapo (SDIF)4.1 Kabinete e dumeletše SDIF ye e ngwadilweng leswa. Phethagatšo ya tlhako ye e fa tokelo ya molaotheo ya seriti le tokelo ya bophelo go basadi le basetsana go tšwa malapeng a go hloka.4.2 Ditlhahli tša SDIF ka ga theko ya ditšweletšwa tša mengato ya lehlapo; mokgwa wa go aba mengato ya lehlapo; go lahlwa ga mengato ya lehlapo le tlhako ya institušene go laola kabo ya mengato ya lehlapo. Di fa gape tlhahlo le taolo ya maphelo go baholegi ba ditšweletšwa tša lehlapo.4.3 Mo tshepetšong ka moka ya tša Matlotlo a Bosetšhaba, tekanetšo e abetšwe ngwaga wo wa ditšhelete le mengwaga ya ka ntle. Go se patele lekgetho la ditšweletšwa tša mengato ya lehlapo le yona e thomile go šoma ka la 1 Moranang 2019.5 Kgwebo5.1 Kabinete e amogetše pego ya dipoelo tša dipoledišano le UK ka ga tumelelano ya go laola kgwebo ge go ka diragala gore UK e tšwe ka go Kopano ya Yuropa (EU), seo se tsebagalago ka gore ke Brexit.5.2 UK e na le kamano ya kgwebo ye kgolo le Afrika Borwa mo e lego mo maemong a bone ka bogolo mo kgwebišanong le rona, ka kgwebo ya kopanelo gare ga dinaga tše pedi tše e dirilego R142 bilione ka ngwaga wa 2018.5.3 Kabinete e lemogile gore tumelelano yeo e akantšwego e ekišitše dipeano tšeo di šetšego di le gona ka go kgwebo ya kopanelo, tšeo di boletšwego ka go Tumelelano ya Tirišano ya Ekonomi ya Kopano ya Yuropa (EPA) le dinaga tše tshela tša Mokgatlo wa Dinaga tše di Hlabologago tša Borwa bja Afrika (SADC). E tla ba ka mokgwa wa EPA ye mpsha gare ga UK le Afrika Borwa, Namibia, Botswana, Lesotho, Eswatini le Mozambique. E tla thoma go šoma ge go ka diragala gore UK e tšwe ka go EU ntle le tumelelano ya go tšwa ya maleba.5.4 Go latela go gopodišiša ga pego, Kabinete e dumeletše EPA. EPA ye mpsha e tla babalela molao wa tefo woo o o ratago, dikabelo, maphelo le maemo a polokego le dipeano tše dingwe tše dikgolo gomme tša kgonthiša gore kgwebišano ya Afrika Borwa UK e tšwela pele ntle le tšhitišo. Se se tla tšhireletša kgahlego ya setšhaba ya Afrika Borwa.5.5 Kabinete e dumeletše tumelelano ye e akantšwego, le gore ge mekgatlo ka moka e saenne tumelelano e tla išwa Palamenteng gore e dumelelwe.6. Moakanyetšo wa khoine ya Khamphani ya Minti ya Afrika BorwaKabinete e dumeletše meakanyetšo ya khoine ya Khamphani ya Minti ya Afrika Borwa ya mohlwaela wa khoine wa bakgoboketši ba segopotšo – Krugerrand ya R2 ya selibere ye tshesane ya 2020 (2oz); le Natura ya R25 ya selibere (1oz.). Morero wa mohlwaela wa khoine ye ke “Ema ditaenoso – Akhosaria. Tsebišo e tla bewa kuranteng ya mmušo gore dikhoine tše tša segopotšo di thome go šomišwa.C. Ditiragalo tše di Tlago1. Kgwedi ya Dinamelwa1.1 Kabinete e dumeletše Leano la Tirišo le Lesolo la Matšatši a 365 la Kgwedi ya Dinamelwa ya Diphalane ya 2019 ka fase ga morero wa “Mmogo a re direng gore Mafolofolo a Kabo ya Ditirelo a Tšwele pele gomme Re godiše Ekonomi”. Polokego ya ditsela tša rena e swanelwa ke gorego be le poledišano ya matšatši a 365 le temošo yeo e tšwelago pele go bašomiši ka moka ba tsela; bobedi baotledi le basepela ka dinao.1.2 Lesolo le tla nepiša gape ditsenogare tša mmušo go kaonafatša mokgwa wa dinamelwa wa naga, dipeeletšo tša mananeokgoparara ao a beakantšwego le maikarabelo a go šireletša mananeokgoparara a mmušo.D. Melaetša1. MahlokoKabinete e romela melaetša ya mahloko go:1.1. Balapa le bagwera ba Motlatšatona wa Kgoro ya Diminerale le Enetši, Mohumagadi Bavelile Hlongwa, yoo a hlokafetšego kotsing ya sefatanaga mmogo le malapa a batho ba bane bao ba hlokafetšego le yena ge ba be ba leka go thuša banamedi bao ba bego ba amegile kotsing ye nngwe.1.2. Batho le mmušo wa Repabliki ya Zimbabwe go latela go hlokofala ga Mopresidente wa maloba Robert Gabriel Mugabe. Ka fase ga boetapele bja Mopresidente Mugabe, Zimbabwe e swareletše gomme ya lwa ntwa ntle le letšhogo kgahlanong le bokoloni ya hlohleletša ntwa ya rena kgahlanong le mmušo wa kgethollo gomme ya re fa tshepo ya gore Afrika Borwa le yona e tla lokologa.1.3. Balapa le bagwera ba moraloki wa maloba wa rugby wa Springbok Chester Mornay Williams yoo a tumišitšwego mo gae le lefaseng ka moka ka tema yeo a e kgathilego go phenyo ya Afrika Borwa ka Mogopo wa Lefase wa Rugby wa 1995. Mešongwana ya gagwe mo karolong ya papadi e hlohleleditše bafsa go dinepo le ditoro tša bona. Mopresidente Ramaphosa o hlomphile mogale wa rugby yo a fetilego ka go mo fa Poloko ya Semmušo ya Profense ya Go ikgetha ya Legoro la Bobedi.1.4. Balapa le bagwera ba mogolegwa wa maloba wa Robben Island le mahlwaadibona wa Kapa Bohlabela Vincent Diba. Mopresidente Ramaphosa o mo file Poloko ya Profense ya Go ikgetha ya Legoro la Bobedi, yeo e akaretšago dibopego tša moletlo tšeo di tla abjago ke SAPS.1.5. Balapa le bagwera ba molwantšha kgethollo Adelaine Hain – mmago radipolotikimogolo wa Britain Lord Hain – yoo a hlokofetšego a na le mengwaga ye 92. Adelaine Hain o šomile gabotse ka go lwantšha kgethollo gomme a thuša batho bao ba bego ba gateletšwe - boikgafo bjoo bo dirilego gore mmušo wa kgethollo o mo iletše ke moka ka morago wa iletša monna wa gagwe, Walter, pele o ba gapeletša go ba bafaladi ka United Kingdom.2. Ditebogišo2.1. Kabinete e na le setšhaba le Afrika gape go lebogiša Ndlovu Youth Choir, ka ge ba fihleletše makgaolakgang mo phadišanong ya America’s Got Talent. Khwaere ye e dutše e dira gore naga le kontinente di ikgantšhe ka yona mo nakong ya phadišano ka moka.2.2. Oratilwe AJ Hlongwane yoo a tsebegago gabotse bjalo ka DJ Arch Jnr yoo a thopilego sefoka sa South Africa’s Got Talent ka 2015 ge a be a na le mengwga ye meraro. The Guinness World Records e mo tsebišitše semmušo bjalo ka DJ ye nnyane go feta ka moka ka 2017, O laleditšwe go kgatha tema dinageng tše dintši gomme o phagamiša folaga ya Afrika Borwa ka tiragatšo ya gagwe ya go makatša mo pontšhong ya Britain’s Got Talent: The Champions. Re mo lakaletša tše dibotse.Dipotšišo:Mohumagadi Phumla Williams – Molaodimogolophethiši wa Motšwaoswere (GCIS)Mogala: 083 501 0139 "
"Pego ya Kopano ya Kabinete ya 16 Diphalane, 2019 ",17 Oct 2019,https://www.gov.za/speeches/statement-cabinet-meeting-16-october-2019-17-oct-2019-0000,https://www.gov.za/nso/speeches/pego-ya-kopano-ya-kabinete-ya-16-diphalane-2019-17-oct-2019-0000,"Kabinete e kopane ka Laboraro, 16 Diphalane 2019, mo Tuynhuys ka MotsekapaA. Merero ye Bohlokwa Seemong sa Bjale 1. Tšhupane ya Kgoketšo ya Lefase 1.1 Kabinete e amogela dikutollo tša Tšhupane ya Kgoketšo ya Lefase ya ngwaga le ngwaga ya Foramo ya Ekonomi ya Lefase yeo e bontšhago Afrika Borwa e ile godimo go feta mafelo a šupa; gomme seo se dira gore e goke kudu babeeletši le kgonagalo ya go hlola mešomo yeo e nyakegago kudu.1.2 Pego e bolela gore Afrika Borwa e bontšhitše ‘tšwelopele ye bohlokwa’ malebana le boleng bja institušene, go swana le go lokiša tekano ya maatla go phatlalala le makala a mmušo a go fapana, le go kaonafatša bokgoni bja taolo bja lekala la mmušo le taolo ya tirišano.1.3 Afrika Borwa e hweditše gape dintlha tše 100 ka “tekatekano ye e kaonafaditšwego gabotse, inšorense, mebaraka ya sekoloto” gomme e lekanyeditšwe go ba ya bo 19 mo lefaseng bjalo ka hapo ya ditšhelete. Pego e file gape naga ye dintlha tša godimo go feta ka moka go ba “ye nngwe ya go ba le mananeokgoparara a dinamelwa ao a hlabologilego kudu” (e lekanyeditšwe go ba ya bo 45) gomme ka bogolo bja mmaraka (e lekanyeditšwe go ba ya bo 35).1.4 Tekakanyetšo ye e kaonafetšego e kgonthiša gore ditsenogare tša mmušo mo go matlafatšeng metheo ye bohlokwa wa go tsošološa ekonomi di thoma go tšweletša dipoelo tše dibotse. Kabinete e ipiletša go maAfrika Borwa ka moka go aga mo go dikatlego tše tše bohlokwa ge re Godiša Afrika Borwa Mmogo.2. Peeletšo 2.1 Kabinete e amogela peeletšo ka Toyota Afrika Borwa ka Kenya yeo e tla bonago dikabo tša kagolefsa ya Toyota Hilux ka nageng e tšweletšwa ka lefelong la tšweletšo la khamphani ka Durban. Se se sepelelana le go kaonafatša kgwebišano ka Afrika le go matlafatša lekala la matlafatšo ya difatanaga ka kontinenteng.2.2 Bjalo ka karolo ya go goka babeeletši ba bantši, Mopresidente Cyril Ramaphosa beke ye o boledišane le babeeletši le baetapele ba kgwebo ka thokwana ga Samiti ya Afrika ya Financial Times ya bo 6 ka London. O file polelo ya pulo mo samiting, yeo e nepišitšego merero ya kgwebo le dibaka tša dinaga tša Afrika.2.3 Samiti ya Dipeeletšo ya bobedi ya Afrika Borwa e tla swarwa ka la 5 go fihla ka la 7 Dibatsela 2019. Khonferense e tla re gape ya nyaka go beakanya R1.2 trilione mo dipeeletšong tše difsa mo mengwageng ye mehlano yeo e tlago gomme ya godiša naga bjalo ka lefelo la dipeeletšo leo le ratwago.3. Pabalelo ya meetse 3.1 Bjale ka ge re lebile dikgweding tša selemo, Kabinete e ipiletša go batho ka moka ka Afrika Borwa go šomiša meetse ka bohlale le tsheketšo3.2 Kabinete e reta gape maloko a setšhaba ka kgotlelelo ya bona yeo e tšwelago pele mo nakong ya go tswalelwa moo go beakantšwego ga Protšeke ya Meetse ya Lesotho Highlands ka Taolo ya Kaonafatšo ya Lesotho Highlands le Taolo ya Thanele ya Trans-Caledon nakong ya Diphalane le Dibatsela 2019. Nepo ya go tswalelwa mo ke go dumelela tlhokomelo ya nako le nako, yeo e hlokegago ka morago ga mengwaga ye mengwe le ye mengwe ye 10.3.3 Ditsenagare tša tšhoganetšo di dirilwe go thuša khuetšo ya komelelo ye e tšwelago pele ka Kapa Leboa. Ditsenogare ke karolo ya Kaonafatšo ya Lefase le Lenaneo la Thekgo la Balemi bao ba Kopanego. Go bile le peakanyolefsa ya R30 milione ya tsenogare ya bjako go reka le go phatlalatšwa ga furu mo ditšhabeng tša balemi bjalo ka thušo ya nakwana. Mmušo o tla oketša gape meetse ka go epa dipetse tše di borilwego mo dikarolong tšeo di amegilego tša profense.3.4 Go tlaleletša maano a tšhoganetšo a Kgoro ya Meetse le Kelelatšhila, Kabinete e hlohleletša batho ka moka mo nageng go dula ba babalela meetse nako le nako, ka ge Afrika Borwa e le naga ya go hloka meetse.4. Ditlhahlobo tša Setifikeiti sa Marematlou (NSC) 4.1 Kabinete e lakaletša barutwana ka moka tše dibotse ge ba itokišetša ditlhahlobo tša mafelelo a ngwaga. Ditlhahlobo tša NSC tša Mphato wa Marematlou wa 2019 di tla ngwalwa ka la 23 Diphalane go fihla ka la 28 Dibatsela. Palomoka ya barutwana ba nako ka moka ba 629 197 le ba nakwana ba 122 471 ba ingwadišeditše go ngwala ditlhahlobo.4.2 Khansele ya Kgonthišo ya Boleng ka Thutong ya Kakaretšo le Tšwelopele le Tlhahlo (Umlusi) e kgonthišitše gore Kgoro ya Thuto ya Motheo (DBE) le dikgoro tša yona tša diprofense di maemong a mabotse go laola NSC ya 2019.4.3 Kabinete e hlohleletša batswadi le bahlokomedi go thekga bana ba bona ka tsela ye nngwe le ye nngwe yeo e kgonagalago ge ba itokišetša leeto la bona la mengwaga ye 12 ya sekolo. Ditšhaba di hlohleletšwa go hlola tikologo ye botse gore bana ba ngwale ditlhahlobo tša bona tša mafelelo.5. Setlamo sa Thušo ya Ditšhelete tša Baithuti sa Setšhaba (NSFAS) 5.1 Kabinete e hlohleletša baithuti ka moka bao ba nago le maswanedi a thušo ya NSFAS ya ngwaga wa dithuto wa 2020 go dira dikgopelo. Leboo la dikgopelo tša NSFAS le buletšwe semmušo baithuti bao ba ratago go tšwetša pele dithuto tša bona diyunibesithing le dikholetšheng tša Thuto ya Mešomo ya Diatla le Tlhahlo (di-TVET).5.2 Letšatšikgwedi la go tswalela dikgopelo tša thušo ya NSFAS ke bošegogare ka la 30 Dibatsela 2019. Baholegi ka moka ba setlamo ba gonabjale ga se ba swanela go dira dikgopelo.6.1 Sehla sa Motšhelo 6.1 Kabinete e reta batšhedi ba motšhelo ba dimilione bao ba šetšego ba tladitše difomo tša bona tša motšhelo. Kgoboketšo ya maleba gape ye e beakantšwego gabotse e kgonthiša taolo ya ditšhelete.6.2 Tirelo ya Motšhelo ya Afrika Borwa (SARS) e tla bulwa ka Mekibelo go tloga ka 8:00 go fihla ka 13:00 mo kgweding ya Diphalane 2019 go thuša batšhedi ba motšhelo go iša d but ifomo tša bona tša motšhelo.6.3 Batšhedi ba Motšhelo ba gopotšwa go swara dipalelo ka moka le dirasiti go thekga tshepetšo ya go tlatša difomo. Batšhedi ba Motšhelo ba hlohleletšwa kudu go šomiša mekgwa ya titšitale ya SARS eFiling le SARS MobiApp yeo e abago dibopego tšeo di kaonafaditšwego tšeo di fihlelelwago ke bašomiši letšatši le lengwe le le lengwe bošego le mosegare.7. Dikgaruru tšeo di Ikadilego ka Bong le Dipolao tša Basadi (GBVF)7.1 Kabinete e reta matseka a Lekala la Dikgaruru tša Lapa, Tšhireletšo ya Bana le Bosenyi bja Thobalano la Ditirelo tša Maphodisa a Afrika Borwa ka KwaZulu-Natal, bao ba šomilego ka maatla gore ba hwetše dikotlo tše 35 tša maphelo ka moka kgolegong le tše dingwe tša mengwaga ye 621 kgolegong go basenyi ba melato ya thobalano mo nakong ya Lewedi fela.7.2 Kabinete e dula e ikgafile go matlafatša diinstitušene tša mmušo go kgonthiša gore basenyi ba GBVF ba swarwa ka pela gomme ba lebane le letsogo le maatla la molao. Kabinete e boeletša boipiletšo bja yona go setšhaba go tšwela pele go šoma le mekgatlo ya phethagatšo ya molao go fediša dikgaruru kgahlanong le bana ka Afrika Borwa.B. Diphetho tša Kabinete 1. Leano la Methopo ye e Kopantšwego (IRP) 20191.1 Kabinete e dumeletše pego ya IRP2019, yeo e fago leanokakanywa la kopanyo ya enetši ya naga mo nakong ya 2030.1.2 Ka Phato 2018, Kabinete e dumeletše go lokollwa ga kakanywa ya IRP2018 gore go boledišanwe le setšhaba ka yona, yeo e diragetšego gare ga Lewedi le Dibatsela 2018. Dikgopolo tše dintši tšeo di tšwago go setšhaba, dirutegi, ditsebi go tšwa lekaleng la enetši le bakgathatema ba maleba go swana le Tlhabollo ya Ekonomi ya Setšhaba le Khansele ya Mešomo le Komiti ya Potfolio ya Enetši, di akareditšwe ka go IRP2019.1.3 Leano le šišinya ditsenogare tše senyane go kgonthiša dikarabo tša naga go dinyakwa tša enetši mo nakong ye e tlago. Ditsenogare di tšwa go mokgwa wa gonabjale wa nyakego le kabo ya enetši le maikarabelo a naga lefaseng a go ba le tšweletšo ye nnyane ya maemo a tšhilafatšo ya leratadima.  Leano le ka tlhakong ya pholisi ya go latela kopanyo ya enetši ya go fapafapana yeo e fokotšago nyako ya mothopo wo mogolo wa enetši wo tee goba ye mmalwa. Le tla mpshafatšwa go sepelelana le tikologo ya lekala la enetši leo le fetogag1.4 IRP2019 ye e amogetšwego e tla ngwalwa ka kuranteng ya mmušo gomme ya hwetšagala ka wepsaeteng ya Kgoro ya Diminerale le Enetši go www.dmr.gov.za.2. Pego ya Pholisi ya Tekanetšo ya Nako ya Gare (MTBPS) 2.1 Tona ya Ditšhelete Tito Mboweni o hlalošeditše Kabinete ka ga MTBPS. Moragwana kgweding ye, Tona o tla alela Palamente MTBPS, yeo e tla utollago diphetogo go tekanyetšo ya setšhaba go kgonthiša tshwarelelo ya ditšhelete.2.21 Kabinete e tshepa gore MTBPS e tla bontšha maAfrika Borwa le babeeletši gore mmušo o ikgafile go laola ekonomi ka mokgwa wa go lekanela gape wa maikarabelo.3. Tlhako ya Tlhabollo ya Mahlakore a Mararo ya Setšhaba (NSDF)3.1 Kabinete e dumeletše phatlalatšo ya NSDF gore setšhaba se e swayeswaye. Tlhako e šišinya ditsenogare tša phetogo go dipeakanyo tša tlhabollo tšeo di arogantšwego ka merafo, tšeo di tšwelago pele go oketša go se lekalekane ga mahlakore a mararo ka mo nageng. E utolla dikarolo tša sebaka gomme ya šišinya taolo ya mafolofolo ya methopo ya tlhago le tikologo ya diphedi tša naga.3.2 Tlhako e šišinya taetšo ya mahlakore a mararo yeo e beakantšwego go ya go tlhabollo ya ekonomi ya leago ya go swarelela ya naga, gape e aba lekala le le kopantšwego la maemo a godimo le mokgwa wa mahlakore a mararo ao a beakantšwego.4. Pego ya Mokgwa wa Tshedimošo ya Tšhireletšo ya Leago yeo e Kopantšwego ya Setšhaba (NISPIS) 4.1 Kabinete e amogela dipoelo tša tshekatsheko yeo e dirilwego go baholegi ka moka ba thušo ya leago bao e lego barutwana ba Kreiti 12 ba 2018. Tshedimošo e tšwa go ba NISPIS, yeo e latišišago barutwana ka go šomišago dinomoro tša bona tša dipukwana tša boitsebišo, mohuta wa thušo yeo ba bego ba e hwetša le dikolo tša bona.4.2 Go ya ka ba mokgwa wa, go barutwana ba 400 761 bao ba atlegilego mo ditlhahlobong tša bona tša NSC, 237 114 ya bona e be e le baholegi ba thušo ya leago. Ba e ka bago 36% ba amogetšwe go dira ditikrii, ba 38% ba amogetšwe go dira diploma gomme ba 26% ba amogetšwe go dira setifikeiti sa godimo.4.3 Dipoelo di kgonthiša dipoelo tše dibotse tša ditsenogare tša mmušo, kudu mo go kaonafatšeng maphelo a bahloki le bana bao ba lego kotsing.5. Komiti ya Ditona tša Dikgoro tša go Fapana (IMC) ya Kaonafatšo ya Naga5.1 Kabinete e hlalošeditšwe ka tšwelopele yeo e dirilwego ke IMC ka Kaonofatšo ya Naga go potlakiša kaonafatšo ya naga le peakanyolefsa ka go lokolla naga ya mmušo go tlhabolleng madulo a batho.5.2 Kabinete e amogetše tšwelopele yeo e dirilwego ke IMC. E dumeletše gape ditšhišinyo mo go naga ya mmušo yeo e utollotšwego. Ke dikarolo tše e ka bago tše167 tša naga ya mmušo tšeo di ka dirago dihektare tše 14 105 tšeo di lego ka fase ga Kgoro ya Mešomo ya Setšhaba le Mananeokgoparara tšeo di dumeletšwe go ka lokollwa go hlabollelwa go ba madulo a batho ka go fa Tokumente ya Go dumelela Go emela Mmušo Legato go Mokgatlo wa Tlhabollo ya Dintlo (HAD), HAD ke mokgatlo wa tlhabollo wa lekala la setšhaba la bosetšhaba woo o tšeago le go beakanya naga gammogo le go hlabolla naga le go laola protšeke ya tlhabollo ya dintlo le madulo a batho.5.3 Kabinete e dumeletše gape gore go tšwe taelo ye e lebišitšwego go dikhamphani ka moka tša mmušo le makgotla a mangwe a setšhaba go ka lokolla naga efe goba efe ya bona.C. Molaokakanywa 1. Molaokakanywa wa 2019 wa Tšhilafatšo ya Mawatle ka Oli (Peakanyo, Karabo le Tirišano)1.1 Kabinete e dumeletše phatlalatšo ya Molaokakanywa wa 2019 wa Tšhilafatšo ya Mawatle ka Oli (Peakanyo, Karabo le Tirišano) yeo e fago dipoelo go Kopano ya Lefase ka ga Peakanyo, Karabo le Tirišano ya 1990.1.2 Kopano ya lefase ya mawatle e tšweleditše mekgwa ya go šogana le ditiragalo tša tšhilafatšo ya mawatle ka oli mo nageng le ka tirišano le dinaga tše dingwe. Afrika Borwa ke leloko la Mokgatlo wa Mawatle wa Lefase, mokgatlo wa Kopanoditšhaba woo o nago le maikarabelo a go godiša polokego ya dikepe le go thibela go tšhilafatša mawatle.1.3 Ge molaokakanywa o fetišwa go ba molao, o tla kgontšha Afrika Borwa go dira mananeo, tlhahlo le go phethagatša mananeo le ditshepedišo tša tsebišo ya go ela gabotse ga dikepe tšeo di fetago ka mabopong a Afrika Borwa.D. Ditiragalo tše di Tlago 1. Kopano ya Ditoropokgolo tše di Kopanego le Mebušo sa Segae (UCLG): Samiti ya Lefase ya Baetapele ba Segae le Dilete.1.1 Kopano ya UCLG: Samiti ya Lefase ya Baetapele ba Segae le Dilete e tla swarwa go tloga ka la 11 go ya go la 15 Dibatsela mo Albert Luthuli International Convention Centre ka Durban.1.2 Bjalo ka ge e beakantšwe ke UCLG, samiti ye ke ye kgolo go feta ka moka gape ya khuetšo lefaseng ka moka yeo e kopanyago boramotse, dikhanselara, mmušo wa segae le badirišani ba lefase. E tla ba kopano ya mathomo go latela Khonferense ya Habitat III gomme e tla amogela pego ya tšwelopele ka ga phethagatšo ya Dinepo tša Tlhabollo ya go Swarelela le khuetšo ya tšona mo maemong a fase.2. Thakgolo ya Mopresidente ya Mmotlolo wa Tlhabollo ya Selete sa eThekwini2.1 Thakgolo ya mmotlolo wa tlhabollo wa selete/toropokgolo mo eThekwini ka Labohlano, 18 Diphalane mo Stediamong sa Princess Magogo ka KwaMashu.2.2 Bjalo ka karolo ya thakgolo, Mopresidente Ramaphosa o tla bula Mara Phone, yeo e lego feme ye mpsha ye kgolo ya di-smartphone ya batho ba Afrika ya Mara Group. Peeletšo ye ya theknolotši ya godimo ke karolo ya maikano ao a dirilwego mo tlhomišong ya Samiti ya Dipeeletšo ya Afria Borwa ngwaga wa go feta.2.3 Mopresidente Ramaphosa o tla etela gape Seteišene sa Maphodisa go lebelela ditaba tša polokego le tšhireletšo mola Tona ya Maphelo, Ngaka Zweli Mkhize, a tla etela dinolofatši tša maphelo.3. Foramo ya Ekonomi ya Russia-Afrika 3.1 Mopresidente Ramaphosa o tla eta pele kemedi ya Afrika Borwa go Foramo ya Ekonomi ya Russia-Afrika ya mathomo, yeo e tla swarwago ka Sochi, Russia go tloga ka la 23 go fihla ka la 24 Diphalane 2019.3.2 Foramo e tla nepiša dikarolo tše bohlokwa tša tirišano gare ga Russia le dinaga tša Afrika. Dipoledišano di tla nepiša direrwa tše tharo tša metheo: “Go hlola Dikopanyo tša Ekonomi”, Go hlola Diprotšeke tša Mohlakanelwa” le “Go dirišana ka Lekaleng la Tlhokomelo le Leago.”D. Melaetša 1. Kabinete e romela melaetša ya mahloko go:Batho ba mmušo wa Japan go latela ledimo leo le sentšego go phatlalala le naga, gomme la hlola mahu a mmalwa le go senya mananeokgoparara. 2. Kabinete e romela ditebogišo go:di-Springboks ka go fihlelela makgaolakganyana a Sefoka sa Lefase sa Rugby sa 2019 ka Japan gomme e ba lakaletša tše dibotse ge ba tšwela pele mo thonamenteng.Tonakgolo Abiy Ahmed Ali wa Ethiopia, yo a abetšwego Sefoka sa Khutšo sa Nobel go lemoga maitapišo a gagwe a go fihlelela khutšo le tirišano ya lefase gape kudu, maitapišo a gagwe a go fediša bonaba bja nako ye telele gare ga Ethiopia le Eritrea.Brigid Kosgei wa Kenya ka go roba rekoto ya lefase ya basadi mo marathoneng wa Chicago. Gammogo le Eliud Kipchoge go ba mokitimi wa marathone wa mathomo go kitima lebelo la diiri tše pedi; a kitima lebelo la dikhilomitara tše 42 mo diiring tša ka fase ga tše pedi.Batho ba Repabliki ya Mozambique go swara dikgetho tša Mopresidente, tša Palamente le tša Diprofense ka Labobedi, 15 Diphalane 2019. Khomišene ya Kopano ya Afrika e rometše balebeledi le ditsebi tša dikgetho ka nageng go latela taletšo go tšwa go Mmušo wa Mozambique.3. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba.3.1 Maloko a Boto ya Sekhwama sa Bohlokwa sa Enetši:a. Ngaka Monde Mnyande (Modulasetulo);b. Mohumagadi Nolubabalo Sondlo;c. Morena Nkululeko Poya; led. Moatbokheiti Priakumari Hassan.3.2 Maloko a babolokedi ba Brand South Africa Trust: a. Ms Thandi Tobias-Pokolo (Modulasetulo)b. Ms Loretta Jacobus;c. Prof Yiva Rodny-Gumede;d. Ms Rashel Kalidass;e. Ms Muditambi Ravele;f. Dr Stavros Nicolaou;g. Mr Mlungisi Lulu Johnson;h. Mr Bushang Jacques Modipane;i. Mr Johannes George Sebulela;j. Dr Keabetswe Modimoeng;k. Ms Tebogo Mamorobela;l. Ms Sisanda Bukeka-Nkoala; lem. Mr Andrew Madella3.3 Maloko a Boto ya Balaodibagolo ba Institute ya Bobegaditaba bja Elektroniki bja Setšhaba bja Afrika Borwa: a. Mohumagadi Molebogeng Leshabane (Modulasetulo)b. Mohumagadi Bongekile Filana;c. Mohumagadi Tobeka Buswana;d. Profesa Christian Adendorff;e. Morena Melvyn Lubega;f. Mohumagadi Nomonde Hlatshaneni; leg. Morena Lionel Adendorf.3.4 Maloko a Boto ya Balaodibagolo Posokantoro ya Afrika Borwaa. Ms Tshikani Colleen Makhubele (Modulasetulo);b. Mr Ismail Mamoojee;c. Ms Nondumiso Pumela Ngonyama;d. Mr Kgamedi Albert Ramoadi;e. Ms Catharina van der Sandt;f. Ms Nonzukiso Zukie Siyotula;g. Mr Zolani Kgosie Matthews (moemedi wa mokgatlo wa bašomi); leh. Mr Thomas Sipho Nkese (moemedi wa mokgatlo wa bašomi).3.5 Go thwalwa gape mošomong ga Morena Thobile Lamati bjalo ka Molaodimogolophethiši (DG) mo Kgorong ya Bašomi mengwaga ye mehlano.3.6 Mohumagadi Simone Constance Geyer bjalo ka Motlatša Molaodimogolophethiši (DDG) mo DBE.Dipotšišo:Mohumagadi Phumla Williams – Seboleledi sa Kabinete sa MotšwaoswereMogala: 083 501 0139"
"Pego ya Kopano ya Kabinete ya 30 Diphalane, 2019",31 Oct 2019,https://www.gov.za/speeches/statement-cabinet-meeting%C2%A0-31-oct-2019-0000,https://www.gov.za/nso/speeches/statement-cabinet-meeting%C2%A0-31-oct-2019-0000,"Kabinete e kopane ka Laboraro la 30 Diphalane 2019, Tuynhuys ka MotsekapaA. Merero ye Bohlokwa Seemong sa Bjale1. Khonferense ya Afrika Borwa ya Dipeeletšo (SAIC)1.1. Kabinete e letetše ka tshepho khonferense ya Bobedi ya SAIC 2019 yeo e tlo swarwago bekeng ye tlago go thoma ka la 5 go fihla ka la 7 Dibatsela 2019 kua Sandton Convention Centre gola Gauteng ka tlase ga morero wo: “Potlakišo ya Kgolo ya Ikonomi ka Kago ya Dikgwebišano”. 1.2. SAIC 2019 e gata mohlaleng wa SAIC ya mathomo yeo e bego e swerwe ka Dibatsela 2018, yeo e gokilego dipeeletšo tša go fihla R300 bilione. Tšona di akaretša khamphani ya konokono ya boditšhabatšhaba ya e-commerce e bago Amazon ge e hlomile hapo ya ditirelokgokagano tša inthanete mono Afrika Borwa; khamphani ya meepo ya boditšhabatšhaba e bago Vedanta Resources ge e beeleditše botološong bja ka mo nageng; khamphani ya theknolotši ya Rwanda e bago Mara Corporation, ka go dira dillathekeng tša sebjalebjale tša theknolotši ya maemo a godimo kudu le gape khamphani ya dikhemisi ka go beeletša go dibolayabohloko tša go hlweka kgahlanong le ditwatši. 1.3. Re tlaba le maAfrika Borwa ka moka go amogela baromiwa ba go feta 1 500 bao ba emelago banna le basadi ba go tšwa ka mono nageng le ba boditšhabatšhaba bao ba letetšwego go ba gona Khonferenseng ya Dipeeletšo. 1.4. Ka la 7 Dibatsela, khonferense ye e tlo tšwelapele Yunibesithing ya Johannesburg Khamphaseng ya Soweto fao go tla šetšwago boihlamelokgwebo, diphetošo le kgodišo ya dikgwebopotlana le tša magareng.2. Foramo ya Afrika ya Dipeeletšo (AIF)2.1. Sehlopha sa Panka ya Tlhabollo ya Afrika se tlo swara Foramo ya Afrika ya Dipeeletšo go thoma ka la 11 go fihla ka la 13 Dibatsela 2019 kua Johannesburg. Wo ke monyetla wo mongwe wa dipeeletšo gore Afrika Borwa e kgone go tsenelela ka gare ga dipeeletšo tšeo nepokgolo ya tšona e lego go potlakiša kgatelopele ya mananeokgoparara a Afrika.2.2. Foramo ye e kopantšha mmogo dikhwama tša phenšene, dikhwama tša mmušo tša dipeeletšo, babeeletši ba praebete, difeme tša praebete tša dipeeletšo gotee le baetapele ba mebušo. Yona e tlo šetša go hlabolla le go phethagatša dikwano tša go utolla menyetla ya Afrika ya dipeeletšo tša go bitša dibilionebilione tša ditolara. 2.3. Ka moya wa go fihlelela nepo yeo go boletšwego ka yona ya go hloma lenaneo la mananeokgoparara a mmušo le a praebete, mmušo o beetše thoko R100 bilione mo mengwageng ye lesome ye tlago bakeng sa Sekhwama sa Mananeokgoparara a Bosetšhaba, ebile mmušo o lebeletše gore kua pele o šome le babeeletši ba praebete le dihlongwa tša boditšhabatšhaba tša ditšhelete go hlatloša kgatelopele ya mananeokgoparara a naga ya gaborena.3. Polelo ka ga Pholisi ya Tekanyetšokabo ya Paka ya Magareng (MTBPS)3.1. Kabinete e amogetše MTBPS ya 2019 yeo e filwego ke Tona ya Ditšhelete Tito Mboweni yeo e bego e hlagišwa kgahlagong le ditiragalo tše boima tša ikonomi ya ka mo nageng le ikonomi ya lefaseng ka bophara. MTBPS ya 2019 e šišinya magato ao a tlo fedišago disenyegelo tša mmušo le sekoloto seo se amago GDP.3.2. Kabinete e lemogile gape dipoelo tša Kotara ka Kotara tša Ditekolonyakišišo tša Bašomi kotareng ya boraro ya 2019 tšeo di lokolotšwego ke Kgoro ya Dipalopalo tša Afrika Borwa tšeo di laeditšego gore kelo ya semmušo ya tlhokego ya mešomo e hlatlogetše godingwana ka seripanyana sa palokelo ya peresente sa 0,1 ya fihla go 29,1% ge e bapetšwa le kotara ya bobedi ya 2019. 3.3. Kabinete e na le tshepho ye e tletšego ya gore ge maAfrika Borwa ka moka ba ka thušana le mmušo go phethagatša boikgafo bjo bo hlatholotšwego ka gare ga MTBPS ya 2019, re ka kgona go godiša Afrika Borwa mmogo, ra rotoša kgolo ya ikonomi ya rena le gape palo ya mešomo yeo e hlokagalago kudu ka mo nageng. 4. Eskom4.1. Kabinete e amogetše sengwalwa sa go bitšwa ‘‘Roadmap for Eskom in a Reformed Electricity Supply Industry”, seo se lokolotšwego ke Tona ya Dikgwebo tša Mmušo Pravin Gordhan, ka Labobedi la 29 Diphalane 2019. 4.2. Se se latela kwalakwatšo ye dirilwego ke Mopresidente Ramaphosa Polelong ya gagwe ya Maemo a Setšhaba ya 2019 kgweding ya Hlakola ge a be a re go kaonafatša bokgoni bja ditiro, Eskom e tlo aroganywa ka magoro a mararo e lego tshepedišo ya mohlagase, go fehlwa ga mohlagase le kabaganyo ya ona. 4.3. Kabinete e thekga ditšhišinyo tša mmotlolo wa kgwebo wa Eskom tšeo e lego dikgatišo tša moragorago go bea Eskom maemong a maleba gore e gole. Sengwalwa se sa mašupatsela se bonelapele kabo ya mohlagase ka theko ya fase, tšhireletšego ya enetši le methopo ya go fapafapana ya enetši ka go tsamaišana le Thulaganyo ye Kopanetšwego ya Didirišwa yeo e phatlaladitšwego kuranteng ya mmušo kgweding yona ye, ebile e hlatholla ka fao enetši ya naga ye e tswakanego ka gona mo mengwageng ye 10 ye tlago.4.4. Re dira boipiletšo go bakgathatema ka moka lefapheng la enetši go thekga ka botlalo phethagatšo ya thulaganyo ye. 5. Makgaolakgang a Mogopo wa Lefase wa Rakbi (RWC)5.1. Ka boikgantšho Kabinete e lebogiša sehlopha sa bosetšhaba sa rakbi, the Springboks, ge se fihleletše makgaolakgang a 2019 a RWC. Kabinete e dira boipiletšo go maAfrika Borwa ka moka le bathekgi ba rena go tšwa lefaseng ka bophara go thekga sehlopha sa ‘‘the Boks’’ le go laetša thekgo ya bona sehlopheng se tšwang ka mo nageng ka go kgatha tema ka go apara dikhipha tše tala ka mmala Labohlano wo mongwe le wo mongwe le go abelana melaetša ya thekgo mananeokgoparareng a dikgašo tša setšhaba ka go šomiša di-hashtag tše #StrongerTogether, #Bokke, #Rugbyworldcup.5.2. Mopresidente Ramaphosa o tla ba gona papading ya makgaolakgang go la Japan go fa sehlopha sa rena sa bosetšhaba tshepho ye maatla.5.3. Kabinete e amogela sephetho sa SABC sa go fa phatlalatšo ya thwii ya papadi ya makgaolakgang magareng ga Afrika Borwa le Engelane ka Mokibelo wa la 2 Dibatsela, go thoma ka iri ya bo 11:00. 6. Pabalelo ya meetse6.1. Kabinete e hlohleletša maAfrika Borwa ka moka go tšwela pele go seketša le go babalela meetse. Se se latela pego ya moragorago mabapi le go theoga ga meetse ka matamong a naga. Afrika Borwa e magareng ga dinaga tše 30 tša go goma kudu mo lefaseng. Dipula tša maemo a ka fase a ao re a tlwaetšego le tša go tšea nako ye telele di sa ne dikarolong tše dingwe tša naga, le gape dithemphereitšha tša moragorago tša go fiša kudu, di gakaditše seemo. 6.2. Le ge e le gore Kgoro ya Meetse le Tlhwekišo e phethagaditše dithulaganyo tša tšhoganyetšo, Kabinete e dira boipiletšo go rena ka moka go šoma mmogo go netefatša tšhomišo yeo e swarelelago ya sedirišwa se se bohlokwahlokwa sa go se hwetšagale moroba. Dikeletšo tša tsheketšo ya meetse di akaretša go lekola fao meetse a dutlago gona, go diriša meetse ao a šomilego go nošetša dirapana tša matšoba pele ga 06:00 le ka morago ga 18:00 le gape go bjala dimela tša go kgotlelela komelelo. Re swanetše gore ka moka ga rena re kgathe tema go seketša meetse. 7. Dikwano tša tšhomišanommogo gotee le naga ya China 7.1. Motlatšamopresidente David Mabuza o tšeere leeto la mošomo kua the People’s Republic of China, fao e tla bago yo mongwe wa modulasetulo wa Kopano ya Bošupa ya Khomišene ya Afrika Borwa le China (BNC) yeo e swerwego go fihla ka la 3 Dibatsela 2019. BNC ya Afrika Borwa le China e hlomilwe ka 2002 go šoma bjalo ka sefala sa togamaano go kalokana le merero ye swanago go etša tlhohleletšo ya dikgwebišano le neeletšano ya menyetla ya ikonomi.7.2. Palomoka ya dikhamphani tše 26 tša Afrika Borwa e beeletša nageng ya China, ka disenyegelo tša tšhelete ya go fihla R88 bilione magareng ga Pherekgong 2003 le Phato 2019. Ka go le lengwe, palomoka ya dikhamphani tša China tše 88 e gare e beeletša ka mo Afrika Borwa, ka disenyegelo tša tšhelete ya go balelwa R116 milione mo mengwageng ye swanago. 7.3. Kabinete e amogela go saenwa ga dikwano tša tšhomišanommogo ya togamaano magareng ga Kgoro ya tša Boeti ya Afrika Borwa le khamphani ya kua China ya go bitšwa Tencent yeo e laolago sefala sa dikgokagano sa go bitšwa WeChat. Kwano ye ya mengwaga ye mebedi e fa Afrika Borwa khumanego ya thwi ya dimilione tša baeti bao ba holofetšago ba China ka mahlakoreng ka bobedi e lego kgwebo le boithabišo, le go bapatša naga ye bjalo ka lefelo la boeti leo motho a ka ikgethelago lona. 7.4. Afrika Borwa e ikemišeditše go oketša gabedi palo ya baeti ba boditšhabatšhaba bao ba gorogelago ka mo nageng go tloga go 10, 4 milione go fihla go 21 milione pele ga 2030.7.5. Kabinete e amogela gape lesolo la matlafatšo la Kgoro ya Thuto ya Motheo la balaodi ba dikolo ka tšhomišano le mmušo wa China, leo ka lona le dirilego gore dihlogo tša dikolo tše 25 ba abelane dikgopolo le go rerišana ka ditlwaedi tše kaonekaone ditikologong tša dikolo gotee le dihlogo tše dingwe tša dikolo.  8. Thibelo ya bosenyi8.1. Kabinete e lemoga mošomo wa Lesolo la O Kae Molao, leo le eteletšwego pele ke Ditirelo tša Maphodisa tša Afrika Borwa (SAPS) ebile le tšwelapele go dira kgatelopele yeo e kgahlišago kudu mo phenkgišanong ya kgahlanong le bosenyi mo Gauteng. 8.2. Makgolokgolo a babelaelwa go ralala le profense ba golegilwe ka baka la bosenyi bja go fapafapana ebile palo ye e akaretša 717 ya babelaelwa bao ba nyakwago ke maphodisa, ba 90 ba bona ke bao ba tšhabilego ebile ba nyakwa ke maphodisa ka melato ya go amana le dikgaruru tšeo di ikadilego ka bong (GBV). 8.3. Kabinete e dira boipiletšo go maAfrika Borwa ka moka go tšwelapele ka thekgo le kamego ya bona phenkgišanong ya kgahlanong le bosenyi ka go bega ditiragalo tša bosenyi makgotleng a phethagatšo ya molao. Badudi ba ka šomiša gape APP ye mpsha ya SAPS ya twantšho ya bosenyi ya go bitšwa MySAPS go loma maphodisa tsebe bjalo ka bohlokaina, go hwetša setiši sa maphodisa sa kgauswi le bona le go romela ditemošo tša tšhoganyetšo le melaetša. Kabinete e ikgafetše go netefatša gore setšhaba ka moka ka mo nageng se phela tikologong ya go bolokega le ya go šireletšega.9. GBV le Dipolao tša Basadi9.1. Kabinete e amogela kahlolelo ya bophelo ka moka ge a balwa makga a 20 yeo e filwego malobanyana mo ya go lekana kgolego ya mengwaga ye 758 yeo e filwego sekata se sehlogo, Bongani Lucky Masuku, gotee le kahlolelo ya bophelo ka moka yeo e filwego sekata seo se bonwego molato Nicholas Ninow. Dikahlolelo tše di romela molaetša wo bogale gore peakanyo ya toka ya rena e ka se kgotlelele le gatee bosenyi kgahlanong le basadi le bana. 9.2. Mmušo o santše o ikgafetše go fana ka tlhokomelo go batšwasehlabelo le go hlohleletša batšwasehlabelo ba GBV go šomiša ditirelo tšeo ba di abelwago ke Senthara ya Melato ya GBV. Senthara ye e šoma bošego le mosegare ngwaga ka moka. Batšwasehlabelo ba ka leletša 0800 428 428 goba ba ka romela ‘please call me’ go *120*7867# goba ba tsena wepsaeteng ya www.gbv.org.za. Mopresidente Ramaphosa o tlare lehono a seboša Palamente le setšhaba ka maitekelo a go fediša GBV le Dipolao tša Basadi ge a araba dipotšišo kopanong ya Kgothakgothe ya Bosetšhaba.B. Diphetho tša Kabinete1. Thulaganyokakaretšo ya Bosetšhaba ya Diokobatši (NDMP) ya 2019-20241.1. Kabinete e dumeletše NDMP ya 2019-2024 le thulaganyo ya yona ya phethagatšo, yeo e hlathollago maanopeakanyo a go lwantšha tlaišo ya dikobatši le direthefatši mo Afrika Borwa. NDMP ya 2019-2024 e latela phetleko ya NDMP ya 2013-2017. 1.2. Thulaganyo ye e šišinya dinepo tše šupa tša leanopeakanyo go lwantšha tlaišo ya diokobatši mo setšhabeng sa rena. E šišinya gape go swaragana le phokotšo ya nyakego ya diokobatši, taolo ye matlafetšego ya diokobatši tšeo di diretšwego tšhomišo ya kalafo, gotee le pušo, boetapele le boikarabelo bja phethagatšo ya NDMP. 2. Pholisi ya Bosetšhaba ya Tlhokomelo le Tšhireletšo ya Bana (NCCP)2.1. Kabinete e dumeletše NCCP, yeo e phethagatšago Molao wa Bana, 2005 (Molao 38 wa 2005). Karolo 28 ya Molaotheo wa Rephabliki ya Afrika Borwa ya 1996 e lemoga ditokelo tša bana ka moka ditirelong tša leago le tša tšhireletšo kgahlanong le dikgaruru, tlaišo, tlhokomologo le tshwarompe. 2.2. NCCP yeo e dumeletšwego e tiišeletša tsamaišo ya peakanyo ya tlhokomelo ya bana le tšhireletšo ya bona, ebile e netefatša tšhomišomoka ya didirišwa tša bjale bakeng sa ditirelo tšeo di kaonafetšego tšeo di hlohleletšago kgodišo ye botse ya bana. Go ya pele pholisi ye e arabela gape Kahlolelo ya Kgorotsheko ya Godimo ya North Gauteng yeo e filego Tona ya Tlhabollo ya Leago taelo ya semolao ya go dira diphetogo tšeo di tlo matlafatšago peakanyo ya tlhokomelo ya bana ka batswadi bao e sego ba bona.3. Diphemiti tša Moswananoši tša Lesotho (LSP)3.1. Kabinete e dumeletše go okeletša di-LSP nako ka mengwaga ye mengwe ye mene. Nako ye e lego gona ya bjale e felelwa ke nako ka la 31 Manthole 2019. Go okeletšwa nako go go tla thuša Kgoro ya Merero ya Selegae (DHA) go ruma mošomo wa yona wa go hwetša ditsela tša go rarolla ditaba tša tšhologelo ka nageng, kudukudu ya badudi ba go tšwa seleteng sa Dinaga tšeo di Hlabologago tša Borwa bja Afrika.3.2. Kokeletšo ye ya nako e tla dirišwa fela go bao gabjale ba nago le diphemiti tša LSP. DHA e tla fana ka tshedimošo ka botlalo ka tshepedišo yeo e tlo latelwago. C. Ditiragalo tšeo di Tlago1. Go bulwa ga Kgorotsheko ya Godimo 1.1. Mopresidente Ramaphosa o tla bula semmušo Kgorotsheko ya Godimo ya Mpumalanga kua Mbombela, ka Labohlano la 8 Dibatsela 2019. Mopresidente o tla ba le Tona ya Toka le Ditirelo tša Tshokollo ya Bagolegwa Ronald Lamola le gape Tona ya Mešomo ya Setšhaba le Mananeokgoparara go bontšha phihlelelo ye bohlokwa mo lenaneong leo le nepilego go fana ka khumanego ya toka go maAfrika Borwa ka moka. Ye ke kgato ya mafelelo ya lenaneo le yeo e netefatšago gore go ba le Kgorotsheko ya Godimo profenseng ye nngwe le ye nngwe ya tše senyane tša Afrika Borwa.1.2.    Batho ba Mpumalanga ba tla thoma go ba le Kgorotsheko ya Godimo ye lego ya bona ebile ba ka se hlwe ba namela ka ditšhelete tša godimo ba etla Pretoria go hwetša ditharollo tša kgorotsheko ya godimo. D. Melaetša1. Kabinete e lebiša ditebogišo tša yona go: 1.1. Olwami Shangase wa mengwaga ye 12 wa go tšwa KwaZulu-Natal, yo puku ya gagwe ya go bitšwa Rejected Treasure e nepilego go ruta batho ka moka, kudukudu bana, ka maatla a go lebalelana le go ratana.1.2. Amahle Zenzile wa mengwaga ye 11 wa go tšwa Motsekapa, yo a memilwego go emela Afrika Borwa Phadišanong ya Afrika ya Baswa ya Papadi ya Chess yeo e tlo swarwago gola Namibia kgweding ya Manthole.1.3. Motšweletši le mohlami wa mo nageng ya Afrika Borwa, Morena Lebohang Morake, yo a netefaditšego gore Drakensberg Boys Choir e phagamišeditše folaga ya naga godimo ge e be e diragatša seloba seo se ikgethilego sa Lion King kua London.1.4. Mopresidente Mokgweetsi Masisi le setšhaba sa Botswana dikgethong tše dingwe tša khutšo tša mopresidente, tšeo di tiišago temokrasi ya naga ya Botswana goya pele. Afrika Borwa e romela baromiwa go ba karolo ya go bewa setulong ga Mopresidente wa Botswana gosasa ka la 1 Dibatsela 2019. Re holofela go tšwelapele ka dikamano tša rena tša leago, tša ikonomi, tša sepolotiki le tša botseta le naga ya Botswana.E. Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba.1.    Lekgotla la ZA Domain Name Authority:1.1.    Mohumagadi Palesa Legoze (Modulasetulo)1.2.    Mohumagadi Veronica Motloutsi 1.3.    Mohumagadi Sizo Mzizi 1.4.    Moprofesara Kasturi Moodaliyar 1.5.    Mohumagadi Malekgoloane Malapane1.6.    Moprofesara Daniel Mashao 1.7.    Mohumagadi Anriette Esterhuysen 1.8.    Morena Rendani Mbuvha, le 1.9.    Morena Nicholas Msibi (o thwetšwe gape)2. Mohumagadi Mmakgomo Anna Tshatsinde, Motlatšamolaodipharephare (DDG): Ditirelo tša Tekolo ya Lekala, Kgoro ya Thulaganyo, Tlhokomelo le Tekolo (DPME).3. Morena Blake Keith Mosley-Lefatola, DDG: Tlhokomelo ya Lefapha la Mmušo le Tlhabollo ya Mabokgoni, DPME.4. Morena Luambo Thomas Sigama, DDG: Ditirelo tša Setšhaba, DHA.Dipotšišo: Mohumagadi Phumla Williams – Seboleledi sa Kabinete sa MotšwaoswereSellathekeng: 083 501 0139"
Pego ya Kopano ya Kabinete ya la 20 Dibatsela 2019,21 Nov 2019,https://www.gov.za/speeches/statement-cabinet-meeting-held-wednesday-20-november-2019-21-nov-2019-0000,https://www.gov.za/nso/speeches/pego-ya-kopano-ya-kabinete-e-kopanego-ka-laboraro-20-dibatsela-2019-21-nov-2019-0000,"Kabinete e kopanego ka Laboraro 20 Dibatsela 2019, Tuynhuys ka MotsekapaA.  Merero ye Bohlokwa Seemong sa Bjale1.  Khonferense ya Afrika Borwa ya Dipeeletšo (SAIC)1.1.  Kabinete e laeditše dipoelo tše botse tša SAIC le tša Foramo ya Afrika ya Dipeeletšo (AIF) tšeo di swerwego ka go latelana ga tšona go thoma ka yeo e swerwego ka la 5 go fihla ka la 7 Dibatsela 2019 gomme e latelwe ke yeo e swerwego go thoma ka la 11 go fihla ka la 13 Dibatsela 2019.1.2.  Tšhelete ya go bitša R363 bilione ka dipeeletšo tšeo di holofeditšwego di tsebagaditše kopanong ya bobedi ya Afrika Borwa ya SAIC ebile tšhelete ya go balelwa US$40 bilione ya dipeeletšo tšeo di holofetšwego le tšona di tsebagaditšwe kopanong ya AIF. Se se tloga se laetša gapegape boitshepho bjo bo tiilego ikonoming ya gaborena.1.3.  Khamphani ya kgoparara ya go tšweletša dipampiri le dithišu Sappi gotee le khamphani ya kgoparara ya go titiela madila e bago Heineken di be di le magareng ga dikhamphani tše dingwe tše ntši go holofetša dibilione tša diranta. Ngwageng wo fetilego, khonferense ya mathomo ya dipeeletšo e kgonne go fihlelela dikholofetšo tša dipeeletšo tša go bitša R300 bilione le go hwetša boikgafo bjo bongwe go tšwa go, magareng ga tše dingwe, khamphani ya konokono ya boditšhabatšhaba ya e-commerce e bago Amazon, Aspen Pharmacare le khamphani ya theknolotši ye lego kua Rwanda e bago Mara Coroporation. Dikholofetšo tše ka moka tša dipeeletšo di tšwelapele go kgonthišiša gore Mopresidente Cyril Ramaphosa ka nako tšohle o santše a le mo morerong wo rulagantšwego wa dipeeletšo wa go fihlelela nepo ya R1,2 trilione mo mengwageng ye mehlano.1.4.  Beke ya go feta, Lefelo la go Ikgetha la Dikgwebo tša go Dira Difatanaga (SEZ) la Tshwane le tsebagaditše dipeeletšo tšeo di letetšwego go goka tšhelete ya go balelwa R3,6 bilione le go hlola mešomo ya thwii ya go lekana 6 700. Ford SA, yeo e tlo šomelago go tšwa lefelong leo, e rulaganya go hlatloša tšweletšo ya yona ya bene ya Ranger go tloga go difatanaga tše 520 go fihla go tše 720 ka letšatši mebarakeng ya yona ya boditšhabatšhaba le ya ka mo nageng ka bobedi ga yona. Khamphani ya kua Japan e bago Isuzu le yona e tsebagaditše dipeeletšo tša go fihla R1,2 bilione ka tšweletšong ya yona ya ka mo nageng go la Port Elizabeth yeo e tlo kaonafatšago ikonomi ya Kapa Bohlabela.1.5.  Kabinete e thabela kudu le go leboga babeeletši ka moka le bakgathatema ba khonferense ye nngwe yeo e atlegilego. Ge re šoma mmogo, re ka iša Afrika Borwa pele.2.  Khonferense ya Ditona tša Afrika ka ga Tikologo (AMCEN)2.1.  Kabinete e amogela go thwalwa ga Tona ya Tikologo, Kagodikgwa le Boreatlhapi Barbara Creecy bjalo ka Modulasetulo wa AMCEN mo mengwageng ye mebedi ye tlago.2.2.  Afrika Borwa e filwe bodulasetulo bja AMCEN kua khonferenseng ya go swarwa gabedi ka ngwaga yeo e bego e swaretšwe Toropongkgolo ya eThekwini go la KwaZulu-Natal go thoma ka la 11 go fihla ka la 15 Dibatsela 2019. Ye ke foramo ye bohlokwa ya Ditona tša Afrika go tšweletša maanopeakanyo a go phediša nako ye telele diphedi tše humilego tša go fapafapana tša Afrika. Foramo ye e thuša gape kontinente go tšweletša maemo ao a swanago a ditherišano diforamong tša boditšhabatšhaba go etša Khonferense ya bo25 ya Ditšhabakopano ka Phetogo ya Leratadima (COP25) yeo e swaretšwego kua Spain, go thoma ka la 2 go fihla ka la 13 Manthole 2019.3.  Samiti ya Brazil, Russia, India, China le Afrika Borwa (BRICS)3.1.  Kabinete e amogela ka atla tše pedi dipoelo tša samiti ya bo11 ya BRICS yeo e bego e swaretšwe go la Brasilia, Brazil ka fase ga morero wo: ‘‘Kgolo ya Ikonomi bakeng sa Bokamoso bjo Gatetšego Pele’’.3.2.  Mopresidente Ramaphosa le baetapele ba bangwe ba BRICS ba boledišane le Khansele ya Kgwebo ya BRICS go tiišeletša le go hlohleletša dikamano tša bogwebi, tša kgwebo le tša dipeeletšo magareng ga maloko a BRICS. Kabinete e amogela ka atla tše pedi go tšewa ga Tsebagatšo ya Samiti ya BRICS ka Baetapele ba Mebušo ya dinaga tše.3.3.  Tsebagatšo ye e ama boikgafo bja go lwantšha go bewa ga ditheko tša fase ka boomo go ditšweletšwa tšeo di romelwago ka mo nageng, le magato a go kaonafatša nyakego ya lefaseng ka bophara le kgolo ya ikonomi. Tsebagatšo ye e tiišetša goyapele maitekelo a go tšwetšapele tšhomišanommogo ya rena go dihlogotaba tšeo di akaretšago dipeeletšo ka gare ga e-commerce gotee le dikgwebo tše nnyane, dikgwebopotlana le tša magareng.3.4.  Boleloko bja BRICS go Afrika Borwa bo bea gabotse naga ye seemong sa kgwebišano ye hlatlogilego, dipeeletšo, boeti, kago ya mabokgoni, mabokgoni le phetišetšo ya mabokgoni e lego dilo tše bohlokwa mo lesolong la rena la go rarolla ditlhotlo tše tharo e lego tlhokego ya mešomo, bohloki le go se lekalekane.4.  Mengwaga ye 25 ya Tokologo4.1.  Kabinete e amogela go tsebagatšwa ga pego ya Tshekatsheko ya Mengwaga ye 25 e lego thumo ya ditherišano tšeo di nabilego go ralala naga le kontinente ya Afrika. Pego ye e lemoga diphenyo tša rena go bušetša sekeng seriti sa batho le go kaonafatša khumanego ya bona ya ditirelo tša motheo.4.2.  Tše dingwe tša diphenyo tše di akaretša khumanego ya gohle ya thuto ya motheo, go katološwa ga khumanego ya thuto ya godingwana, khumanego ya ditirelo tša mahala tša maphelo lefapheng la mmušo le phethagatšo ya moputso wa leago. Le ge e le gore re fihleletše dikgolo tše di makatšago, ikonomi ya rena e santše e nyaka go fetošwa ka botlalo le go dirwa gore e hole motho mang le mang. Se sengwe gape ke gore thulaganyo ya mafelo yeo tšweleditšego pele dikarogantšho tša mmušo wa kgethollo di santše di sa fetoga.4.3.  Pego ye e šišinya gore naga ye e swanetše go agwa ka diphenyo tša mengwaga ye 25 ye fetilego ya temokrasi kudukudu ka go fetoša kudu dilo tše pedi e lego ikonomi ya gaborena le thulaganyo ya mafelo ya naga ya gaborena. Pego ye e ka humanwa go tšwa wepsaeteng ya Kgoro ya Peakanyo, Tekodišišo le Tshekatsheko ya Phethagatšo ya Mošomo mo go www.dpme.gov.za.5.  Taolo ya masetlapelo5.1.  Kabinete e lebiša mahloko a yona go malapa a maAfrika Borwa a 14 bao ba hlokagetšego ka baka la madimo a malobanyana mo gola KwaZulu-Natal ebile e lakaletša bao ba gobetšego pholo ya ka pejana.5.2.  Ba Ditirelo tša Taolo ya Masetlapelo ba gare ba swaragane le tshenyo ye hlotšwego ke ledimo leo le sentšego mananeokgoparara a mmušo le go ama malapa a go feta 798 kua New Hanover le kua Bergville, KwaZulu-Natal.5.3.  MaAfrika Borwa ba hlohleletšwa go ntšha mahlo dinameng le go tšea magato a maleba a polokego ge kotsi ya dipula tše maatla le dipula tše šoro tša matlakadibe di santše di le gona dikarolong tše dingwe tša naga.6.  Eskom6.1.  Kabinete e thekga go thwalwa ga Morena Andre de Ruyter bjalo ka Mohlankediphethišimogolwane (CEO) wa Eskom. Go thwalwa ga CEO ya goyagoile ke kgato ye bohlokwa ya mathomo go tiišeletša Eskom, go swaragana le ditlhotlo tša mmušo le tša taolo ya ditšhelete go moabi wa mohlagase wa mmušo ebile thwalo ye e tla netefatša kabo yeo e sa fetogego ya mohlagase setšhabeng.6.2.  Morena de Ruyter gabjale ke CEO ya khamphani ya go šoma ka diphuthelwana ya Nampak. Kua moragonyana o be a tsokame maemo a godingwana a tša semolao, bobapatši le ditiro kua Sasol ya ka mo Afrika Borwa, ya Germany le ya China gomme maemo a gagwe a mafelelo kua Sasol e be e le Mohlankediphethišimogolwane wa Sehlopha ka mo Afrika Borwa.6.3.  Morena de Ruyter o tsena maemong a gagwe a šikere maitegolelo a bohlokwa a boditšhabatšhaba; maitemogelo ao a tseneletšego a go swaragana le mmušo le mekgatlotaolo goya ka mehutahuta ya makgotla a maatlataolo; mabokgoni a go fetoša seemo ao a ikadilego ka kgaotšo ya disenyegelo yeo e etšwego tlhoko, kaonafatšo ya ditseno le mpshafatšo ya setheo, diphenyo tšeo di ka šalwago morago tša go aba dipoelo tšeo di swarelelago le boleng bja ditirelo go bakgathatema; leanopeakanyo leo le tieletšego le mabokgoni a phethagatšo ka šedi ya go loga leano la go tla ka dikgopolo tša maphefo le go momaganya mebotlolo ya ditiro tša setheo se le kabo ya ditirelo ye logetšwego maano.6.4.  Kabinete e dumela gore Morena de Ruyter o tla šomammogo le baetapele ba Eskom go sepediša magatotharollo ao a šišintšwego a Eskom goya ka fao a hlagišitšwego ka gare ga sengwalwa sa Eskom sa “Roadmap for Eskom in a Reformed Electricity Supply Industry”.6.5.  Kabinete e tla tšwelapele go thekga Eskom mo maitekelong a yona a go bušetša sekeng mabokgoni a yona le bokgoni bja go aba kabo ya enetši ya goyagoile.7.  Magato a boipelaetšo a bašomi ba Ditirelo tša Difofane tša Afrika Borwa (SAA)7.1  Kabinete e dira boipiletšo go batho ka moka bao ba amegago magatong a boipelaetšo kua SAA go šoma mmogo go hwetša ditharollo tšeo di ka bago mo dikgahlegelong tše kaone tša bohle kudukudu naga ye.7.2.  Le ge e le gore Molaotheo wa Rephabliki ya Afrika Borwa wa 1996 o bolela ka ditokelo tša bašomi go emiša mešomo ya bona, re lemoša batho kgahlanong le dipolelo tša go hloka maikarabelo tša bohle le matšhošetši polokegong ya banamedi goba ba malapa a bona nakong ye. Mokgwa wa go rena khutšo le wa go se šitiše batho wa go rarolla dithulano ke wona ka nako tšohle o nyakegago. Kabinete e santše e nale tshepho ya gore tharollo ye borutho e tla humanwa mogwantong wo tšeerego nako ye telele wa SAA.8.  Bolwetši bja Tlhako le Molomo (FMD)8.1.  Kabinete e seboditšwe ka FMD ya moragorago dikarolong tše dingwe tša naga. Le ge e le gore bolwetši bjo ga bo tliše kotsi maphelong a batho, ke bolwetši bjo bo fetelanago kudu magareng ga diphoofolo tša go amuša tša tlhako ya go pharoga. Kabinete e dira boipiletšo go batho ka moka bao ba amilwego ke se setšhabeng sa Limpopo go latela ditshepedišo tša polokego bjalo ka magato a go fediša go phatlalala ga bolwetši bjo.8.2.  Bengdipolasa ba kgopelwa go efoga go kgobokantšha mehlape mmogo ge ba eya difantising, dipontšhong le ditiragalong tše dingwe. Ba hlohleletšwa gape go ntšha mahlo dinameng go bona dika tša go laetša bolwetši bjo le go ikgokaganya le ngaka ya diphoofolo goba setsebi sa maphelo a diphoofolo, ge go le maleba.9.  Morero wa Baromiwa ba go Ikgetha gola South Sudan9.1.  Kabinete e amogela kgatelopele ye dirilwego ditharollong tše ipheditšego tša dithulano le go tliša tielelo nageng ya South Sudan. Afrika Borwa e fana ka thekgo maitekelong ka moka a phethagatšo ya Kwano yeo e Mpshafaditšwego nageng ya South Sudan ka go tsamaišana le maikarabelo a Baromiwa ba go Ikgetha.9.2.  Motlatšamopresidente David Mabuza, mo maikarabelong a gagwe bjalo ka Moromiwa wa go Ikgetha nageng ya South Sudan, o swere ditherišano tša selete gotee le Mopresidente wa Uganda Yoweri Museveni le Mopresidente wa Khansele ye Ikemego ya Motšwaoswere ya Sudan gola Khartoum Abdalftah Alburhan A. Alrahman.9.3.  Ditherišano tše di be di sekametše phethagatšong ya Kwano ye Mpshafaditšwego Tharollong ya Dithulano ka gare ga Rephabliki ya South Sudan.10.  Khonferense ya Boditšhabatšhaba ka ga Setšhaba le Tlhabollo (ICPD25)10.1.  Samiti ya moragorago ya ICPD25 ye e bego e swaretšwe kua Nairobi, Kenya e hlohleleditše Lenaneo la Magato la ICPD le go tliša magato a mošito phethagatšong ya Lenaneo la 2030 la Tlhabollo ya Goyagoile.10.2.  Afrika Borwa ga ya fihlelela boikgafo bja yona bja go bokanya diphenyo tekatekanong ya bong ka go matlafatšwa ga basadi le basetsana go ralala Afrika Borwa ka maitekelo ao a akaretšago tshedimošo ya thulaganyo ya malapa le ditirelo; go se be le mahu a bana le a basadi go akaretšwa le khumanego ya ditokelo tša thobalano le tša pelego le gape go tiišeletša magatotharollo a go emiša dikgaruru tša thobalano le tše ikadilego ka bong le polao ya basadi (GBVF) le ditlwaedi ka moka tše šoro kgahlanong le basadi le basetsana.B.  Diphetho tša Kabinete11.  Lesolo la Matšatši a 16 la Twantšho ya Dikgaruru Kgahlanong le Basadi le Bana11.1.  Kabinete e tla ba le Mopresidente Ramaphosa go amogela dikotlo tše tharo tša bophelo ka moka tša Kgoro ya Godimo ya Kapa tšeo di filwego sekata le mmolai wa moithuti wa Yunibesithing ya Kapa Uyinene Mrwetyana. Kotlo ye ke ye nngwe ya dikotlo tšeo di filwego ke dikgorotsheko tša rena kgwedi ya go feta. Re santše re dumela gore bao ba dirago bosenyi bjo ba go tšhabiša dinama tša mmele kgahlanong le basadi le bana ga ba na bodulo setšhabeng sa rena ebile ba swanetše go lebagana le letsogo la molao.11.2.  Afrika Borwa e tla ba le badudi ba lefaseng ka bophara mo lesolong la Matšatši a 16 la Twantšho ya Kgahlanong le Basadi le Bana (go thoma ka la 25 Dibatsela go fihla ka la 10 Manthole e lego Letšatši la Boditšhabatšhaba la Ditokelo tša Botho), go lemoša batho ka GBVF ka mo nageng.11.3.  Kabinete e thekga lenaneo la go oketšwa ga Matšatši a 16 a Twantšho go fihla go a 365 ao a tlo tšwetšwago pele ka lenaneo la temošo, thekgo le thuto go emiša dikgaruru kgahlanong le maloko a setšhaba ao a lego kotsing, kudukudu basadi le bana.11.4.  Matšatši a 16 a Twantšho, ao a šeditšego go rapa le go lemoša setšhaba ka khuetšo, a tlo thakgolwa ke Mohlomphegimogolo, Mopresidente wa naga ye Morena Cyril Ramaphosa ka la 25 Dibatsela motsaneng wa Ga-Seleka profenseng ya Limpopo. Morero wo ‘‘Go lokile go lekane: Mmogo re potlakiša phethagatšo ya go fediša dikgaruru tša go ikala ka bong’’, o wela godimo ga kgatelopele yeo e fihleletšwego go tšweletša karabelo yeo e ipheditšego ka botlalo ya mafapha ka moka go lebeletšwe lemena la GBVF.11.5.  Kabinete e dira boipiletšo go maAfrika Borwa ka moka go ema ka maoto le go balwa magareng ga bao ba ikemišeditšego go lwantšha dikgaruru kgahlanong le basadi le bana nepo e le go hlola magae a go bolokega, setšhaba sa go bolokega le mafelo a bohle a go bolokega bathong ka moka.12.  Dipoelo tša Pego ya Botlhakiši ya 2018/19 tša dikgoro tša mmušo wa profense le tša mmušo wa bosetšhaba12.1.  Mohlakišipharephare (AG) Kimi Makwetu o seboditše Kabinete ka ditlamorago tša dipoelo tša pego ya botlhakiši ya 2018/19 tša dikgoro tša mmušo wa profense le tša mmušo wa bosetšhaba. Kabinete e hlobaetšwa ke tlhatlogo ye tšwelago pele ya go dirwa ga dilo ka tsela ye fošagetšego. Makalakgwebo a 12 a kgethilwe gore a hlakišwe ka disenyegelo tšeo di sa latelego molao. A seswai a makalakgwebo a a bile le disenyegelo tšeo di fošagetšego. A šupa a tšona e be e le a Dikgoro tša Mmušo wa Profense magorong a Maphelo, a Madulo a Batho, a Thuto; Kgoro ya Bosetšhaba ya Bodulo bja Batho, Meetse le Kelelatšhila le Kgoro ya Bosetšhaba ya Thuto ya Motheo le Etšensi ye Laolwago ke Mmušo ya Ditirelo tša Banamedi ba Ditimela ya Afrika Borwa (PRASA).12.2.  Molaophetošwa wa Ditlhakišo tša Mmušo, 2018 (Molao 5 wa 2018), wo o tsentšwego tirišong ka la 1 Moranang 2019, o letetšwe gore o matlafatše mošomo wa Kantoro ya AG le go netefatša gore mmušo o thoma go swaragana kudu le dikgoro tšeo di tšwelago pele go hlokomologa tshepedišo ya pušo.12.3.  Go fihla gabjale, Kabinete e thekgile phethagatšo ya Molao wo, kudukudu fao go sa latelwago molao ka tsela ye swanetšego mo ebile go nyakega gore AG a fetišetše pele karogo yeo gore e nyakišišwe goya pele, mo dinyakišišo tša gona di tla akaretšago le makalakgwebo ao a šomago ka tša molao.12.4.  Kabinete e santše e ikgafetše go netefatša pušo ya go hloka bosodi ka gare ga ditheo tšeo di sepedišwago ke mmušo. Sekolo sa Bosetšhaba sa Mmušo se laetšwe go aba tlhahlo le thekgo ye maleba go ditheo tšeo di hlokago tlhahlo ya goya pele ya bašomedi ba yona. Bao ba gatakago ka boomo tlhako ya taolo ya matlotlo a mmušo ba tla lebana le ditlamorago tša go tlaiša didirišwa tša mmušo.13.  Protšeke ya Pabalelo le Tokologo ya Bohwa bja Naga (RLHR)13.1.  Kabinete e amogetše pego ya kgatelopele ka Protšeke ya RLHR gotšwa go Tona ya Dipapadi, Bokgabo le Setšo Nathi Mthethwa. Kgoro ya Bokgabo le Setšo, ka go šomišana mmogo le Khansele ya Bosetšhaba ya Bohwa le Etšensi ya Methopo ya Bohwa ya Afrika Borwa, e tla hlaola, ya kgoboketša le go hlohleletša pabalelo ya histori ya rena le mafelo a histori mo kontinenteng ao a nago le kamano le bohwa bja tokologo bja Afrika Borwa.13.2.  Protšeke ye e šoma bjalo ka kgaolo ya naga ye ya Lenaneo la Kontinente ya Afrika la Bohwa bja Tokologo. Mananeokgoparara a kgale le mafelo a hlaotšwe diprofenseng ka moka tše senyane ebile a mangwe a ona a šoma bjalo ka dinolofatši tša bohwa bja boeti. Kabinete e thekgile thulaganyo ya phethagatšo ya mengwaga ye meraro yeo e hlagišitšwego.C.  Melaokakanywa14.  Molaokakanywa wa 2019 wa Taolo ya Tsheketšo ya Dinamelwa14.1.  Kabinete e dumeletše tlhagišo Palamenteng ya Molaokakanywa wa 2019 wa Taolo ya Tsheketšo ya Dinamelwa. Molaokakanywa wo o kopantša mmogo ditaolo tša tsheketšo tša dinamelwa goba selo se tee. Wona o šišinya go hlongwa ga Lekgotlataolo le Tee fela la Taolo ya Tsheketšo ya Dinamelwa le gape Khansele ya Taolo ya Dinamelwa. Molaokakanywa wo o tlo dirišwa mafapheng a difofane, boemakepe, ditimeleng le dinamelwa tša mebileng.14.2.  Molaokakanywa wo o fetile ditherišanong tša setšhaba gabedi ka 2018. Ditshwayotshwayo tše tšwago tshepedišong ya therišano ya setšhaba di kopantšwe go hlama Molaokakanywa wo o sekasekilwego. Ditlamorago tša go phethagatša Molaokakanywa wo di tla kgatha tema go lebeletšwe maitekelo a Kabinete a go nolofatša ka fao kgwebo e dirwago ka gona ka mo Afrika Borwa. Go tloga gabjale dikgwebo di tla fetišwa sehlongweng se le noši sa taolo ya ditefišo ge di boledišana le intasteri ya dinamelwa ka mo nageng. Sehlongwa sa go se tšee lehlakore go lebelela mošomo wo se šišintšwe gore se be ka fase ga Tona ya Dinamelwa.D.  Ditiragalo tšeo di Tlago15.  Mmotlolo wa Tlhabollo ya Dilete15.1.  Mohlomphegimogolo Mopresidente wa Rephabliki, Morena Cyril Ramaphosa o tla thakgola Mmotlolo wa boraro wa Tlhabollo ya Dilete kua Seleteng sa Waterberg ka Labobedi, 26 Dibatsela 2019 Lepatlelong la Dipapadi la Shongoane gola Lephalale, Limpopo.15.2.  Tikologo ya Waterberg ke lefelo le legologolo la go tšweletša platinamo ka mo profenseng, ebile go rafša ga malahla le tlhabollo ya petroleamo go rotošitše nyakego ya dibešwa tša go fehlwa ga mohlagase. Lephalale ke gape legae la mehutahuta ya ditiragalo tša temo.16.  Kgwedi ya Temošo ya Ditokelo tša Batho bao ba Phelago ka Bogole16.1.  Afrika Borwa e keteka Kgwedi ya Temošo ya Ditokelo tša Batho bao ba Phelago ka Bogole yeo e thomilego ka la 3 Dibatsela 2019 go tlo fihla ka la 3 Manthole 2019. Morero wa lenyaga ke wo: ‘‘Mmogo re aga Afrika Borwa ye akaretšago Ditokelo tša Digole’’.16.2.  Mmušo o fihleletše kgatelopele kabong ya polokego ya leago bathong bao ba nago le bogole ebile o tšwelapele go atlega ka mananeo a ona ao a beago pele kakaretšo ya ikonomi maphelong a batho bao ba phelago ka bogole.17.  Letšatši la Lefase la go Fehla Twantšho ya AIDS17.1.  Motlatšamopresidente Mabuza, maemong a gagwe bjalo ka Modulasetulo wa Khansele ya AIDS ya Bosetšhaba ya Afrika Borwa, o tla etapele taetšo ya Letšatši la Lefase la go Fehla Twantšho ya AIDS ka la 1 Manthole 2019 gola Orkney, Leboa Bodikela. Morero wa 2019 wa Letšatši la Lefase la go Fehla Twantšho ya AIDS ke wo: ‘‘Ditšhaba di dira diphetogo’’.17.2.  Letšatši la Lefase la go Fehla Twantšho ya AIDS la 2019 ke monyetla wa dinaga lefaseng ka bophara go laetša tema yeo di e kgathilego ka go fapafapana ga tšona twantšhong ya phatlalalo ya HIV le AIDS. Morero wa lenyaga o lemoga tema ye bohlokwa ye kgathilwego ke batho setšhabeng ebile ba tšwelapele go e kgatha magatong a HIV le AIDS.17.3.  Afrika Borwa e be e le gare e phegeletše morero wa yona wa go fetoša HIV, AIDS le mauba a bolwetši bja mafahla (TB), ka diphenyo tšeo di bonagalago tša go akaretša dikgatelopele tša saenthifiki phekolong ya HIV le batho ba bantši bao ba amogelago phekolo ya dianthiretherobaerale.17.4.  Khumanego ya kalafo ya dianthiretherobaerale lefapheng la mmušo la maphelo e goletše godimo go tloga go balwetši ba 45 500 ka 2004 go fihla ka godimo ga 4,7 milione ka 2019. Se se tlaleletšwa ke mananeo a phetošo ya maitshwaro a go akaretša go dirwa diteko kgafetšakgafetša, le go šomiša dikhondomo tša basadi le tša banna go theoša kelo ya malwetši.E.  Melaetša18.  MahlokoKabinete e lebiša mahloko a yona go:Lapa la Bogoši la AmaXhosa le badudi ka bophara, ka go hlokagala ga Segatakaboya, Kgoši Mpendulo Calvin Zwelonke Sigcawu.ba lapa le bagwera bja mogaši wa mahlwaadibona le moetapele wa dikgopolo, Morena Xolani Gwala. Mopresidente Ramaphosa o tsebagaditše Poloko ya go Ikgetha ya Semmušo ya Profense ya Legoro la 2 go Morena Gwala. O boloketšwe kua Impendle gola KwaZulu-Natal ka Mokibelo wa la 9 Dibatsela 2019.ba lapa le bagwera ba Mohlankediphethišimogolwane wa peleng wa SABC, Morena Solly Mokoetle.ba lapa le bagwera ba rakgwebo, Morena Allan Gray, yo e lego mothomi wa khamphani ya taolo ya dithoto ye reetšwego ka leina la gagwe.ba lapa le bagwera ba mongwadi wa Afrika Borwa wa go tsebega kudu, molwelatokologo le sereti, Morena Sandile Dikeni.ba lapa le bagwera ba modiragatši, Morena Andile Gumbi, yo a bego a tsebega kudu ka tema ya gagwe thalokong ya Isibaya le ya The Lion King.ba lapa le bagwera ba modiragatši wa peleng wa YoTV Morena Luther Cohen ebile e be e le leloko la sehlopha sa mmino se se bego se ipitša Jozi.19.  DitebogišoKabinete e lebiša ditebogišo tša yona go:Tona ya Temo, Mpshafatšo ya Naga le Tlhabollo ya Dinagamagae Thoko Didiza, bjalo ka Modulasetulo yo a kgethilwego wa Komiti ya Moswananoši ya Sethekniki ya Kopano ya Afrika go tša Temo le Tlhabollo ya Dinagamagae.MaAfrika Borwa ka moka bao ba tlilego ka boati bja bona go amogela sehlopha sa rena sa bosetšhaba sa rakbi seo se thopilego sefoka e lego Springboks go tšwa Mogopong wa Lefase wa Rakbi wa 2019 kua Japan.Brad Binder ge a thopile sefoka kua Malaysian Moto2 Grand Prix. Re mo lakaletša mahlatse le mahlogonolo sehleng seo se latelago ge a tlabe a phadišana legorong la MotoGP gotee le sehlopha sa go Reisa sa Red Bull KTM Factory.Chad le Clos ka go thopa gauta diphadišanong tša 100m le 200m ka bobedi ga tšona Mogopong wa Lefase wa go Rutha wa FINA gola Doha, Qatar.Caitlin Rooskrantz ge a bile le maloka a Diolimpiki tša 2020 kua Japan morago ga go ba moAfrika Borwa wa mathomo wa go thopa mogopo wa gauta kua Phadišanong ya Dikonokono ya 2019 ya Lefase ya Boitšhidillo ka Dithobollo.Teddy Nzama, yo a amogeditšwego sefoka sa Starbucks 2019 sa Dikonokono tša Barista tša Yuropa, Middle East le Afrika tša phadišano ya boditšhabatšhaba ye swaretšwego London.Sehlopha sa Afrika Borwa sa Boramabelo bao ba emetšego naga Phadišanong ya Dikonokono ya Boramabelo ba Lefase bao ba Phelago ka Bogole yeo e bego e swaretšwe gola Dubai. Palomoka ya dimetale tše fentšwego ke tše 11 gomme tše pedi tša tšona ke tša gauta. Anrune Weyers: mokitimo wa Basadi wa 400m T47 (Gauta), mokitimo wa Basadi wa 200m T47 (Silibere), mokitimo wa Basadi wa 100m T47 (Pronze); Ntando Mahlangu: mokitimo wa banna wa 100m T61 (Gauta); Simone Kruger: Modukologo wa Basadi wa F38 (Silibere); Mpumelelo Mhlongo: mokitimo wa banna wa 100m T64 (Silibere), Motabogo wo Nabilego wa Banna wa T64 (Pronze); Charl Du Toit: mokitimo wa banna wa 400m T37 (Pronze); Reinhardt Hamman: Papadi ya Banna ya go fošwa ga Javelin ya F38 (Pronze); Anika Johanna Pretorius: mokitimo wa Basadi wa 100m wa T13 (Pronze); le Sheryl James: mokitimo wa basadi wa 400m wa T37 (Pronze).Luyolo Yiba, yo a e bilego mothopasefoka sa Sehla sa 15 sa diopedi tša Afrika Borwa tša go bitšwa Idols. F.  Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba.20.  Khomišene ya Lebotho la Ditirelo tša Tšhireletšo:a.    Moatbokheiti Motlatjo Josephine Ralefatane;b.    Moatbokeithi Linda Mbana; lec.    Mohumagadi Salome Velma Mabilane.Dipotšišo: Mohumagadi Phumla Williams – Seboleledi sa Kabinete sa MotšwaoswereSellathekeng: 083 501 0139"
Pego ya Kopano ya Kabinete ya la 13 Manthole 2019,17 Dec 2019,https://www.gov.za/speeches/statement-cabinet-meeting-13-december-2019-17-dec-2019-0000,https://www.gov.za/nso/speeches/pego-ya-kopano-ya-kabinete-ya-la-13-manthole-2019-17-dec-2019-0000,"Pego ya Kopano ya Setlwaedi ya Kabinete ye swaretšwego Union Buildings, Pretoria ka Labohlano la 13 Manthole 2019A. Merero ye bohlokwa seemong sa bjale1. Eskom1.1. Kabinete e thekga ka botlalo matsapa ka moka ao a dirilwego go netefatša kgonthišišo ya kabo ya mohlagase ka mo nageng. Mo tabeng ye, Kabinete e laetše Tona ya Dikgwebo tša Mmušo Pravin Gordhan go rerišana le Mohlankediphethišimogolwane Morena Andre de Ruyter go thoma ka mošomo pelenyana ga letšatšikgwedi leo le beilwego.1.2. Morena de Ruyter gotee le sehlopha sa gagwe sa bolaodi ba tla thoma semeetseng go kalokana le merero ye hlobaetšago ya pušo, tlhokego ya taolo ya ditšhelete le gape go bea ka fase ga taolo mešomo ka moka ya Eskom. Se se akaretša go swaragana le tšhalelomorago ye kgolo ya tokišo ya dinamelwa tša diteišene tša yona tša mohlagase le go se šome gabotse ga mananeokgoparara ka diteišeneng tša mohlagase tša Medupi le Kusile.1.3. Motlatšamopresidente David Mabuza o tla bitša Seboka seo se tsošološitšwego sa Mešomo ya Enetši seo se bopilwego ke Tona ya Ditšhelete Tito Mboweni; Tona ya Diminirale le Enetši Gwede Mantashe le Tona Gordhan.  Sehlopha se se tla swaragana le ditlhotlo dife goba dife go lebeletšwe kabo ya rena ya mohlagse ka mo nageng.1.4. Kabo ya mohlagase wa go šomišwa leswa e tla kgatha tema ye bohlokwa kabong ya rena ya mohlagse go tlaleletša maitekelo a Eskom.2. Tlhakodišo ya Kgwebo ya Tirelo ya Difofane ya Afrika Borwa (SAA)2.1. Bekeng ye fetilego SAA e beilwe ka fase ga Tlhakodišo ya Kgwebo. Kabinete e nale kholofelo ya gore magato a a tlo thuša go fetoša seemo sa tirelofofane ya bosetšhaba go ba lekalakgwebo la go tia, la go phadiša leo go ya le nako le tla hwetšago tshepo ya MaAfrika Borwa ka moka le go goketša tekatekano ya bagwebišani.2.2. Kabinete e amogetše go thwalwa ga Setsebi sa Tlhakodišo ya Kgwebo Morena Les Matuson wa go tšwa Matuson Associates.  O tla šoma mmogo le Bagwebišani ba Bathobaso bao ba tlo tsebagatšwago mo nakong ya go se fediše pelo.2.3. SAA e tlo amogela thušo ya tlaleletšo ya ditšhelete ya go lekana R2 bilione go tšwa mmušong yeo e tla thušago go phethagatša peakanyoleswa yeo e tseneletšego ya tirelofofane. Se se nngwe gape ke gore baadimiši bao ba lego gona ba SAA ba tlo fana ka R2 bilione ya tlaleletšo.2.4. Kabinete e na le tshepo ya gore magato a a tlo bušetša sekeng seriti sa tirelofofane le go efoga phuhlamo yeo e tla bago le ditlamorago tše mpe  go banamedi, baabi le bagwebišani ba bangwe ditirelong tša diphofo, le bašomi e lego batho ba bohlokwa.2.5. Tona Gordhan o tla begela Kabinete kgafetšakgafetša ka kgatelopele mabapi le magato a Tlhakodišo ya Kgwebo.3. Mafula3.1. Kabinete e lebiša mahloko a yona go bao ba lobilego bao ba ba ratago ka baka la mafula ao ba itemogetšego ona mo dikarolong tša go fapafapana tša naga.3.2. Mmušo o gare o kgokaganya tsenogare ya Makala a mehutahuta ka go diriša Senthara ya Bosetšhaba ya Taolo ya Masetlapelo go arabela tshenyo ye kgolo yeo e hlotšwego ke mafula a.3.3. Kabinete e amogela thekgo ya mekgatlo ya go fapafapana ka maitekelo a yona a kimollo ya ka pejana. Go tlošwa ga batho go tšwa meagong le go hudušwa ga bao ba bego ba dula diholong tša setšhaba le dikerekeng go laeditše moya wa Ubuntu (Botho). Kabinete e dira boipiletšo setšhabeng go hlwaya tsebe ge se fiwa ditemošo le dikeletšo ka ga maemo a go befa a boso.3.4. Mafula a go kitima ka lebelo la godimo a ka tšea maphelo a batho ka gona baotledi le basepelakadinao ba hlohleletšwa go ba le šedi ye kgolo le go efoga go šomiša ditsela tšeo di tletšego ka mafula.3.5. Badudi bao ba dulago ka fasenyana ga dinoka le matamo ba lemošwa go ba le tlhokomelo le gore ba hudugele mafelong a mangwe a go bolokega ge ba bona ditaetšo tša mathomo tša mafula. O se beye bophelo bja gago kotsing ka go rutha ka matamong le ka dinokeng nakong tša dipula tše maatla.4. Sehla sa Maikhutšo4.1. Kabinete e lakaletša MaAfrika Borwa ka moka Sehla sa Maikhutšo sa polokego le sa katlego. Bjalo ka MaAfrika Borwa re swanetše go tšwela pele go laetša Botho go MaAfrika Borwa a mangwe ka rena gotee le baeng ba rena ka nako ye ya lethabo.4.2. Kabinete e dira boipiletšo go MaAfrika Borwa ka moka go latela melao ya tsela ge ba ikela mafelong a bona a maikhutšo le mo sehleng  sa maikhutšo ka moka. Maikarabelo a go fokotša mahu a ditseleng ke a rena ka moka. Maitshwaro a maikarabelo ditseleng a akaretša go otlela ntle le go nwa madila, go se otlele ka lebelo la godimo, go naganela badiriši ba bangwe ba tsela, go akaretšwa le basepelakadinao. A re šomeng mmogo go phološa maphelo  #LiveBeyondDezemba #Arrive Alive.4.3. Ditiragalo tša mmušo tša Sehla sa Maikhutšo sa Polokego di šetše di thomile ka ge ba Ditirelo tša Maphodisa tša Afrika Borwa (SAPS) ba tšwele ka makatanamane ka yona nako ye ya leemaema. Badudi ba hlohleletšwa go diriša App ya sellathekeng ya go bitšwa MySAPS, e lego ya mathomothomo ya moswananoši khontinenteng ya Afrika. 4.4. App ye ye mpsha e thuša badudi go kgokagana le bahlankedi ba phethagatšo ya molao ka katlego le go loma maphodisa tsebe ntle le go tšweletša maina a bona, go ikhweletša diteišene tša maphodisa tša kgauswi le dinolofatši, le go dumelela batšwasehlabelo ba bosenyi go romela melaetša ka yona nako yeo ge ba le ka gare ga seemo sa tšhoganyetšo.4.5. Kabinete e dira gape boipiletšo go batswadi le bahlokomedi ba bana go netefatša gore bana ga ba tlogelwe ba le noši mo nakong ye.  4.6. Kabinete e hlohleletša MaAfrika Borwa ka moka go tšea tsela ya Sho’t Left ka go etela mafelo a baeti a ka mo nageng le go thekga ditiragalo tša ka nageng. Tšhomišo ya badiriši bao ba ngwadišitšwego ba maeto goba bahlahli ba maeto go tla netefatša polokego le go kaonafatša maitemogelo a maeto.   Tshedimošo ya bahlahli ba maeto bao ba ngwadišitšwego e ka humanwa diwepsaeteng tša go fapafapana tša Kantoro ya Boeti ya Profense.5. Dipoelo tša Ditlhahlobo tša Marematlou tša 2019 (NSC) 5.1. Kabinete e leboga barutiši, baithuti le batswadi ka go šoma mmogo le mmušo go netefatša phetšo yeo e atlegilego ya Ditlhahlobo tša NSC tša 2019.  Dipoelo di tla kwalakwatšwa mathapama a la 7 Pherekgong 2020 ka gona baithuti ba marematlou ba hlohleletšwa go etela wepsaete ya Kgoro ya Thuto ya Motheo (www.education.gov.za) goba ba ka ingwadiša ka SMS ka go romela dinomoro tša bona tša pasa le dinomoro tša bona tša ditlhahlobo mo go 35658 gore ba hwetše dipoelo tša bona.B. Diphetho tša Kabinete6. Tlhako ya Taolo ya Dibešwa tša Tlhago6.1. Kabinete e dumeletše Tlhako ya Taolo ya Dibešwa tša Tlhago, yeo e tla kgontšhago phethagatšo ya Leano la Intasteri ya Dibešwa tša tlhago. Dibešwa tša tlhago di tsebagala maemong a boditšhabatšhaba bjalo ka tšeo di tšeago legato la dibešwa tšeo di tupišago khabone ya fase. Ba fetoša dibešwa go ba dibešwa tša setlwaedi tša diminerale go fokotša tšhilafalo ya moya go tšwa tšhomišong ya dibešwa tša dinamelwa.6.2. Tlhako ye e fana ka magoro a mahlano ao e tlo a laolwago e lego (1) Prothokhole ya dijo. Prothokhole ye e thibela kotsi ya lenaneo la dibešwa tša tlhago tšhireletšegong ya dijo. (2) Melao ya dikobamelo tša kgapeletšo tša phetošo ya dibešwa nepo e le go hlola kgonthišišo ya nyakego ya dibešwa tša tlhago.  (3) Magato a ditshenyegelo tša go lota go fetošwa ga dibešwa tša tlhago. (4) Magato a thušo ya mašeleng go dibešwa tša tlhago a thekgo ya barafi ba dibešwa tša tlhago le thekgo ya badiri ba tšona. (5) Mokgwatirišo wa go kgetha ga diprotšeke tša dibešwa tša tlhago tšeo di hlokago thušo ya mašeleng. Sengwalwa sa tlhako s ka humanwa ka wepsaete ya Kgoro ya Enetši ya: www.energy.gov.za.7. Khansele ya Bosetšhaba ya Tšhireletšego7.1. Kabinete e dumeletše go hlongwaleswa ga Khansele ya Bosetšhaba ya Tšhireletšego go beakanyetša tsamaišo ya mešomo ka moka ya naga ya go amana le tšhireletšego. Khansele e tla rwala maikarabelo a go dumelela Leanopeakanyo la Bosetšhaba la Tšhireletšego, ditlapele tša Bohlodi bja Bosetšhaba bja naga le Dikakanyetšoe tša Bosetšhaba tša Bohlodi. 7.2. Khansele ye e tla etwa pele ke Mopresidente mo maemong a gagwe bjalo ka Molaodimogolo wa Mabotho ao a Itlhamilego ka Dibetša le a Tšhireletšego. Maloko a mangwe a khansele e tla ba Motlatšamopresidente Mabuza; Tona ya Tšhireletšego ya Mmušo Ayanda Dlodlo; Tona ya Tšhireletšo le Bagale ba Sešole Nosiviwe Mapisa-Nqakula; Tona ya Merero ya Selegae Aaron Motsoaledi; Tona ya Toka le Ditirelo tša Tshokollo ya Bagolegwa Morena Ronald Lamola; Tona ya Maphodisa Bheki Cele; Tona ya Ditšhelete Tito Mboweni le Tona ya Pušo ya Tirišano  le Merero ya Setšo Nkosazana Dlamini Zuma.8. Sengwalwa sa Ditherišano ka Palamenteng ka gaMerero ya Selegae8.1. Kabinete e dumeletše Sengwalwa sa Ditherišano ka Palamenteng ka ga Merero ya Selegae, gotee le leanopeakanyo la maemo a godimo le mašupatsela a go beakanya leswa Kgoro ya Merero ya Selegae bjalo ka yeo e kgontšhago kgatelopele ya ekonomi le tšhireletšego ya setšhaba.8.2. Sengwalwa se sa Ditherišano ka Palamenteng se theilwe go motheo wa pholisi wa mmušo wa ditšithale le wa sebjalebjale wo o re batametšago kgauswi le go lemoga dinepo tša e-Government le tša e-Commerce.9. Kabinete e dumeletše go romelwa Palamenteng ga Kwano ya Madrid ka ga Ngwadišo bja Boditšhabatšhaba bja Maswaokgwebo (1989) gore a dumelelwe.9.1. Prothokhole ya Madrid e akaretša tšhireletšo ya maswao a kgwebo. Maswao a kgwebo ke ona a bopago temogo ya mainakgwebo le menyetla ya phadišano ya go bapatša ditšweletšwa le ditirelo ka mo nageng le maemong a boditšhabatšhaba.9.2. Go atlega ga Prothokhole ya Madrid go tla kgontšha tšwetšopele ya Pholisi ya naga ya Thoto ya Bohlale (IP). Yona e tlo fa dikgwebo tša Afrika Borwa kudukudu dikgwebopotlana monyetla wa go diriša tshepedišo  ya IP go bapatša ditšweletšwa tša bona le ditirelo maemong a boditšhabatšhaba.10. Setheo sa Afrika Borwa sa Banamedi ba Ditimela (PRASA)10.1. Kabinete e dumeletše go fedišwa ga Lekgotlataolo la Motšwaoswere la PRASA le go bea setheo seo ka tlase ga tsamaišo.10.2. Afrika Borwa e hloka diporo tša go botega, tša go se ture le tša go sepela ka ntle le mathata tšeo di šomago bjalo ka motheo wa dinamelwa tša bohle go kgokaganya mehuta ya go fapafapana ya dinamelwa. Dipoelo tša moragorago tša Mohlakišipharephare wa Ditšhelete tša 2018/19 di begile gore go na le go palelwa kudu ga mmušo  ka go PRASA, tlhokego ya tshepedišo ye maleba ya ditšhelete yeo e hlotšego gore PRASA e hwetše Poelo ye e sa Kgahlišego ya Bohlakiši bja Ditšhele.10.3. Ka lebaka la se, Kabinete e dumeletše go thwalwa ga Motsamaiši, Mna Bongisizwe Mpondo, go tsamaiša merero ya setheo se lebaka la dikgwedi tše 12. Tsenogare ye e tlo thuša go bušetša sekeng phethagatšo ye kaone ya mošomo ya PRASA.11. Khudugelo go Kgašo ya Titšithale11.1. Kabinete e sedimošitšwe ka ga seemo sa lenaneo la Khudugelo go Kgašo ya Titšithale mabapi le polokelotshedimošo ya lepokisana la tekhouta, kabaganyo le taolo ya ditlhomo.11.2. E lemogile tlhako ya tlhomo ya setoko sa decorder seo se beilwego ka gare ga diphaphošipolokelo tša Poskantoro ya Afrika Borwa. Kabinete e dumeletše gore go hloma ditekhouta tšeo di šaletšego, bahlomi ba ditekhouta ba tlo thwalwa maemong a mebasepala. Mokgwa wo o bušeleditšwego wa kabo o ikemišeditše go potlakiša tshepedišo ya tšhutišo o tloga go tša kgale go ya go tša titšithale le go lokollwa Sepekthramo sa  Nyakego ya maemo a Godimo.11.3. Kabinete e dumeletše go thwalwa ga Morena Newyear Niniva Ntuli bjalo ka Motsamaiši le Molaodi wa yo a Rwelego Maikarabelo wa Setheo sa Tirelo le Phihlelelo ya Bohle sa Afrika Borwa lebaka la dikgwedi tše 24.12. Pego ya Tshekatsheko ya Mengwaga ye 25 ya Maatlafatšo ya Basadi le Tekatekano ya Bong ka Afrika Borwa: 1994-201912.1. Kabinete e dumeletše pego ye, yeo e tla šomago bjalo ka Pego ya Kgatelopele ya Naga go Tsebagatšo ya Beijing le Sefala sa Magato  (Beijing+25) sa Ditšhabakopano (UN). Khomišene ya UN ya Seemo sa Basadi e beakanyeditše go dira anibesari ya bo25 ya Tsebagatšo ya Beijing le Sefala sa Magato ka Hlakola 2020. Afrika Borwa ke ye nngwe ya dinaga tša go saenela Tsebagatšo ya Beijing. 12.2. Pego ye e laetša kgatelopele ya palo ya magoro goya ka maatlafatšo ya basadi le maitekelo a go fediša tlhokego ya tekatekano ya bong. Le ge e le gore pego ye e kgonthišiša gore Afrika Borwa e nale le magatotharollo ao a ipheditšego a pholisi le a semolao a go arabela tša bong le go rarolla kgethollo ya bong, ditlhotlo tša go fetoša ditiragalo tša kua morago tša go se lekalekane ga banna le basadi le go rarolla ditlwaedi tšeo di sa tšwelago pele tša kgatelelo ya basadi ka banna le dikgopolo tše fošagetšego ka basadi go swana le ya gore tša etwa ke ye tshadi pele di wela ka leopeng di sa ntše di sa šaletše.13. Leanotharollo la Bosetšhaba (NSP) la Dikgaruru tše Ikadilego ka Bong (GBV) le Polao ya Basadi (2020-2030)13.1. Kabinete e sedimošitšwe ka ga NSP ya 2020-2030, yeo e fanago ka tlhako ya mananeo le pholisi ya makalamantši, ya maano a go hlaka go netefatša karabelo ya bosetšhaba ya GBV yeo e rulagantšwego ka mmušo le ka naga ka bophara. Kabinete e dumeletše gore mananeo ka moka ao a filwego thekgo ya ditšhelete a thulaganyo a swanetše go phethagatšwa ke dikgoro tša go fapafapana tšeo di amegago. 13.2. Le ge go le bjalo, Kabinete e file taelo ya gore mošomo wa go tsenelela o dirwe go thumeletša dipeakanyetšo tšeo di šišintšwego tša setheo mo mošomong wo. Ditona tšeo di latelago di laetšwe go dira mošomo wo go tšwela pele gomme bona ke Tona ya Tlhabollo ya Leago Lindiwe Zulu; Tona ya Toka le Tshokollo ya Bagolegwa Ronald Lamola; Tona ya Maphodisa Bheki Cele; Tona ya Basadi, Baswa le Batho ba go Phela ka Bogole Maite Nkoana-Mashabane. Tona Nkoana-Mashabane o tla kopantšha sehlopha se.14. Ditšhišinyo tša Lekgotlakeletšo la Mopresidente ka ga Peakanyoleswa ya Naga le Temo14.1. Ka la 24 Mosegamanye 2019, Kabinete e amogetše Pego ya Lekgotlakeletšo la Mopresidente ka ga Peakanyoleswa ya Naga le Temo leo modulasetulo wa lona e bego e le Ngaka Vuyokazi Mahlati, leo le dirilego ditšhišinyo tše 73. Ka Komiti ya ye e bopilwego ke Ditona ya Peakanyoleswa ya Naga yeo e eteletšwego pele ke Motlatšamopresidente Mabuza, dikgoro ka moka tšeo di amegago di kgopetšwe go tsinkela ditšhišinyo tša go amana le diphothefolio tša bona le go fetola ka tsela ye maleba.14.2. Kabinete go tloga fao e ile ya dumelela le go thekga ditšhišinyo tše 60. Ke tše senyane fela tšeo di sa kago tša dumelelwa mola tše tharo di etšwe hlogo. Dikgoro tša go fapafapana di tla fana ka ditshedimošetšo ka botlalo mo ditšhišinyong tšeo di bonwego eupša di sa ka tša dumelelwa.15. Protšeke ya Gauteng ya Kaonafatšo ya Ditsela tša lephefo (GFIP)15.1. Kabinete e amogetše pego ya GFIP (e-tolls) ya Sehlophatšhomo seo se eteletšwego pele ke Tona Fikile Mbalula. Sephetho sa go ruma sa ditšhišinyo tša Sehlophatšhomo go ya ka fao se lego ka gare ga pego se tla dirwa Ngwageng wo Moswa.16. Molawana wa go Kgethwa ga Baholegi le Kabaganyo ya Naga16.1. Kabinete e dumeletše phatlalatšo ya molawana wo gore setšhaba se fe ditshwayotshwayo tša sona. Molawana wo o fana ka tshepedišo ya go botega le ya go se ute selo ya kabaganyo ya naga le go kgethwa ga baholegi.16.2. Se bohlokwa ke gore, molawana wo o rarolla go se lekalekane ga bong kabaganyong ya naga le go hwetšagala ga naga, le tlhokego ya magato a go kgontšha badudi ba dipolasa ba go itlhakela le badudi ba dinagamagae go hwetša naga mo ditiragalong tša masetlapelo a tlhago le maemo a mangwe a tšhoganyetšo.C. Melaokakanywa17. Kabinete e dumeletše go phatlalatšwa ga Molaokakanywa wa 2019 wa Ditirelo tša Thekgo ya Batšwasehlabelo gore setšhaba se fe ditshwayotshwayo.  Molaokakanywa wo o fana ka mokgwa wa tsenogare wo o kopantšwego wa mekgwa ye mentši go lebeletšwe dinyakwa tša batšwasehlabelo ba bosenyi le ba dikgaruru. Ka ona molaokakanywa wo mešomo le ditirelo dikgoro tše di fapafapanego  tša ka Sebokeng sa Toka, Thibelo ya Bosenyi le Tšhireletšego le ka Sebokeng sa tša Leago di tla sepetšwa bokaone bjalo ka karolo ya Tshepedišo e tee. Kabinete e dumeletše gape le Pholisi ya Ditirelo tša Thekgo ya Batšwasehlabelo ya 2019.18. Kabinete e dumeletše gape Molaokakanywa wa 2019 wa Bašomi ba Ditirelo tša Leago gore o phatlalatšwe kuranteng ya mmušo gore setšhaba se fe ditshwayotshwayo tša sona. Molaokakanywa wo o diretšwe go katološa taolo ya bašomi ba ditirelo tša leago ka go lemoga gore go na le ditsebi le maemo a thekgo mo mešomong ya ditirelo tša leago. Ge Molaokakanywa wo o šetše o fetišitšwe ka semolao, o tla phumola Molao wa bjale wa Diprofešenale tša Ditirelo tša Leago, 1978 (Molao 110 wa 1978). Kgoro ya Tlhabollo ya Leago e tla re ka moragonyana ya hlatholla melaokakanywa ye mebedi ye šišintšwego.19. Kabinete e dumeletše go romelwa setšhabeng ga Molaokakanywa wa 2019 wa go Tšewa ga Naga gore setšhaba se fe ditshwayotshwayo. Molaokakanywa wo o maatlafaditšwe ke ditshwayotshwayo go tšwa ditherišanong tše tseneletšego le setšhaba le go tšwa ditheong tša go fapafapana. Ge e šetše e le molao, Molaokakanywa wo o tla fana ka ditshepedišo tše swanago tšeo di tlo latelwago ge go diragatšwa go tšewa ga naga. Ona o fana ka tlhako ya semolao dikgorong tša mmušo le makala a mangwe a mmušo mo didikong tše tharo tša mmušo go diriša ditshepedišo tše swanago tša go tšewa ga naga.    20. Kabinete e amogela phatlalatšo ya sethalwa sa Molaokakanywa wa Tlhabollo ya Methopo ya Petroliamo ya ka Meetseng gore setšhaba se fe ditshwayotshwayo.  Molaokakanywa wo o lebeletše go hlola ikologo yeo e tlo hlohleletšago dipeeletšo ka gare ga lefapha la petroliamo ya ka meetseng. Ona o fana ka tlhahlo ka ditiragalo tša phuruphutšo le tša tšweletšo tšeo di tlo kgathago tema kgolong le phetošong ya ikonomi. Molaokakanywa wo gape o fana ka taolo ya ka thoko ya methopo ya petroliamo. O hloma Setheo sa Afrika Borwa sa Petroliamo, seo se tla dirago ditšhišinyo go Tona ya Methopo ya Diminerale le Enetši.21. Kabinete e dumeletše phatlalatšo ya Molaokakanywaphetošwa wa Mešomo  le Maatla a Tšhelete  ya Mebasepala gore setšhaba se fe ditshwayotshwayo tša ona.  Molaokakanywa wo o fetoša Molao wa Ditiro le Maatla a Ekonomi ya Mebasepala wa 2007, (Molao wa bo12 wa 2000). O  laola maatla a mebasepala go lefiša ditefišo tša tlhabollo go ya ka dikgopelo tša tlhabollo ya naga tšeo di rometšwego mmasepaleng. Ditefišo tša tlhabollo ke tše dingwe tša didirišwa tšeo mebasepala e ka di šomišago go thekga ka ditšhelete tlhabollo ya mananeokgoparara a mmasepala. Se se kgontšha mmasepala go phethagatša maikarabelo a yona a go aba ditirelo tša mananeokgoparara tša go šoma gabotse le tšeo di hlokometšwego go utolla kgolo ya ekonomi.22. Kabinete e dumeletše go romelwa Palamenteng ga Molaokakanywaphetošwa wa Profešene ya Bohlakiši bja Dipuku tša Ditšhelete.  Molaokakanywa wo o fetoša Molao wa Profešene ya Bohlakiši wa 2005 (Molao 26 wa 2005). Molaokakanywa wo o šišinya gore Lekgotlataolo la go Ikema la Bahlakiši bja Dipuku tša Ditšhelete le fiwe maatla a go biletša motho ofe goba ofe kgorong ya tsheko kudu bao ba nago le tshedimošo yeo e ka nyakegago go ruma nyakišišo ya maitshwaromabe ka ga bahlakiši ba dipuku tša ditšhelete. Diphetošo tše tša molao di fa Tona ya Ditšhelete maatla a go bea seroto sa godimo seo se ka fiwago mohlakiši wa dipuku tša ditšhelete yo a bonwego molato morago ga ditheeletšokgalemo.D. Ditiragalo tšeo di tlago23. Boipiletšo bja go tsenela Difoka tša Bakgašoba Dinaga tše di Hlabologago tša Borwa bja Afrika (SADC)23.1. Bakgašo ba Afrika Borwa ba laletšwa go romela ditsenelo tša bona tša phadišano ya 2020 ya SADC ya Difoka tša Bakgašo pele ga la 28 Dibokwane 2020. Babegaditaba bao ba ratago go tsenela phadišano ye ba ka hwetša tshedimošo ka botlalo go tšwa go www.sadc.int le www.gcis.gov.za.E. Melaetša24. DitebogišoKabinete e lebiša ditebogišo tša yona go:24.1. Mohumagatšana wa Afrika Borwa Zozibini Tunzi ge a filwe sefoka sa Mohumagatšana wa Lefase ka Bophara wa 2019 kua Atlanta, USA.24.2. Restaurant Mosaic ge leina la yona le tšweletše bjalo ka resturente ya maemo a godimodimo ka Afrika Borwa Difokeng tša ngwaga ka ngwaga tša Resturente ya Lefase ya La Liste go la Paris, France.24.3. Maphodisa maswa a go lekana 4 971 bao ba alogilego ka Labohlano la 13 Manthole 2019 go tšwa dikholetšeng tša maphodisa. Maphodisa a maswa ao a sa tšogo aloga a tla tsena Tirelo ya Maphodisa ya Afrika Borwa (SAPS) go kaonafatša polokego ya badudi.24.4. Tonakgolo ya United Kingdom (UK) Boris Johnson le Mokgatlo wa gabo wa dipolotiki wa Conservative Party ka go thopa Dikgethokakaretšo tša 2019 tša UK  ebile e emetše go maatlafatša dikamano magareng ga dinaga tše pedi nakong ya pušo ya gagwe.24.5. Amajita (sehlopha sa Afrika Borwa sa bosetšhaba sa babapadi ba ka tlase ga mengwaga ye 20) ka papadi ya bona ye botse kudu kgahlanong le Zambia le ge se fihleletše makgaolakgang mogopong wa U20 COSAFA.F. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a   tla tiišetšwa le go netefaletšwa ka maleba     .1. Lekgotla la Afrika Borwa la Tlhabollo ya Methopo ya Bašomi:a. Moatbokheiti Richard Sizani (Khomišene ya Ditirelo tša Mmušo);b. Mohumagadi Phindile Mkwanazi (Sekolotlhahlo sa Bosetšhaba sa Mmušo);c. Mohumagadi Riefdah Ajam (Fetereišene ya Diyunione tša Afrika Borwa);d. Morena Narius Moloto (Lekgotla la Bosetšhaba la Mekgatlo ya Bašomi);e. Morena Bheki Ntshalintshali (Khonkrese ya Afrika Borwa ya Mekgatlo ya Bašomi);f. Ngaka Octavia Mkhabela (O rotše modiro);g. Ngaka Chris Nhlapo (Yunibesithi ya Theknolotši ya Cape Peninsula);h. Ngaka Dudu Mkhize (Mokgatlo wa Bafsa ba Afrika Borwa go tša Boentšeneere);i. Morena Sanele Mlotshwa (Mokgatlo wa Afrika Borwa wa Dihlogo tša Dikholetšhe);j. Morena Thulani Dlamini (Lekgotla la Dinyakišišo tša mahlale le tša Intasteri);k. Ngaka Glenda Kruss (Khansele ya Diphatišišo tša Mahlale a Batho);l. Morena Joe Samuels (Lekgotla la Afrika Borwa la Mangwalothuto);m. Morena Bruno Peter Nkosi Druchen (Fetereišene ya Afrika Borwa ya Difoa le Dimumu);n. Morena Sifiso John Mtsweni (Setheo sa Bosetšhaba sa Tlhabollo ya Bafsa);o. Ngaka Jeremia Gule (Setheo sa Taolo ya Batho);p. Mohumagadi Busisiwe Mavuso (Boetapele bja tša Dikgwebo ka Afrika Borwa);q. Morena Mustak Ally (Lekgotla la Diminerale la Afrika Borwa);r. Morena Dumisani Mphafa (Lekgotla la Dikgwebo tša Bathobaso);s. Moprofesara Sibongile Muthwa (Mokgatlo wa Diyunibesithi tša Afrika Borwa);t. Mohumagadi Sesi Nombulelo Nxesi (Seboka sa Lefapha la Thuto le  Tlhahlo);u. Ngaka Randall Carolissen (Setlamo sa Bosetšhaba sa Thušo ya Ditšhelete tša Baithuti);v. Mohumagadi Yvonne Pelle (Lefapha la Tšwetšopele ya Thuto le Tlhahlo);w. Morena Christo van der Rheede (AgriSA);x. Morena Michael Peter (Dithokgwa tša Afrika Borwa);y. Mohumagadi Sithembiso Dlamini (Boeti bja Afrika Borwa); lez. Morena Gerhard Hattingh (Mokgatlo wa Ditharollo tša Dikgwebo tša Botšweletši).2. Lekgotlataolo la Sekhwama sa Dikotsi tša Ditseleng.3. Mohumagadi Nompumelelo (Mpumi) Mpofu bjalo ka Molaodi wa Khamphani ya Difofane ya Afrika Borwa.Dipotšišo: Mohumagadi Phumla Williams – Seboleledi sa Kabinete sa MotšwaoswereSellathekeng: 083 501 0139"
Pego ya Kopano ya Kabinete yeo e Swerwego ka la 12 Dibokwane 2020,18 Feb 2020,https://www.gov.za/speeches/statement-cabinet-meeting-12-february-2020-18-feb-2020-0000,https://www.gov.za/nso/speeches/statement-cabinet-meeting-12-february-2020-18-feb-2020-0000,"Pego ya Kopano ya Kabinete yeo swerwego ka Laboraro, 12 Dibokwane 2020 kua Palamenteng, Tuynhuys gola MotsekapaA. Merero ye Bohlokwa Seemong sa Bjale1. Polelo ya 2020 ka ga Maemo a Setšhaba (SoNA)1.1. Kabinete e amogela SoNA ya 2020 yeo e filwego ke Mopresidente Cyril Ramaphosa Kopanong ya Mohlakanelwa ya makgotla a mabedi a Palamente, Motsekapa ka Labone la 13 Dibokwane 2020. Polelo ye e filwe morago ga anibesari ya bo30 ya go lokollwa ga Tatago Setšhaba Tata Madiba yo a lokolotšwego Kgolegong ya Victor Verster ka la 11 Dibokwane 1990.1.2. SoNA ya 2020 ya Mopresidente Ramaphosa e fane ka Lenaneo la Magato (PoA) le kwagalago leo le šeditšego go hlatloša ikonomi ye tekatekago ka go lokiša boitsetsepelo bja ikonomi ya naga. 1.3. Mo dikgweding tše mmalwa tše tlago go tlo phethagatšwa magato ao a tlo fetošago tshepetšo ya go fehlwa ga enetši le thekišetšano ya yona ka mo nageng. 1.4. Mopresidente o laeditše dithulaganyo tša go kaonafatša tšweletšo ya ka mo nageng yeo e tlo matlafatšago dikgwebopotlana, dikgwebo tša magareng le dikgwebo tše nnyane (di-SMME). Ditšweletšwa tša go feta 1 000 tšeo di tšweleditšwego ka mo nageng di tla bapatšwa ka tšona di-SMME tše. Maihlamelo a e tlo ba karolo ya mekgwa ya boikgopolelo ya go thekga dikgwebo tša baswa le baipereki. 1.5. Dikhamphase tša kholetše ye mpsha ya Tlhahlo ya Sethekniki le ya Thuto ya Thutelamošomo (TVET) tšeo di tlo agwago lenyaga di tla thuša go rarolla ditlhotlo tše lego gona magareng ga tlhokego ya mešomo go baswa le mabokgoni. Ditirelo tša Thwalo ya Baswa (YES), gotee le dikholetše tša TVET le lekala la praebete, di tla netefatša gore baithuti ba bangwe ba bantši ba amogela maitemogelo a tiragatšo mešomong bjalo ka karolo ya tlhahlo ya bona. 1.6. Kabinete e amogela tsebagatšo ya go thea sefala sa kgwebo sa go bitšwa SheTradesZA seo se tla thušago dikgwebo tše laolwago ke basadi gore le tšona di kgathe tema dikgwebong le mebarakeng ya lefaseng ka bophara. 1.7. Mmotlolo wa Tlhabollo ya Dilete wo o kgoretšwego ditsela ngwageng wa go feta mmasepaleng o tee wa motsesetoropo le ye mebedi ya selete o tla phethagatšwa mebasepaleng ka moka ya dilete le ya metsesetoropo. Se se tla kgontšha mmotlolo wo ipheditšego ka botlalo wa kabo ya ditirelo wo o akaretšago thulaganyo e le noši feela ya go thekgwa ke didiko ka moka tša mmušo.1.8. Polelo ya Mopresidente e re hlohleleditše ka moka ga rena go kopana le go phegelela go fenya ditlhotlo tša rena le go aga temokrasi ye atlegilego ya Afrika Borwa. Kabinete e mema makala ka moka a setšhaba go šomišana mmogo le mmušo go phethagatša PoA ya mmušo.1.9. Nakong ya ditherišano ka Palamenteng bekeng ye, maloko a Komitiphethiši a tla sekaseka go ya pele PoA yeo e tla phethagatšwago ngwageng wa bjale wa ditšhelete le mengwageng ye mengwe ye e tlago. 2. Samiti ya Kopano ya Afrika (AU)2.1. Kabinete e lebogiša Mopresidente Ramaphosa ka go thwalwa bjalo ka Modulasetulo wa AU legatong la Afrika Borwa. Mopresidente o tla šomiša maemo a gagwe go tšwetšapele khutšo le tielelo, pušo ye botse, tekatekano ya bong le matlafatšo ya basadi go godiša ikonomi ya Afrika. Go ela mafelelong a ngwaga wo, Kwano ya Lefelo la Kgwebišano ya go se Lefelwe ya Khontinente ya Afrika (AfCFTA) e tlabe e thoma go šoma le yona.2.2. Kwano ye e fetoga mmaraka o tee go ralala ditšhaba tše 54 tša batho ba go balelwa 1,2 bilione ka tšweletšomoka ya ka nageng ye kopanego ya go feta US$3 trilione. Bjalo ka naga yeo mopresidente wa yona e lego Modulasetulo, Afrika Borwa e tlo ba yona e swarago samiti ya go ruma tshepedišo ya phethagatšo ya AfCFTA.2.3. Afrika Borwa e tla šoma ka maatla go fihlelela Afrika ya go rena khutšo ebile e tieletše ikonoming ka fase ga morero wo: “Marumofase: Anke re hloleng Maemo a Makaone a go Kgontšha Tlhabollo ya Afrika”.2.4. Kabinete e amogela gape tsošološo ya Lenaneo la Phalalo ya Afrika. Bogolo bja Lenaneo le la Phalalo ya Afrika, go balwa le mabokgoni le didirišwa tšeo le nago le tšona, di ka kgontšha magato a ditherišano go kopantšha kgonagalo ye ya go tšwetšapele tlhabollo ya kontinente ye.3. Ketelo ya Semmušo ka Moetapele wa Mmušo wa Germany3.1. Kabinete e amogela ditlamorago tša Ketelo ya Semmušo ka Moetapele wa Mmušo wa Germany e bago Angela Merkel, yeo e matlafaditšego dikamano tšeo di lego gona magareng ga dinaga tše ka bobedi. Moetapele wa Mmušo wa Germany Merkel o etetše Afrika Borwa go thoma ka la 5 go fihla ka la 7 Dibokwane 2020 morago ga go mengwa ke Mopresidente Ramaphosa.3.2. Afrika Borwa e šomišitše monyetla wo go abelana ka menyetla ye mentši ya dipeeletšo ye lego gona ka mo nageng. Se se dirilwe nakong ya Foramo ya Kgwebo yeo magareng ga bao ba tlilego e be e le baetapele ba Afrika Borwa le baromiwa ba kgwebo ka bobedi ga bona e le ge ba felegetša yena Moetapele wa Mmušo wa Germany. Bjalo ka ye nngwe ya naga ye kgolo ya go beeletša ka mo Afrika Borwa, Germany e nale dikhamphani tša go feta 600 ka gare ga naga ye. 4. Kwano ya Kgwerano ya Setšhaba ka Phedišano Setšhabeng le Kago ya Setšhaba 4.1. Kabinete e tla ba le Mopresidente Ramaphosa go amogela ditlamorago tša Kwano ya Kgwerano ya Setšhaba ka Phedišano Setšhabeng le Kago ya Setšhaba yeo e bego e swerwe ka fase ga morero wo: ‘‘Mengwaga ye Lesome ya Kopano le Mpshafatšo: Re phegelela Kgwerano ya Setšhaba gore re be le phedišano le Kago ya Setšhaba’’. 4.2. Ka fase ga boetapele bja Kgoro ya Dipapadi, Bokgabo le Setšo gammogo le Kantoro ya Mopresidente le bakgathatema ba bangwe ba bohlokwa, dikgwebo, mmušo, bašomi le mekgatlo setšhabeng e kwane go šoma mmogo go aga setšhaba seo se phedišanago gabotse le go tšwetšapele tokologo, khutšo, tšhireletšego le tlhompho ya ditokelo tša batho.4.3. Kgwerano ya setšhaba e tšwetšapele Leanotlhabollo la Bosetšhaba leo le hlohleletšago bohlokwa bja dikgwebišano go godiša Afrika Borwa, go lebeletšwe kudu dikarogano setšhabeng ka baka la tšeo di diregilego kua morago go ralala setšhaba ka moka, kudukudu ka gare ga merafe, tšeo le tšatšing la lehono di santšego di le gona.5. Kokwanatlhoko ya Corona5.1. Kabinete e santše e gatelela gore dinolofatši ka moka tša maphelo ka mo nageng di ntšhitše mahlo dinameng go swaragana le kgonagalo efe goba efe ya kokwanatlhoko ya Corona. Go fihla gabjale ga gona dipego goba ditiragalo tše gononwago tša kokwanatlhoko ye ebile Kabinete e santše e gatelela molaetša wa Tona ya Maphelo, Ngaka Zweli Mkhize gore magato ka moka a hlomilwe go efoga diphetetšo dife goba dife ka mo nageng.5.2. Mellwane ka moka ya go tsena ka gare ga naga e ntšhitše mahlo dinameng le gona ditsebi tša maphelo di gare di dira diteko tša dithemphereitšha go baeti ka moka ba boditšhabatšhaba. Godimo ga mo, Afrika Borwa e hlamile le go phatlalatša dingwalwa tša maphelo le tlhathollo ya ditiragalo tša bolwetši bjo go dingaka le baoki mafapheng ka moka a mmušo le a praebete.5.3. Diprofense ka moka di eme komana goya ka dihlopha tša tšona tša go swarana le go phulega ga bolwetši bjo, ebile di ntšhitše mahlo dinameng go bona le go laola ditiragalo tšo e sego tša boomo tšeo di ka bago gona ka mo nageng. Maokelo a mmalwa a hlaotšwe go ralala naga ka bophara gore e be disenthara tša go beela thoko le go phekola mang goba mang yo a ka fetelwago ke kokwanatlhoko ya Corona. 5.4. Ka Botseta bja rena nageng ya China re santše re beile seemo leihlo ebile re nale tshepho ya gore re itokišeditše go huduša badudi ba bangwe ba Afrika Borwa bao gabjale ba lego kua Wuhan gola China ge go ka ba maleba gore go dirwe bjalo. B. Diphetho tša Kabinete6. Kwano ya Segwera le ya Tšhomišanommogo ya BorwaBohlabela bja Asia (TAC)6.1. Kabinete e dumeletše tlhatlogelo ya Afrika Borwa go TAC yeo e tlo hlagišwago Palamenteng gore e dumelelwe. Mokgatlo wa Ditšhaba tša BorwaBohlabela bja Asia (ASEAN) o arogantšwe ka se sengwe sa dilete tša go gola ka lebelo la godimo tša mošito mo lefaseng. Tlhatlogelo ya Afrika Borwa go TAC e tla kgontšha phethagalo ye logetšwego maano ya dikgwebo tša Afrika Borwa go ba le monyetla wa go fihlelela selete se, le dinaga tša ASEAN go fihlelela mebaraka ya dilete tša Afrika Borwa le tša Ditšhaba tše Hlabologago tša Borwa bja Afrika (SADC). 7. Kgwebišano ya Ditšhabakopano (UN) ya Boditšhabatšhaba ya bo6 ya Theknolotši go Kopanokgolo ya Tlholego ya Khutšo7.1 Kabinete e dumeletše gore Kgwebišano ya UN ya Boditšhabatšhaba ya bo6 ya Theknolotši go Kopanokgolo ya Tlholego ya Khutšo e swarelwe ka mo Afrika Borwa go thoma ka la 23 go fihla ka la 26 Mosegamanye 2020. Le ge e le gore dinaga tša go fapafapana di ile tša swara tiragalo ye kua morago, e tla ba lekga la mathomothomo e swarelwa ka mo Afrika Borwa.7.2. Kopanokgolo ye e kgatha tema go kaonafatša kontinente ye go fihlelela thibelo ya dithulano, go hlola khutšo, tšhireletšego le gape kagoleswa ya dikamano ka morago ga dithulano le tlhabollo. Šedi ya lenyaga e tlaba go hwetša ditharollo ka go hlohleletša tšhomišo ya theknolotši le dikgopolo tša sebjalebjale mabothong ao a eteletšwego pele ke UN. Ka nako ya kopanokgolo ye, Afrika Borwa e tla kgona go hlohleletša ditšweletšwa tša yona tša theknolotši tšeo di bopilwego ka mo nageng le gape mabokgoni a intasteri a phemelo ya naga ye.C. Melaokakanywa8. Molaokakanywa wa Dithekišetšano tša Mmušo8.1. Kabinete e dumeletše phatlalatšo ya Molaokakanywa wa Dithekišetšano tša Mmušo gore setšhaba se fe ditshwayotshwayo tša sona. Ge o šetše o dumeletšwe go ba molao, Molaokakanywa wo o tla phumola Molao wa Tlhako ya Pholisi ya Dithekišetšano le bao ba bego ba Phaetšwe Thoko, 2000 (Molao 5 wa 2000) le go fetoša melao ye mengwe ya go amana le dithekišetšano. 8.2. Molaokakanywa wo o šišinya tlhako ye tee feela ya taolo ya dithekišetšano tša mmušo. Ona o hloma lekgotla la dithekišetšano go laola le go hlohleletša Karolo 217 ya Molaotheo wa Rephabliki ya Afrika Borwa wa 1996 go ralala dikgoro ka moka tša mmušo. Molaokakanywa wo o fana ka melao ye laolegago ya togamaano ya dithekišetšano le bao ba bego ba phaetšwe thoko go thekga merero ya mmušo ya ikonomi maphelong. 9. Molaokakanywaphetošwa wa 2020 wa Tekatekano Mešomong9.1. Kabinete e dumeletše tlhagišo Palamenteng ya Molaokakanywaphetošwa wa 2020 wa Tekatekano Mešomong. Diphetošo tše di tla matlafatša Tona ya Mešomo le Bašomi, ka therišano le bakgathatema ba lefapha le, go tsebagatša dithulaganyo tše kgontšhago dipeakanyetšo tša go thea dinepo tša dipalopalo tša go amana thwi le lefapha la Tekatekano Mešomong. Diphetošo tše di fokotša gape tšhalelomorago ya taolo go bengmešomo ba ba nnyane. Molaokakanywa wo o hlohleletša menyetla ya go lekalekana le tshwaro ya go se kgetholle thwalong ka phedišo ya kgethollo ya go tšea lehlakore. 10. Molaokakanywaphetošwa wa Mpshafatšo ya Ditokelo tša Taolo ya Naga10.1. Kabinete e dumeletše phatlalatšo ya Molaokakanywaphetošwa wa Mpshafatšo ya Ditokelo tša Taolo ya Naga gore setšhaba se fane ka ditshwayotshwayo tša sona. Molaokakanywa wo o fana ka tshepedišo ye dumeletšwego goya ka molaotheo go thea ditokelo tša go ba mongnaga le go tšewa ga naga go rarolla go se be molaong goya ka molaotheo ga dikarolo tše pedi tša Molao wa Mpshafatšo ya Ditokelo tša Taolo ya Naga, 1991 (Molao 112 wa 1991). Peakanyo ya bjale e phaela basadi thoko phetošetšong ya ditokelo tša taolo ya naga gore e be ya bona. 10.2. Molaokakanywa wo o netefatša tšhomišo nageng ka bophara, fao kgale Molao wo o bego o sa šome mebušong ya kua morago ya go ikema go swana le Bophuthatswana, Ciskei, Transkei le Venda. 11. Molaokakanywa wa 2020 wa Thwalokepe ya Bagwebi11.1. Kabinete e dumeletše phatlalatšo ya Molaokakanywa wa 2020 wa Thwalokepe ya Bagwebi gore setšhaba se fe ditshwayotshwayo tša sona. Molaokakanywa wo o šeditše go kgontšha ponelopele ya mmušo ya go tsošološa lefapha la dinamelwa tša mabopong, le go kaonafatša tema ya ona ya kgolo le diphetogomoka tša ikonomi. E tsamaišana le dipeakanyetšo tša thwalokepe tša Pholisi ye Ipheditšego ya Dinamelwa tša Mabopong tšeo di dumeletšwego ke Kabinete ka 2017. Ge o šetše o dumeletšwe go ba molao, Molaokakanywa wo o tla tšea legato la palo ye bonagalago ya melao ye amanego ya mabopong. 12. Molaokakanywa wa 2020 wa Polokego ya Ditimela12.1. Kabinete e dumeletše tlhagišo Palamenteng ya Molaokakanywa wa 2020 wa Polokego ya Ditimela. Molaokakanywa wo o šeditše go matlafatša polokego ya ditimela le go netefatša gore tšona ditimela tše e ba mokgwa wo gokago batho wa dinamelwa wo gape o kgonago go kgatha tema ye botse ikonoming. 12.2. Molaokakanywa wo o dumeletšwe la mathomothomo gore batho ba fe ditshwayotshwayo ka Dibokwane 2018 le go ya ditherišanong tša setšhaba diprofenseng ka moka ka Hlakola 2018. Molaokakanywa wo o dumeletšwego wo o tla hlagišwago Palamenteng o sekegetše ditshwayotshwayo tšeo di amogetšwego nakong ya ditherišano tša setšhaba. Tshepedišo ya palamente e tla thumeletša Molaokakanywa wo pele o ka dumelelwa go ba molao. 13. Molaokakanywaphetošwa wa 2018 wa Lekgotla la Boipobolo bja Dinamelwa 13.1. Kabinete e dumeletše tlhagišo Palamenteng ya Molaokakanywaphetošwa wa 2018 wa Lekgotla la Boipobolo bja Dinamelwa. Molaokakanywa wo o fetoša Molao wa Lekgotla la Boipobolo bja Dinamelwa, 1998 (Molao 39 wa 1998) wo o swaraganego le boipobolo bja go amana le didirišwa tša diphemiti tša dinamelwa tša mebileng tšeo gabjale di bitšwago dilaesense tša go šoma). Phetošo ye e sekegela diphetogo tša pholisi, ditlhabollo le melao ye meswa go tloga ka 1998.13.2. Molaokakanywa wo o beakanya le go kaonafatša ditshepedišo tša boipiletšo bja boipobolo, tšeo pheletšo ya tšona e tla bago tsheketšo ya disenyegelo le nako, le go kgontšha badiriši ba ka ntle ga mellwane le dinamelwa tša mebileng tša ka mo nageng go nametša banamedi ka katlego le go kgona go ikhumanela letseno la go iphediša.D. Melaetša14. Ditebogišo14.1. Kabinete e lebiša ditebogišo tša yona go: Sehlopha sa barutwana ba Afrika Borwa ba Mphato wa 11: Sureshka Naidoo; Caitlin Schwarer; Nondumiso Ntshangase; Nosipho Dube; Mihlali Precious Stofile; Ondele Bede; Okhela Sigwela le Lizalise Dlomo, bao ba thopilego Phadišano ya bo5 ya Boditšhabatšhaba ya Dingangišano tša Dikolo go la Poland. Moruthi wa Afrika Borwa Natalie du Toit ge a boutetšwe go fihla go baruthi ba bahlano ba makgaolakgang Difokeng tša Dinako tša Dipapadi tša Laureus tša mengwaga ye 20 ye fetilego (2000-2020).15. Mahloko15.1. Kabinete e lebiša mahloko a yona go:ba lapa le bagwera ba Moprofesara Joseph Shabalala, seopedi sa mahlwaadibona le mothomi wa sehlopha sa go thopa Sefoka sa Grammy sa Ladysmith Black Mambazo. Mmino wa gagwe o hlohleleditše mašabašaba go potologa lefase le go kopanya maAfrika Borwa mmogo. Mopresidente Ramaphosa o tsebagaditše Poloko ya Moswananoši ya Mmušo ya Legoro la 2 go hlompha Moprofesara Shabalala.mmušo le batho ba Kenya ka go hlokagala ga Mopresidente wa Peleng wa Kenya Mohlomphegimogolo Daniel Toroitich Arap Moi, yo e bilego Mopresidente wa Kenya wa bobedi morago ga tokologo.malapa le bagwera ba Mokapotene Thabiso Collins Tolo (49), Mootlelasefofane wa bobedi Tebogo Caroline Lekalakala (33) le Mohlahlobadifofane Gugu Comfort Mnguni (36), bao sefofane sa bona se šwalalanego mphorokgohlong wa dithaba kgauswinyana le Boemakepe bja Mossel gola KapaBodikela ka la 23 Pherekgong 2020. Nakong ya lehu la bona ba be ba šomela Lekgotla la Afrika Borwa la Diphofo tša ka Nageng.ba lapa le bagwera ba Morena Marcelino dos Santos, yo mongwe wa bao ba thomilego Mozambique Liberation Front (FRELIMO), yo a hlokagetšego a nale mengwaga ye 90. Moetapele wo wa go tsebega e be e le wo mongwe wa maswao a botee bja Afrika setšhabeng. E be e le mahlwaadibona a mogwanto wa tokologo wa go ihlama ka dibetša wa Mozambique, ebile gape e be e le radipolotiki le sereti yo a bego a saena ditemana tša gagwe tše a di ngwadilego ka go šomiša dikamaina tša Lilinho Micaia le Kalungano. E. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.16. Morena Busani Ngcaweni bjalo ka Hlogo ya Sekolotlhahlo sa Bosetšhaba sa Mmušo. 17. Mme Yoliswa Makhasi bjalo ka Molaodipharephare wa Kgoro ya Ditirelo tša Mmušo le Tsamaišo.18. Morena Ayanda Kanana bjalo ka Mohlankediphethišimogolwane (CEO) le gape Molaodiphethiši wa Panka ya Naga le ya Tlhabollo ya Temo. 19. Morena Basil Bryan Ford bjalo ka Mohlokomediphethiši le Molekgotlataolo wa Universal Service and Access Agency of South Africa.20. Morena Luvuyo Keyise bjalo ka Mohlokomediphethiši le Molekgotlataolo wa Etšensi ya Theknolotši ya Tshedimošo ya Mmušo. 21. Maloko a Lekgotla la Afrika Borwa la Diphaka tša Bosetšhaba: a. Morena Zola Luxolo Fihlani; b. Mme Gertrude Buyelwa Koyana; c. Morena Faizal Docrat; d. Morena Jeoffrey Mashele.22. Maloko a Lekgotla la Sehlongwa sa Afrika Borwa sa Diphedi tša go Fapafapana: a. Mme Phuthanang Cenea Motsielwa;b. Mme Pamela Bulelwa Yako; lec. Ngaka Kowiyou Yessoufou.23. Maloko a Lekgotla la Isimangaliso Wetland Park:a. Moprofesara Antonia Thandi Nzama (Modulasetulo);b. Mme Nomagcisa Cawe;c. Moprofesara Christopher Peter Small; d. Morena Leon Langalibalele;e. Mme Letlhogonolo Noge-Tungamirai;f. Morena Gonasagren Ganesh Nair; leg. Inkosi Tembe Mabhudu Israel;h. Moemedi wa Lekgotla la Boeti la KwaZulu-Natal;i. CEO; lej. Moemedi wa Kgoro ya Tikologo, Kagodithokgwa le BoreatlhapiDipotšišo: Mohumagadi Phumla Williams – Seboleledi sa Kabinete sa Motšwaoswere Mogala: 083 501 0139"
Pego ya Kopano ya Kabinete yeo swerwego ka Laboraro la 11 Hlakola 2020,12 Mar 2020,https://www.gov.za/speeches/statement-cabinet-meeting-11-march-2020-12-mar-2020-0000,https://www.gov.za/nso/speeches/statement-cabinet-meeting-11-march-2020-12-mar-2020-0000,"Pego ya Kopano ya Kabinete ye e swerwego ka Laboraro la 11 Hlakola 2020 Ka Palamenteng Tuynhuys, Motsekapa A. Merero ye Bohlokwa Seemong sa Bjale1. Coronavirus (COVID-19) 1.1.  Kabinete e netefaletša batho ka moka ka Afrika Borwa gore go tšewa magato ka moka a tlhokomelo go šireletša naga kgahlanong le phetetšo efe goba efe ya COVID-19. Tona ya Maphelo, Ngaka Zweli Mkhize, o begetše Kabinete gore go na le batho ba 13 bao ba fetetšwego ke COVID-19 ka Afrika Borwa. Mo mesong ya lehono, Tona ya Maphelo o tiišeditše gore go utollotšwe batho ba bangwe ba bane bao ba fetetšwego ke baerase ye, gomme se se tliša palo ya bao ba fetetšwego ke COVID-19 go ba 17. O tla fana ka dintlha go tšwela pele mo mosegareng. 1.2.    Kabinete e bušeletša boipiletšo bjo bo dirilwego ke Mokgatlo wa Maphelo wa Lefase le Tona ya Maphelo Mkhize, gore batho ka moka ka Afrika Borwa ba tšwele pele go diriša magato a thibelo ka nepo ya go thibela phetetšo le go phatlalatšwa ga baerase ye. Magato a thibelo a akaretša go hlapa diatla tša gago ka sesepa le meetse goba ba šomiše sanithaesa ya go ba le alekhohole, di akaretšwa gape go efoga go kgoma mahlo a gago, nko le molomo ka diatla tša go se hlapiwe le go pipa molomo wa gago ka thišu ge o gohlola goba o ethimola gomme ka morago ga fao wa lahla thišu yeo. Maswao ao a tlwaelegilego a baerase ye a akaretša, go fiša ga mmele, go gohlola le go hema gaboima. Ge ba na le maswao ao a hlalošitšwego ka mo godimo, batho ba amegago ba eletšwa go dula ka gae gomme ba nyake thušo ya kalafo.1.3. Re ipiletša go batho ka moka go hlompha sephiri sa balwetši ba COVID-19 le ba malapa a bona. Gape re eletša batho kudu gore ba se ke ba phatlalatša tshedimošo efe goba efe ya maaka ye e amanago le baerase ye go realo e le go thibela go phatlalatša letšhogo, kgobošo le kgethologanyo ka setšhabeng sa rena. Batho bao ba amegilego ba ka letšetša mogala wa tšhoganetšo wa Sehlongwa sa Bosetšhaba sa Malwetši a go Fetela (NICD) mo go 0800 029 999 go hwetša tshedimošo ye e nepagetšego ya mabapi le COVID-19.1.4. Kabinete e ba le Mopresidente Cyril Ramaphosa ge a lakaletša mahlatse go sehlopha sa go bušetša batho bao ba amilwego ke baerase ye ka mo nageng le bašomi ba Tirelo ya Difofane ya Afrika Borwa (SAA) bao ba sepetšego ka Labobedi go leba Toropokgolong ya Wuhan, ka Profenseng ya Hubei ka People’s Republic of China, go bušetša ka mo nageng maAfrika Borwa a 122. Sehlopha sa tša Kalafo go tšwa ka Kgorong ya Maphelo le Tirelo ya Mašole a Afrika Borwa le bona ba bopa karolo ya sehlopha sa go bušetša batho ba ka mo nageng. Kabinete e tšweleditše tebogo ya yona go SAA go thušo ya bona ye bohlokwa ka mo mošomong wa go bušetša batho ba ka mo nageng.1.5. Sehlopha sa go bušetša batho ba ka mo nageng le maAfrika Borwa ao a bušetšwago ka mo nageng go emetšwe gore ba tla boa ka mo nageng ka Labohlano le la 13 Hlakola 2020. Ge ba boa, ba tla beelwa thoko ba nnoši mo nakong ye nnyane ya matšatši a 14 go fihla go nako ya matšatši a mantši a 21. Mo nakong ye, go sepela ga batho le diphahlo go tsena le go tšwa ka lefelong leo ba beetšwego thoko go lona ba nnoši go tla iletšwa.  1.6. Re eletša batho kudu go se leke go ba kgauswi le lefelo leo batho ba ba beetšwego thoko go lona goba go leka go le etela. Ge nako ya go beela thoko batho ba e fela gomme diteko di tiišetša gore ga ba na phetetšo ya baerase ya COVID-19 ya magagaborena, ba tla lokollwa ba boela ditšhabeng tša gabobona. 1.7. Kabinete e reta mošomo wo o dirilwego ke Komiti ya Ditona (IMC) ye e filwego mošomo wa go šoma ka COVID-19, yeo e etilwego pele ke Tona ya Maphelo ebile e šomišana le NICD, go latišiša le go laola baerase ye, mola ka go le lengwe e thuša bao ba amilwego ke yona le go tšwela pele go sedimoša setšhaba. 1.8. Kabinete e lemoga gore diprofense tše ntši di fetišeditše kgokagano mabapi le baerase ye ya COVID-19 go Tona ya Maphelo ka lebaka la bohlokwa bja yona bja bosetšhaba le bja boditšhabatšhaba. Re ipiletša go diprofense tše dingwe ka moka go dira se go netefatša gore kgokagano ka ga baerase ye e dirwa lefelong le tee gomme go realo e le go efoga kgakanego efe goba efe ye e tla diregago e se ka maikemišetšo le melaetša yeo e sego ya kgokaganywa. 1.9. Mopresidente Ramaphosa go se go ye kae o tla sedimoša mekgatlo ya dipolotiki yeo e emetšwego ka Palamenteng gammogo le baetapele ba dikereke ka ga COVID-19. Kopano ya Kabinete ye e kgethegilego ka ga COVID-19 e tla swarwa ka Lamorena la 15 Hlakola 2020, ka Tshwane. 2.  Ekonomi2.1. Kabinete e ahlaahlile go lokollwa ga pego ya Tirelo ya Dipalopalo ya Afrika Borwa ka ga Palomoka ya Letseno la ka Nageng (GDP), yeo e utollotšego gore ekonomi ya rena e phuhlamile go ya seemong sa go wa. Dipalopalo di laeditše gore GDP e theogile ka 1.4% ka go Kotara ya bone ya 2019. Se se latela go phuhlama ka 0.8% ka go Kotara ya boraro ya ona ngwaga woo.2.2. Ka ntle le go lemoga diabe tše di sa kgahlišego tša go kgaotšwa ga mohlagase, Kabinete e tšwela pele go se tekateke go lokiša dilo tša motheo, go šala morago mafapha a bohlokwa a kgolo ya ekonomi le go diriša ditharollo tša tirišano le badirišani ka moka ba setšhabeng gore mmogo re beye ekonoming seemong sa kgolo. 2.3. Re maatlafatša dipeeletšo tša rena gomme go fihla mo lebakeng le diprotšeke tše di nago le boleng bja peeletšo bja R9 pilione di phethilwe gomme diprotšeke tše 27 tša boleng bja go feta R250 pilione di dikgatong tša phethagatšo, gomme tše dingwe di tlo phethagatšwa mo ngwageng wo.3. Ditheko tša datha tša Vodacom3.1. Kabinete e amogela tsebišo ye e dirilwego ke Khomišene ya Diphenkgišano ka ga tumelelano ye bohlokwa ye e fihleletšwego le Vodacom mabapi le go fokotšwa ga ditheko tša datha tša morekiši yo. Se se latela Dinyakišišo tša Mmaraka wa Phenkgišano tšeo di dirilwego mabapi le ditirelo tša datha tšeo di kgopetšwego gore di dirwe ke Tona ya Tlhabollo ya Ekonomi Ebrahim Patel ka 2017, tšeo di utollotšego gore ditheko tša datha di godingwana go feta tša dinaga tše dingwe tše ntši le gore di kgethologanya badiriši bao ba hlokago. 3.2. Tumelelano le Vodacom e thoma go šoma ka la 1 Moranang 2020 gomme e tla dira gore theko ya datha e fokotšege go dipantlele ka moka tša kgwedi le kgwedi, gomme ditheko tša dipantlele tša 1GB di tlo theogela fase go tloga go R149 go fihla go R99 (e lego phokotšo ya 34%), gomme diphokoletšo tše dingwe di tla dirwa mo ngwageng wo o tlago. Vodacom e tla dumelela gape phihlelelo ya go se lefišwe datha go badiriši ya go tsena go diwepsaete tšeo setšhaba se nago le kgahlego go tšona (tša go swana le tša GCIS, BizPortal ye mpsha le Wikipedia) le phihlelelo go diwepsaete tša diyunibesithi tša Afrika Borwa. Diphokoletšo tše dingwe di tla šoma go badiriši bao ba lego ka ditšhabeng tšeo di hlokago tša go feta tše 2 000 gomme badiriši ba tla ba le ‘kgwebišano ya motheo’ ya go hwetša melaetša ye mebedi ya go se lefelwe ya di-SMS letšatši le lengwe le le lengwe.4. Go rekwa ga Pioneer Foods ke PepsiCo4.1. Kabinete e amogela gape kgwebišano ye bohlokwa ya go maatlafatša bašomi yeo PepsiCo e lego karolo ya go reka khamphani ya dijo ya Afrika Borwa, e lego Pioneer Foods. PepsiCo e tshepišitše go hloma mešomo, peeletšo gammogo le maatlafatšo ya batho ba ka nanegng le borekedi. E dumetše gape gore dikantorokgolo tša yona tša ka Borwa bja Afrika di tla ba ka Afrika Borwa.4.2. Bašomi ba Pioneer Foods ba 10 000 gape ba šireleditšwe go tahlegelo ya mešomo yeo e bakwago ke go kopantšhwa ga dikhamphani tše gomme PepsiCo e dumetše go tšwela pele ka maemo a magareng a go thwala bašomi mešomong go ba maemong a bjale mo lebakeng la mengwaga ye mehlano. Bašomi bao ba šomago mo khamphaning ye ba tla fiwa gape dišere tša go bitša R1.6 pilione ka PepsiCo tšeo di tlago šomišwa go hwetša setseka sa 13% ka go Pioneer Foods mo mengwageng ye mehlano.5. Ntwa kgahlanong le tlaišo ya basadi le bana5.1. Kabinete e amogela sephetho sa Kgorotsheko ya Godimo ya Gauteng ya go ganetša kgopelo ya go dira boipelaetšo ka molatong wa kgahlanong le sekatawane seo se bonwego molato Nicholas Ninow. Ngwageng wa go feta, Ninow o filwe kotlo ya bophelo ka moka kgolegong ka morago ga go kata mosetsana wa mengwaga ye šupa ka resturenteng ya Dros ka Silverton, Pretoria ka 2018.5.2. Sephetho sa kgorotsheko, kahlolo le kganetšo ya go dira boipelaetšo, se romela molaetša o maatla go basenyi le batho bao e tlo bago basenyi ba tlaišo ya basadi le bana gore dihlongwa tša toka tša Afrika Borwa di tla ba rweša maikarabelo go ditiro tša bona tšeo di kgalengwago.5.3. Mmogo re swanetše go fediša ditlaišo tšeo di nyatšago ditokelo tša botho tša motheo tša basadi le bana. Ka go diriša magato a rena ka moka re swanetše go netefatša gore ga go mosadi goba ngwana yo a tlaišwago ka thobalano, a bethwago, a katwago goba a hlaselwago kae goba kae ka mo nageng ya rena. 6. Polokego mebileng6.1. Kabinete e lebišitše mahloko go ba malapa a 25 mabapi le banamedi bao ba hlokofetšego ka kotsing ya pese ye e hlagilego kgauswi le Centane ka Kapa Bohlabela peleng mo kgweding ye. E rata gape go lakaletša banamedi ba 68 bao ba gobetšego gore ba fole ka pela.6.2. Dinyakišišo tšeo di dirwago ke Koporasetaolo ya Sephethephethe sa Mebileng le Tirelo ya Maphodisa ya Afrika Borwa di swanetše go thuša go fana ka dikarabo mabapi le seo se bakilego masetlapelo a. Baabi ba dinamelwa ba na le maikarabelo a go dira se sengwe le se sengwe ka fao ba ka kgonago go netefatša gore banamedi ba a bolokega. 6.3. Kabinete e dumeletše gore Molaokakanywaphetošwa wa Bosetšhaba wa Sephethephethe sa Mebileng wa 2019 o romelwe Palamenteng. Ge o se na go fetišwa go ba molao, Molaokakanywa wo o tla ba le seabe go fokotšeng ga dikotsi mebileng ya rena.B. Dipheto tša Kabinete1. Leano la Bosetšhaba la Togamaano (NSP) la Dikgaru tša go amana le Bong le Polao ya Basadi (GBVF)1.1. Ka Manthole 2019, Kabinete e dumeletše GBVF-NSP. E tšwetše pele go alela sehlopha sa Ditona seo se bego se etilwe pele ke Tona ya Basadi, Bafsa le Bagolofadi ka Kantorong ya Mopresidente, Mohumagadi Maite Nkoana-Mashabane, go dira mošomo wo o tšeneletšego ka ga peakanyo ye e šišintšwego ya dihlongwa ya GBVF go hlokomela go tsenywa tirišong ga GBVF-NSP.1.2. Ka ge e lemoga tšhoganetšo ya go sepediša le go hlokomela mošomo wa go thibela GBVF, Kabinete e dumeletše go hlongwa ga Lekgotla la Bosetšhaba la GBVF (NCGBVF). Lekgotla le le tla hlohleletša batho maemong a bosetšhaba, ka diprofenseng le maemong a selegae go eta pele le go thekga ditsenogare tša phetošo tša GBVF. Se tla rwala gape maikarabelo a go tsenya tirišong GBVF-NSP. 1.3. Lekgotla la Bosetšhaba la GBVF le tla ikarabela go Mopresidente ka Tona Nkoana-Mashabane. Kabinete e dumeletše gape go hlongwa ga IMC ye e bopilwego ke Tona ya Maphodisa Bheki Cele; Tona ya Toka le Ditirelo tša Tshokollo ya Bagolegwa Ronald Lamola; Tona ya Tirelo ya Setšhaba le Taolo Senzo Mchunu; Tona ya Tlhabollo ya Leago Lindiwe Zulu le Tona Nkoana-Mashabane bjalo ka mokgokaganyi.1.4. Kabinete e bušeleditše tšhoganetšo ya go nyaka magato a go tšea dipheto ka nepo ya go thibela dikgaruru tšeo di dirwago kgahlanong le maloko a setšhaba ao a lego kotsing. IMC e laetšwe go dira ka pela go hloma semmušo Lekgotla la Bosetšhaba la GBVF. Ba laetšwe gape go tšwela pele go utolla kgonagalo ya go dira gore setheo se se be sa molao. 1.5. Khomišene ya Tekatekano ya Bong – bjalo ka sehlongwa sa kgaolo ya bosenyane seo se nago le mošomo wo se filwego ke molaotheo wa go tšwetša pele tlhompho ya tekatekano ya bong le tšhireletšo, tlhabollo le phihlelelo ya tekatekano ya bong – se tla emelwa gape go tšwela pele go fela se sekaseka le go hlokomela kgatelopele ye e dirwago ka go tsenywa tirišong ga GBVF-NSP.2. Lenaneo la Bahlomi ba Dikgwebo la Makheišeneng le ba Dinagamagaeng (TREP)2.1. Kabinete e dumeletše go phethagatšwa ga TREP ka go diriša Sekhwama sa Bahlomi ba Dikgwebo ba Makheišeneng. Se ke go sepelelana le ditsenogare tša ekonomi ka nepo ya go maatlafatša le go godiša diekonomi tša makheišeneng le tša dinagamagaeng. 2.2. Sekhwama se se tla fana ka thekgo le go netefatša gore go ba le mafelo a ekonomi ao a itšwetšago pele go ya go ile go sepelelana le Mokgwa wa Tlhabollo ya Dilete ka mafelong ao.3. Tlhako ya Bosetšhaba ye e Bušeleditšwego ya Melawana ya Tshekatsheko (NEPF) ya 2019-20243.1. Kabinete e dumeletše NEPF ye e Bušeleditšwego ya 2019-2024 gotee le Leanotlhabollo la Bosetšhaba la 2020-2025, leo le kgontšhago tshepedišo ya tshekatsheko ka gare ga mmušo. Di tla maatlafatša bokgoni bja mušo bja go phethagatša Tlhako ya Togamaano ya Lebaka la Magareng ye e amogetšwego ya 2020-2024.   3.2. Dingwalwa tše ka bobedi di ka fihlelelwa go wepsaete ya Kgoro ya Tekodišišo le Tshekatsheko (ya www.dpme.gov.za). 4. Leano la Anthakthika le la Lewatle la ka Borwa4.1. Kabinete e dumeletšwe go phatlalatšwa ga Leano la Anthakthika le la Lewatle la ka Borwa gore setšhaba se fe ditshwaotshwao ka ga lona. Afrika Borwa ke botseno bja Anthakthika go mananeo a 10 a boditšhabatšhaba a Anthakthika. Mananeo a ka moka a tsenya letsogo go ekonomi ya Afrika Borwa.4.2.    Leano le le šišinya dikokwane tše hlano tše di latelago: (a) ditherišano le ditirišano tša boditšhabatšhaba; (b) dinyakišišo; (c) pabalelo le tšhomišo ya go ya go ile; (d) tlhabollo ya bokgoni le tlhahlo le (e) temošo ya batho. Leano le le arabela gape lenaneo la Kwano ya Anthakthika.C. Melaokakanywa1. Molaokakanywaphetošwa wa Bosetšhaba wa Sephethephethe sa Mebileng wa 20191.1. Kabinete e dumeletše gore Molaokakanywaphetošwa wa Bosetšhaba wa Sephethephethe sa Mebileng wa 2019 o romelwe Palamenteng. Molaokakanywa wo o šišinya gareng ga melao ye mengwe gore intasteri ya dikolo tša bootledi bja difatanaga e laolwe ebile o šišinya melawana ya maleba yeo baithutelabootledi ba swanetšego go rutwa yona. 1.2. O bolela gape ka boradia le bomenetša ka lekaleng la sephethephethe sa mebileng, wa oketša dikotlo go bao ba palelwago ke go obamela melao ya tsela; wa iletša go nwa bjala ka baotledi le go šišinya melao ya bosetšhaba ya dinomoropolata.1.3.  Molaokakanywa wo o šišinya gape gore maatla a Tona ya Dinamelwa le a Malekgotlaphethiši ao a rwelego maikarabelo a dinamelwa ka diprofenseng a swanetše go phethagatšwa. 2. Molaokakanywa wa Tefelo ya Dikgobalo tša Mešomong le Malwetši wa 20192.1. Kabinete e dumeletše gore Molaokakanywa wa Tefelo ya Dikgobalo tša Mešomong le Malwetši wa 2019 o romelwe Palamenteng.2.2. Molaokakanywa wo o bolela ka ga diphetošo tše di šišinywago go Molao wa Tefelo ya Dikgobalo tša Mešomong le Malwetši (COIDA), wa 1993 (Molao wa 130 wa 1993). Molaokakanywa wo o oketša kakaretšo ya dikgobalo tša mešomong le malwetši go bašomi bao ba lego kotsing bao ba bego ba se ba akaretšwa mo nakong ye e fetilego gammogo le kaonafatšo ya dikholego tša tefelo go bašomi ka kakaretšo. 2.3. Molaokakanywa wo bjale o akaretša gareng ga tše dingwe bašomi ba ka malapeng bjalo ka bao ba lego ka fase ga legoro la bašomi bao ba hwetšago dikholego go latela COIDA ya 1993. O šišinya gape tlhako ya dikeletšo le go bušetša mešomong ga bašomi bao ba gobetšego le/goba ba malapa a bao ba hlokofetšego. 3. Molaokakanywa wa Mebušoselegae wa Karoganyo ya Mebasepala wa 20203.1. Kabinete e dumeletše go phatlalatšwa ga Molaokakanywa wa Mebušoselegae wa Karoganyo ya Mebasepala wa 2020 gore setšhaba se fe ditshwaotshwao ka ga ona. Ge o se na go fetišwa go ba molao, o tla phumola Molao wa bjale wa Mebušoselegae wa Karoganyo ya Mebasepala, wa 1998 (Molao wa 27 wa 1998).3.2. Molaokakanywa wo o hlagiša gareng ga tše dingwe, go hlongwa le go sepediša ga Lekgotla la Karoganyo ya Mebasepala, dinyakwa le ditshepedišo tša karoganyo le tša karoganyoleswa ya mellwane ya mebasepala le ya diwate gammogo le go hlongwa ga Bolaodi bja Boipelaetšo. D. Ditiragalo tše di Tlago1.  Kgwedi ya Ditokelo tša Botho 1.1. Mopresidente Ramaphosa o tla fana ka polelo ya letšatši ka meketekong ya Letšatši la Ditokelo tša Botho la Bosetšhaba la 2020 yeo e tlogo swarwa ka Mokibelo wa la 21 Hlakola 2020 ka Lepatlelong la Dipapadi la Colesberg ka Kapa Leboa ka fase ga morero wa: “Ngwaga wa kopano, mpshafatšo ya ekonomi ya setšhaba le kago ya setšhaba.”1.2.  Letšatši la Ditokelo tša Botho ka Afrika Borwa le tšwa ditiragalong tša histori tša ka Sharpeville (ka Gauteng) le tša ka Langa (ka Kapa Bodikela) tšeo di hlagilego ka la 21 Hlakola 1960, fao batho ba bantšhi kudu ba ilego ba bolawa ka go thunywa ba lwela ditokelo tša bona tša botho. 1.3.  Kabinete e ipiletša go maAfrika Borwa go keteka Letšatši la Ditokelo tša Botho le go hlompha bao ba lobilego maphelo a bona ka nepo ya gore re fihlelele tokologo yeo re tšwelago pele go ipshina ka yona lehono. 1.4. Mohlala wa ba bangwe ba batho bao ke moetapele yo a ikgafilego Ngaka Alfred Bathini Xuma, yo mongwe wa dingaka tša kalafo tša mathomo tša Bathobaso ka Afrika Borwa le Mopresidente wa peleng wa African National Congress. Mopresidente Ramaphosa o ketekile bophelo bja Ngaka Xuma ka go goeletša gore polokoleswa ya gagwe e be Poloko ya Semmušo ye e Kgethegilego ya Legoro la Pele ge mašaledi a gagwe a epollwa ka Brixton ka Johannesburg go ya lefelong leo a belegwego go lona motseng wa KwaManzana, Engcobo ka Kapa Bohlabela Lamorena leo le fetilego. 2. Leeto la Mošomo la Mopresidente Ramaphosa go leba Repabliking ya Congo2.1. Mopresidente Ramaphosa o tla tsenela Kopano ya Mathomo ya Sehlopha sa Kgokagano ka ga Libya yeo e tla swarelwago ka Oyo, ka Repabliking ya Congo ka la 11 le la 12 Hlakola 2020. O tla felegetšwa ke Tona ya Dikamano tša Dinaga tša Boditšhabatšhaba le Tirišano, Ngaka Naledi Pandor, Tona ya Tšhireletšo le Bagale ba Sešole, Mohumagadi Nosiviwe Mapisa-Nqakula le Tona ya Tšhireletšego ya Mmušo, Mohumagadi Ayanda Dlodlo. 2.2. Mohlomphegi Denis Sassou N’Guesso, Mopresidente wa Repabliki ya Congo, o laleditše Mopresidente Ramaphosa go tsenela kopano ye bjalo ka Modulasetulo wa Mokgatlo wa Selekane sa Afrika (AU).2.3. Kopano ya bo 33 ya Setlwaedi ya Kopanokgothekgothe ya AU e tšere sephetho sa go hloma Sehlopha sa Kgokagano, seo modulasetulo wa sona e lego Repabliki ya Congo gomme sona se akaretša maloko a Komiti ya Maemo a Godimo ya AU ka ga Libya ka nepo ya go fana ka boetapele bja sepolotiki le go tšwetša pele kgokagano ya maitapišo a boditšhabatšhaba ge go nyakwa tharollo ya Mathata a Libya.3. Melaetša ya Matshedišo1.  Kabinete e rometše matshedišo go ba lapa, bagwera le bašomimmogo ba monyakišišomogolo wa Lekala leo le Ikemego la Dinyakišišo tša Maphodisa, Morena Mandla Mahlangu (47), yo a bolailwego mo bekeng ye. Kabinete e romela gape matshedišo go ba lapa, bagwera le bašomimmogo ba bahlankedi ba babedi ba the Hawks e lego Letseka Seresanta Delene Grobelaar Koonin (44) le Setšene Wynand Herbst (42), bao ba bolailwego ka mothunyanong ka Leboa Bodikela.2. Kabinete e kgalema go bolawa ga bahlankedi bao ba ikgafilego ba maphodisa, bao ba nago le maikarabelo a go šireletša maAfrika Borwa ka moka. Bjalo ka setšhaba, ka moka ga rena re swanetše go ema ka maoto re kgalemeng go bolawa ga banna le basadi ba rena ba maphodisa. 4. Molaetša wa DitebogišoKabinete e lebiša ditebogišo le mahlatse le mahlogonolo go: 1.1. Mopresidente yo a kgethilwego, Mohlomphegi Morena Fauré Essozimna Gnassingbé, ge a kgethilwe gape bjalo ka Mopresidente wa Repabliki ya Togo ka Dikgethong tša Bopresidente tše di bego di swerwe ka la 22 Dibokwane 2020. Kabinete e ba le Mopresidente Ramaphosa gape ge a lebogiša batho ba Togo ge ba swere dikgetho tša khutšo.5. Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1.    Maloko a Lekgotlataolo la Bolaodi bja Polokego ya Mawatle bja Afrika Borwa:a.    Mohumagadi Nthato Minyuku (Modulasetulo).b.    Mohumagadi Lindelwa Nonjabulo Dlamini;c.    Morena Lucas Haluodi;d.    Mohumagadi Eva Dorothy Khosa; lee.    Morena Captain Bheka Clive Zulu.Dipotšišo: Mohumagadi Phumla WilliamsSeboleledi sa Kabinete sa Motšwaoswere Mogala: 083 501 0139 "
Pego ya Kopano ya Kabinete ye e Kgethegilego ya la 15 Moranang 2020,15 Apr 2020,https://www.gov.za/speeches/statement-cabinet-meeting-15-april-2020-15-apr-2020-0000,https://www.gov.za/nso/speeches/pego-ya-kopano-ya-kabinete-ye-e-kgethegilego-ya-la-15-moranang-2020-15-apr-2020-0000,"Pego ya Kopano ya Kabinete ye e Kgethegilego ya Laboraro la 15 Moranang 2020Kopano ya Kabinete ye e Kgethegilego yeo e bego e swerwe ka go šomiša Ditlabakelo tša Theknolotši e swerwe lehono ka la 15 Moranang 2020, go ahlaahla leano la tsošološo ya ekonomi ya setšhaba ka morago ga go Tswalelwa ga Naga ka lebaka la COVID-19.Se se latela tsebišo ye e dirilwego ke Mopresidente Cyril Ramaphosa dibeke tše pedi tše di fetilego, ya gore Kabinete e tla boledišana ka botlalo gore e tle ka leano la tsošološo ya ekonomi la naga ye.Ditlhagišo tše hlano di amogetšwe go tšwa go dihlopha tše: (1) Lekala la Ekonomi, Peeletšo, Tlhomo ya Mešomo le Tlhabollo ya Mananeokgoparara; (2) Pušo, Bokgoni bja Mmušo le Tlhabollo ya Dihlongwa; (3) Tšhireletšo ya Setšhaba, Tlhabollo ya Setšhaba le Batho; (4) Tirišano ya Boditšhabatšhaba, Kgwebišano le Tšhireletšo; le (5) Toka, Thibelo ya Bosenyi le Tšhireletšo.Ditlhagišo tše di dirwa ka morago ga mošomo wo o dirilwego ke dihlopha ka moka tša maloko a Kabinete, go lebeletšwe tsošološo ya ekonomi ya naga ye ka lebaka la leuba la COVID-19 le go theošwa ga maemo a dipeeletšo tša Afrika Borwa fao go sa tšwago go dirwa ke ditheo tša kelo ya dipeeletšo e lego Moody’s le Fitch ka go latelana.Kabinete e tšere sephetho sa gore dipoledišano tše dingwe le ditherišano di sa nyakega pele ga ge leanotiišetšo la mafelelo le ka dumelelwa go ka tsebišwa setšhaba.Dihlopha tša maloko a Kabinete ka moka di kgopetšwe go šoma mmogo ka nepo ya go tšweletša sengwalwa se tee seo se tiišeditšwego ka ga dilo tše bohlokwa tšeo di tlago pele tša leano la tsošološo ya ekonomi ya naga ye, seo se swanetšego go phethwa pele ga Kopano ya Kabinete ye e latelago ye go rulagantšwego gore e tla swarwa ka Mošupologo wa la 20 Moranang 2020.Kabinete e laetše gape Tona ya Dikgwebo tša Mmušo Pravin Gordhan go lokiša pego ya moragorago ka ga Tirelo ya Difofane ya Afrika Borwa, go tla go ahlaahlwa ka kopanong ye e tlago. Ka morago ga fao, Kabinete e tla feleletša leano la tsošološo ya ekonomi la naga ye.Kabinete e leboga batho ka moka go ralala le naga ge ba dutše ka gae ka nakong ya go tswalelwa ga naga.Dipotšišo: Mohumagadi Phumla Williams – Seboleledi sa Kabinete sa MotšwaoswereMogala: 083 501 0139"
"Pego ya Kopano ya Kabinete ye swerwego ka Dikgokagano tša Bidio ka Laboraro, 27 Mopitlo 2020",28 May 2020,https://www.gov.za/speeches/statement-virtual-cabinet-meeting-held-wednesday-27-may-2020-28-may-2020-0000,https://www.gov.za/nso/speeches/statement-virtual-cabinet-meeting-held-wednesday-27-may-2020-28-may-2020-0000,"1.  Bolwetši bja Coronavirus bja 2019 (COVID-19) ka Afrika Borwa1.1.  Kabinete e sedimošitšwe ka ditlamorago tša ditherišano tše tšeerwego ke Mopresidente Cyril Ramaphosa gotee le mekgatlo ya go fapafapana ya setšhaba se ipopilego, go netefatša gore kgatelopele ya naga ya go tloga maemong a bone goya maemong a boraro a go tswalelwa ga naga ka bophara e thekgwa ke dikgopolo tša bagwebišani ka moka setšhabeng.1.2.  Ka go farafarwa ke Ditona tša go fapafapana, o kopane le setšhaha, bašomi le mafapha a kgwebo, Khansele ya Afrika Borwa ya Dikereke; baetapele ba ditumelo tša go fapafapana, Dimeyara; Ditonakgolo, Mokgatlo wa Afrika Borwa wa Pušoselegae, baetapele ba setšo le mekgatlo ya dipolotiki ye emetšwego ka Palamenteng.1.3.  Kabinete e amogetše ditlamorago tša ditherišano tše, tšeo ka kakaretšo di bego di agiša le go tlaleletša thulaganyo ya go fefolwa gannyane gannyane ga dikiletšo goya maemong a boraro yeo e tla thomago ka la 1 Phupu 2020. Maemo a a mabapi le go bušwa ka boati ga ditiragalo tša ikonomi le go fedišwa ga dikiletšo tša leemaema la batho. Maemo a a tlo thuša gape go kgontšha maAfrika Borwa ba go balelwa dimilione tše seswai go boela mešomong.1.4.  Šedi ya moswananoši e tla fiwa mafelo a palo ya godimo ya bolwetši ao a hlatlošitšego dipalopalo tša diphetelo tša coronavirus. Dikgoro tša maphelo tša profense di tla phethagatša magato ao a kgafetšwego maphelo mo mafelong ao a nago le palo ya godimo ya bolwetši ka sebopego sa ditekolo tše tseneletšego, le magato a go itswalelela o le noši le a thibelo.1.5.  Kabinete e gateletše gape thekgo ya yona ya ditherišano tša go akaretša bohle tše tšeerwego ke Mopresidente Ramaphosa ga e sale go thoma seemo sa masetlapelo a bosetšhaba ka la 15 Hlakola 2020. Ditherišano tše di dirile gore go kgonagale mafapheng ka moka a setšhaba go kgatha tema twantšhong ya leuba la COVID-19, go boloka maphelo le go šireletša mekgwa yeo batho ba iphedišago ka yona.1.6.  Taolo ya ditiro le ya sethekniki ya magato a COVID-19 e sepedišwa ke Sehlongwa sa Bosetšhaba sa Ditiro tša Mohlakanelwa tša Bohlodi (NATJOINTS) le Kgoro ya Maphelo. NATJOINTS ke sehlongwa sa tsamaišo sa mafaphamantši sa mmušo seo se theilwego go laola diprotšeke tša kgoparara.1.7.  Sehlongwa sa NATJOINTS sa COVID-19 se theilwe godimo ga magoro a mošomo ao a arogantšwego ka baentšineere, baemedi ba disenthara tša Bosetšhaba tša Taolo ya Masetlapelo; baeletši ba semolao; baetapele ba dikemedi tša tšhireletšego ya naga le ba phethagatšo ya molao, dihlopha go tšwa dikgorong tšeo di bopago makala a ikonomi le a leago a Foramo ya Afrika Borwa ya Balaodipharephare.1.8.  NATJOINTS e amogela dipego go tšwa dikgorong tša go fapafafapana le go romela ditšhišinyo go Balaodipharephare (di-DG) go hlama ditigelo tšeo di hlagišetšwago Lekgotlataelo la Bosetšhaba ka ga Coronavirus (NCCC).1.9.  NCCC e sekaseka ditšhišinyo tša di-DG le go dira ditšhišinyo tša yona Kabineteng fao dikakanyo, go akaretšwa le melao, e dumelelwago. Tshepedišo ye e netefatša gore Lekgotlaphethiši le tšea diphetho tša mohlakanelwa tšeo di kwanetšwego ke batho ka moka ebile di akaretša tšohle. Ka gona, kabinete e sola ka bogale ditšhišinyo tša maaka tša gore maloko a Lekgotlaphethiši o tee ka o tee ba nale seabe ditšhišinyong tšeo di tšwago lekgotleng la NCCC goba diphethong tše tšeerwego ke Kabinete.1.10.  Kabinete e dira boipiletšo bja magato a go ipopa ka mafapha ka moka a setšhaba kgahlanong le lenaba la batho ka moka le kotsi, leuba la COVID-19.1.11.  Kabinete e leboga maAfrika Borwa ka moka ge ba tšwelapele go ikuna tše ntši le ka kwešišo ya bona ka nako ye ya go tswalelwa ga naga ka maikemišetšo. Tsebagatšo ya Mopresidente Ramaphosa ya seemo sa masetlapelo a bosetšhaba goya ka Molao wa Taolo ya Masetlapelo, 2002 (Molao 57 wa 2002) e kgathile tema ye kgolo kudu go boloka maphelo.1.12.  Magato ao a tiišeleditšwego letsogo a taolo ya bolwetši a dirile gore bolwetši bjo bo nanye kudu le go fokotša tlhatlogo ya diphetelo. Go tswalelwa ga naga go file Afrika Borwa nako le sekgoba sa go hloma magato mafapheng a maphelo a mmušo le a praebete go swaragana le tlhatlogo ya go se laolege ya diphetelo.1.13.  Kabinete e tšwelapele go dira boipiletšo go maAfrika Borwa ka moka go tšea maikarabelo a magolo a go ihlokomela, go itšhireletša le go šireletša ba bangwe go fokotša go phatlalala ga bolwetši bjo.1.14.  Ditona go kgabaganya dipotfolio tša go fapafapana ba tla hlatholla dintlha ka botlalo ditshedimošetšong tša babegaditaba tšeo di tlo swarwago lehono, Labone 28 Mopitlo le gosasa, Labohlano 29 Mopitlo 2020.Diphetho tša Kabinete2.  Go ba Beng ba Taolo ya Seteišene sa ka Nageng sa Diphatšamaru2.1.  Kabinete e dumeletše Etšensi ya Diphatšamaru ya Bosetšhaba ya Afrika (SANSA) go tsenela kgwebišano le Batsamaiši ba Bosetšhaba ba Thutadifofane le Diphatšamaru ba Amerika (NASA) go ba Beng ba Taolo ya Seteišene sa ka Nageng sa Diphatšamaru. Seteišene se, seo se tlo bago kua Matjiesfontein gola Kapa Bodikela, se tla thekga thomo ya batho ya diphatšamaru tša go ya Ngweding, go ya naleding ya Mars le go fetela pele.2.2.  Seteišene se se tla kgokaganywa le sehlopha sa diteišene tše lego gona tša mafelo a mararo a diteišene tše kua Amerika, Spain le Australia. Bjalo ka lefelo la bone la seteišene se, le tlo tlatša mafelo a mangwe a mararo a diteišene tše le go fana ka netweke ya dikgokagano yeo e kaonafetšego le kakaretšego ya thekgo ya thomo ye bohlokwabohlokwa ya diphatšamaru. SANSA e tla diriša, ya hlokomela le go laola seteišene se.2.3.  Seteišene se se tla hola Afrika Borwa ka, magareng ga tše dingwe, go hlabollwa ga mabokgoni a go hlokega le go godišwa ga lefapha la boentšineere, theknolotši le boihlamelo. Seteišene se se tla thuša gape ka menyetla ya go hola ikonomi ya tsebo, le go hlatloša tšweletšo ya diphatišišo tša bosetšhaba ka legorong la saense ya diphatšamaru le theknonotši ya lona.3.  Sengwalwa sa Makgoraditselaka ga Ditirelo tša Ditimamello3.1.  Kabinete e dumeletše Sengwalwa sa Makgoraditsela ka ga Ditirelo tša Ditimamello. Sengwalwa se sa Makgoraditsela se hlatholla ditšhišinyo tša motheo tša pholisi tšeo e tla bago motheo wa melao ya ditirelo tša mello tšeo di tla tšeago legato la Molao wa bjale wa Ditirelo tša Sehlophatšhomo sa Ditimamello, 1987 (Molao 99 wa 1987).  3.2.  Molao wo o hlatholla mehola le maikarabelo a bobedi didiko tša mmušo tša bosethaba le tša profense go thekga mebasepala. Go netefatša gore tirelo ye e dula e tsamaišana le mekgwa ya sebjalebjale ya taolo ya masetlapelo a mello, e šišinya mabokgoni a diphatišišo le a kgoboketšo ya tshedimošo.3.3.  Ka kakaretšo, tirelo ye e šeditše go gata ka mošito o tee le melao ye mengwe yeo e dumeletšwego morago ga 1994 ebile e amana le pušoselegae. Ditherišano tša phatlalatša le bakgathatema ka moka le setšhaba ka kakaretšo di dirilwe.4.   Mehola ya Lekgotlaphethiši Maemong a Boraro4.1.  Kabinete e dumeletše gore ka fase ga maemo a boraro ao a thomago ka Mošupologo 1 Phupu 2020, e tla amogela lemanoga leo le tswakanego la go akaretša bobedi dikopano tša Kabinete tša go swarelwa mafelong a setlwaedi le tša go swarwa ka dikgokagano tša bidio.4.2.  Kabinete e dumeletše gape dihlopha tša go bea seemo leihlo tše arogantšwego ka Ditona le Batlatšaditona. Ba phatlaladitšwe seleteng se sengwe le se sengwe godimo ga tše 52 le metsesetoropo go bea leihlo magato ao a tšeerwego go lwantšha go phatlalala ga COVID-19.Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1.  Lekgotla la Khansele ya Theknolotši ya Diminirale (MINTEK):Ngaka Vanguard Mbuyiseli Mkosana (Modulasetulo);Mme Ntokozo Faith Ngcwabe – Kgoro ya Methopo ya Diminirale le Enetši (DMRE);Morena Rantsadi Andries Moatshe (wa tlaleletšo);Ngaka Maropeng Walter Ngobeni;Moprofesara Lindiwe Zungu;Morena Philippus Rudolf Heydenrich;Mme Pontsho Maruping;Morena Harold Motaung;Mme Phydelis Ntombifuthi Zikalala-Mvelase;Mme Margaret Mosibudi Phiri;Morena Lefadi Lucas Makibinyane; leNgaka M Motuku.2.  Khansele ya Lekgotla la Saense ka Lefase:Ngaka Humphrey Lawrence Mbendeni Mathe (Modulasetulo);Morena Andries Moatshe (DMRE);Ngaka Thuli Khumalo (Kgoro ya Tikologo, Kagodithokgwa le Boreadilhlapi);Morena Sanelo Malaza (wa tlaleletšo);Mme Rosalind Mdubeki (Kgoro ya Tlhabollo ya Dinagamagae le Mpshafatšo ya Naga);Mme Pontsho Tsotetsi (wa tlaleletšo);Mme Deborah Mochotlhi (Kgoro ya Meetse le Tlhwekišo);Morena Paul Nel (wa tlaleletšo);Ngaka Jennifer Mirembe;Morena Smunda Mokoena;Morena Xolisa Mvinjelwa (wa lefapha la meepo);Moadbokeithi Ntika Maake;Mme Adila Chowan (wa lefapha la kgwebo);Morena B Gerryts (Kgoro ya Saense le Boihlamelo);Mme Lebogang Madiba (wa Matlotlo a Bosetšhaba); leMorena Moses Mabuza – Mohlankediphethišimogolwane (CEO).3.  Balaodi bao e sego maloko a lekgotlaphethiši ba Lekgotla la Molebeledi wa Maemakepe a Afrika Borwa:Morena Zolani Kgosietsile Matthews (Modulasetulo);Mme Siphokazi Matolengwe;Morena Asraf Mohamed Adam;Mme Leanda-Marsha Vilakazi;Mme Kenosi Selane;Morena Zola Fihlani;Ngaka Tshisikawe Victor Munyama; leMme Zandile Kabini.4.  Morena Abel Moffat SithoIe bjalo ka CEO wa Koporasi ya Dipeeletšo tša Mmušo.5.  Mme Phumla Williams bjalo ka DG wa Dikgokagano tša Mmušo le Peakanyo ya Tshedimošo (GCIS).Dipotšišo: Mohumagadi Phumla Williams – Seboleledi sa KabineteMogala: 083 501 0139"
"Pego ya Kopano ya Kabinete ye swerwego ka Dikgokagano tša Bidio ka Labone, 4 Phupu 2020",4 Jun 2020,https://www.gov.za/speeches/statement-cabinet-meeting-4-june-2020-4-jun-2020-0000,https://www.gov.za/nso/speeches/statement-cabinet-meeting-4-june-2020-4-jun-2020-0000,"Pego ya Kopano ya Kabinete ye swerwego ka Dikgokagano tša Bidio ka Labone, 4 Phupu 2020 1. Sephetho sa Kgorotsheko ya Godimo ya Leboa la Gauteng sa Labobedi, 2 Phupu 20201.1. Kopano ya moswananoši ya Kabinete ya dikgokagano tša bidio e swerwe lehono, ka Labone 4 Phupu 2020, go rerišana ka dikgatelopele tša maitekelo a Afrika Borwa a go phološa maphelo le go šireletša mekgwa ya batho ya go iphediša nakong ye ya leuba la COVID-19. Bjalo ka karolo ya ditherišano tše, Kabinete e fetlekile sephetho sa Kgorotsheko ya Godimo ya Leboa la Gauteng seo se filwego ke Moahlodi Norman Davis ka Labobedi, 2 Phupu 2020, seo se tsebagaditšego melao ya COVID-19 ya go tswalelwa ga naga Maemong a Boraro le a Bone gore ga se tsamaišane le Molaotheo ebile ga se amogelege.1.1.1  Morago ga go hwetša dikeletšo tša semolao le go theeletša ditšhišinyo tše mmalwa tše dirilwego ke maloko a legoro la semolao morago ga go kwa sephetho seo, Kabinete e dumela gore kgorotsheko ye nngwe e ka tšea sephetho sa go fapana le sa kgorotseko ye.1.2. Ka gona Kabinete e tšeere sephetho sa go ipelaetša sephethong sa Kgorotsheko ya Godimo ya Leboa la Gauteng.1.3. Mmušo o tla kgopela gore boipelaetšo ba ona bo theeletšwe ka lepotlapotla gore o kgone go hwetša bonnete ka melao ya go tswalelwa ga naga. Tona ya Tirišano ya Makala a Mmušo le Merero ya Setšo Ngaka Nkosazana Dlamini Zuma, o tla kopanela matsogo boipelaetšong bjo le Mopresidente Cyril Ramaphosa le Tona ya Maphelo, Ngaka Zweli Mkhize.1.4. Kabinete e rata go netefaletša batho ka moka setšhabeng gore magato ka moka ao a tsebagaditšwego go tloga mola Mopresidente Ramaphosa a fago kgoeletšo ya Seemo sa Masetlapelo a Bosetšhaba ka Hlakola 2020, a be a nepile kudu go phološa maphelo.1.5.  Ka gona go phethagatša magato a, nako le nako mmušo o be o rerišana le mafapha ohle a setšhaba, ka gobane phenkgišano kgahlanong le COVID-19 ke matsapa a bosetšhaba ao a nyakago kopano ya magato magareng ga mmušo le maAfrika Borwa ka moka.1.6. Ge mmušo o le gare o ipelaetša sephethong sa kgorotsheko, melao ya bjale e santše e šoma, ebile re dira boipiletšo le go hlohleletša batho ba gaborena ka moka go latela ditshepedišo ka moka tša maphelo tšeo di hlomilwego, go akaretšwa le go hlapa matsogo kgafetšakgafetša, go katoga batho ba bangwe, go apara dimaseke bathong le gape go lekolwa le go fetišetšwa ditekong, fao go lego maleba.2. Go oketšwa ga Seemo sa Masetlapelo a Bosetšhaba2.1. Kabinete e dumeletše go oketšwa ga Seemo sa Masetlapelo a Bosetšhaba ka kgwedi ye nngwe go tloga ka la 15 Phupu go fihla ka la 15 Mosegamanye 2020. Molao wa naga o dumelela Seemo sa Masetlapelo a Bosetšhaba go tšea tekano ya matšatši a 90.3. Diphetelo tša COVID-19 tša kua Kapa Bodikela3.1. Kabinete e santše e hlobaetšwa ke boipušeletšo le tlhatlogo ya diphetelo tša COVID-19 kua Kapa Bodikela. Ka baka la se, Mopresidente Ramaphosa o tla tšea leeto goya profenseng ye ka Labohlano, 5 Phupu 2020 go rerišana ka seemo se le Tonakgolo Alan Winde gotee le Lekgotlaphethiši la Profense, le gape go lekola boitukišo bja profense ye taolong ya goyagoile ya leuba le.3.2. Mopresidente Ramaphosa o tla felegetšwa ke Tona ya Maphelo Zweli Mkhize; Tona ya Tšhireletšo le ya Bagale ba Sešole Nosiviwe Mapisa-Nqakula; Tona ya Thuto ya Motheo Angie Motshekga; Tona ya Maphodisa Bheki Cele; Tona ya Bodulo bja Batho, Meetse le Kelelatšhila Lindiwe Sisulu le Tona ya Mešomo ya Setšhaba le Mananeokgoparara Patricia de Lille.4. Beke ya Tšhireletšo ya Bana4.1. Kabinete e gopotša batho ka moka gore ye ke Beke ya Tšhireletšo ya Bana, yeo e thomilego ka Sontaga, 31 Mopitlo go fihla ka Sontaga 7 Phupu 2020. Beke ya Tšhireletšo ya Bana e šetšane le go phagamiša merero ye mabapi le go šireletšwa ga bana go ralala ngwaga ka moka. Morero wa ngwaga ke wo: ‘‘Ka moka ga rena A re šireletšeng Bana, mo nakong ye ya COVID-19 le go Fetela Pele”.5. Tlhaelelo ya meetse5.1. Kabinete e lemogile go theogela fase ga maemo a meetse ka matamong, kudukudu kua Kapa Bodikela. Bjalo ka naga ya go hlaelelwa ke meetse, maemo a matamo a nale ditlamorago tše mpe dinyakweng tša rena tša meetse. Ka gona, Kabinete e dira boipiletšo go rena ka moka go šomiša meetse gabotse.Dipotšišo: Mohumagadi Phumla Williams – Seboleledi sa KabineteMogala: 083 501 0139"
"Pego ya Kopano ya Kabinete ye swerwego ka Dikgokagano tša Bidio ka Laboraro, 10 Phupu 2020",11 Jun 2020,https://www.gov.za/speeches/statement-virtual-cabinet-meeting-held-wednesday-10-june-2020-11-jun-2020-0000,https://www.gov.za/nso/speeches/pego-ya-kopano-ya-kabinete-ye-swerwego-ka-dikgokagano-t%C5%A1a-bidio-ka-laboraro-10-phupu-2020,"1.  Tsebišo ya Seemo sa Coronavirus (COVID-19)1.1.  Kua kopanong ya yona ye swerwego ka Laboraro, 10 Phupu 2020, Kabinete e amogetše pego ya tshedimošo ya moragorago go tšwa go Lekgotlataelo la Bosetšhaba ka ga Coronavirus (NCCC). NCCC e šišintše ditšhišinyo tše bonagalago tša go amana le Maemo a Boraro ao a kaonafetšego a go lekanetšwa kgahlanong le kotsi mabapi le go tswalelwa ga naga ka bophara.Ditšhišinyo tše di ikadile godimo ga ditlhagišo tše dirilwego ke mafapha a go fapafapana gotee le dipoledišano tše ahlaahlilwego ke Setheo sa Bosetšhaba sa Ditiragalo tša Mohlakanelwa le sa Bohlodi (NATJOINTS).1.2.  Le ge go le bjalo, Kabinete e tšeere sephetho sa go fega go dumelelwa ga ditšhišinyo tše go sa letetšwe pego yeo e feletšego ya phetleko ya maphelo go tšwa go Komitikeletšo ya tša Maphelo ya Tona Mabapi le COVID-19. Go letetšwe gore NCCC e amogele tlhagišo yeo e feletšego mathomong a beke ye tlago.1.3.  Kabinete e santše e dira boipiletšo le go hlohleletša maAfrika Borwa ka moka go latela le go ithaopa go obamela magato ao a hlomilwego go lwantšhana le go phatlalala ga COVID-19. Magato a a akaretša go hlapa matsogo kgafetšakgafetša, go šielana sekgala le go apara dimaseke ge ba tšwela ka ntle go kopana le batho.2.  Khamphani ya Bosetšhaba ya Petroleamo2.1.  Kabinete e sedimošitšwe ka mošomo wo kgatlampanago wa go gopodišiša makalakgwebo ka moka a petroleamo (a oli le a gase) a khamphani ya enetši ya ditirelokgwebo tša go fapafapana yeo e laolwago ke mmušo, e bago Central Energy Fund.2.2.  Pheletšo ya kgopodišišo ye e tla ba gore makalakgwebo a mararo (PetroSA, Strategic Fuel Fund le iGas) a momaganywe goba selo se tee e lego Khamphani ya Bosetšhaba ya Petroleamo. Se se kgontšha tsebagatšo ye dirilwego ke Mopresidente Cyril Ramaphosa Polelong ya gagwe ka Maemo a Setšhaba ya la 13 Dibokwane 2020, e lego go fetoša morero le go gopodišiša palo ye bonagalago ya dikgwebo tše laolwago ke mmušo go thekga kgolo le tlhabollo.2.3.  Kabinete e dumeletše go thwalwa ga khamphani ya ditsebi tša peakanyoleswa yeo e šomago fela ka dikhamphani tše momagantšwego gore e nyakolle mmotlolo wo o ka phethagatšwago kaonekaone wa Khamphani ye ya Bosetšhaba ya Petroleamo.3.  Tlhako ya Pholisi ya Dikgaruru tša go Ikala ka Bong (GBV) Dithutong tša ka Morago ga Marematlou le ka go tša ka Peakanyo ya Tlhahlo3.1.  Kabinete e dumeletše Tlhako ya Pholisi ya GBV Dithutong tša ka morago ga Marematlou le ka go tša ka Peakanyong ya Tlhahlo. Tlhako ye ya pholisi e šetšane le go arabela palo yeo e hlatlogetšego godimo ya melato ya go amana le GBV ditheong tša thuto ya godimo.3.2.  Tlhako ye ya pholisi e fana ka tlhahlo ya dihlongwa, mekgwa le ditshepedišo tšeo ditheo tša thuto ya godimo di swanetšego go di hloma go efoga ditiragalo tša GBV dikhamphaseng tša tšona. Go tlaleletša godimo ga go aba dihlongwa tša go lekola mošomo wo dirilwego, tlhako ye ya pholisi e gapeletša tšona ditheo tše go lemoša batho ka dipholisi tša tšona tša GBV.4.  Pego ka Dinyakišišo tša Kgonagalo ya go Aga Musiamo wa RLMM.4.1.  Kabinete e dumeletše Pego ka Dinyakišišo tša Kgonagalo ya go Aga Musiamo wa Ditiragalo tša go Ema Kgahlanong le Kgethologanyo le tša go Lwela Tokologo (RLMM). Musiamo wo o tla kgatha tema ya go babalela histori ya ditiragalo tša go Ema Kgahlanong le Kgethologanyo le tša go Lwela Tokologo ka mono Afrika Borwa.4.2.  Dinyakišišo tše, tšeo di dumeletšwego ke Kabinete ka 2015, di thomilwe go lebeletšwe seemo sa Protšeke ya Lesolo la Pabalelo le Bohwa bja Naga mo Ditiragalo tša go Ema Kgahlanong le Kgethologanyo le tša go Lwela Tokologo (RLHR). RLHR e thuša ka tlhabollo le go fetošwa ga merero ya bohwa nageng ya Afrika Borwa.4.3.  Ge o feditšwe go agwa, musiamo wo o tla lota tlhatlamano ya ditiragalo tša bohwa (tšeo di bonagalago le tša go se bonagale) le go fana ka tlhathollo yeo e swanago, kelelo ya tšona le maitemogelo a go amana le diphenkgišano tša tokologo ka mo Afrika Borwa.5.  Lesolo la Bosetšhaba la Bohwa bja Merafe ya Masarwa5.1.  Kabinete e dumeletše go phethagatšwa ga Lesolo la Bosetšhaba la Bohwa bja Merafe ya Masarwa, e lego protšeke ya bohwa bja bosetšhaba. Lesolo le  le tla hlaola, la laetša, la lota le go hlohleletša bohwa bja maKhoi, maNama, maGriekwa, maKhorana le maSan. Protšeke ye e tla thuša temogong ya histori ya Afrika Borwa yeo kgale e bego e hlaeditšwe mahlo le go phaelwa thoko.5.2.  Pabalelo ye e kgontšha gape le Molao wa Setšo le Magoši a Merafe ya Masarwa 2019 (Molao 3 wa 2019), wo o beago molaong temogo ya Magoši a Merafe ya Masarwa.6.  Meakanyetšo ya Dikhoine tša Meketeko ya 2021 le ya 20226.1.  Kabinete e dumeletše meakanyetšo ya dikhoine tša phatlalatšo tša meketeko ya 2012 le ya 2022 tšeo di lokollwago ke Panka ya Resefe ya Afrika Borwa (SARB) le Khamphani ya Afrika Borwa ya go bopa Tšhelete.6.2.  Khoine ya R5 ya phatlalatšo ya meketeko le ya R5 ya morumo wa silibere le khoine ya serekelele sa gauta yeo e ka kgoboketšwago e tla lokollwa ka 2021 go keteka mengwaga ye lekgolo go tloga mola SARB e thakgolwago. Tatelano ya bone ya Khoine ya Tesimale ya Afrika Borwa, yeo e tla lokollwago ka 2022 e tla phatlalatšwa ka dikhoine tša 10c, 20c, 50c, R1, R2 le R5.   Melaokakanywa1.  Molaokakanywaphetošwa wa 2020 wa Melao ya Lefapha la Ditšhelete1.1.  Kabinete e dumeletše tlhagišo Palamenteng ya Molaokakanywaphetošwa wa 2020 wa Melao ya Lefapha la Ditšhelete. Molaokakanywa wo o šišinya go bea SARB bjalo ka Lekgotlataolo la go Tšea Diphetho, le go kaonafatša magatotaolo a SARB a go phethagatša tlamego ye theilwego goya ka molao wa naga go netefatša boitsetsepelo bja peakanyo ya ditšhelete.1.2.  Molaokakanywa wo o šišinya tlhako ye mpsha ya go hwetša ditharollo ditheong tša ditšhelete, kudukudu dipanka, ge di lebagane le nako ye thata ya kgakanego ditšheleteng. Molaokakanywa wo o tsebagatša gape le sekimo sa mathomothomo sa Afrika Borwa sa inšorense yeo e ipheditšego ya bao ba tepositago tšhelete yeo e tla netefatšago gore batho ka moka bao ba tepositago ba lefelwa ditšhelete tša bona ge panka e folotša.1.3.  Sona sekimo se se tla šireletša batho bao ba tepositago bao ba ka bago kotsing le go netefatša gore go ba le ditšhitišo tše nnyane fela peakanyong ya ditšhelete le ikonoming ka bophara ge tšona ditheo tšeo di tsena ka gare ga kgakanego ya ditšhelete.Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.Mme Sekgothadi Kabelo bjalo ka Molaodi yo e sego leloko la Lekgotlaphethiši wa Molebeledi wa Maemakepe a Lekgotla la Afrika Borwa.Dipotšišo: Mohumagadi Phumla Williams – Seboleledi sa KabineteMogala: 083 501 0139"
Pego ya Kopano ya Kabinete ye e swerwego Inthaneng ka la 24 Phupu 2020,26 Jun 2020,https://www.gov.za/speeches/statement-virtual-cabinet-meeting-24-june-2020-26-jun-2020-0000,https://www.gov.za/nso/speeches/statement-virtual-cabinet-meeting-24-june-2020-26-jun-2020-0000," 1.  Leanophološo la Kgwebo ya Tirelo ya Difofane ya Afrika Borwa (SAA)1.1 Kabinete e amogetše pego ya kgatelopele ka ga tshepedišo ya leanophološo la kgwebo ya SAA go tšwa go Komiti ya go Bopša ke Ditona (IMC) ka ga SAA, yeo modulasetulo wa yona e bego e le Tona ya Dikgwebo tša Mmušo Pravin Gordhan.1.2 Kabinete e sa gatelela gore tumelo ye kaone go tšwa go bakolotiši go feleletša tshepedišo ya phološo ya kgwebo e sa le kgetho yeo e ka dirišwago kudu le ye e kgonagalago, gore tirelo ya difofane ya bosetšhaba e beakanye leswa merero ya yona go akaretšwa le kgwebo ya yona, dikoloto tša yona le maikarabelo a mangwe. Kabinete e dumela gore tirelo ya difofane ye e beakantšwego leswa e tla phethagatša lenaneo ya diphetogo go swana le go tšwetša pele bafofiši ba bathobaso bao ba hlokago menyetla ka morago ga mengwaga ye 26 re le ka temokrasing ya rena.  1.3 E thekga tšhišinyo ya gore go hlangwe tirelo ye mpsha ya difofane le maitekelo ao a tseneletšego a go kgopela mašeleng go tšwa go methopo ye e fapafapanego, go akaretšwa go tšwa go balekane ba dišere gore ba tle lba sepediše tirelo ye mpsha ya difofane.  Ye ke yona tsela e nnoši ye e ka kgonagalago yeo ka yona tirelo ye mpsha ye e kgonagalago, ya go kgona go šoma go ya go ile, ya go ba le bokgoni yeo e ka kgonago go aba ditirelo tša difofane tšeo di kopantšwego tša ka mo nageng, tša ka seleteng se le tša boditšhabatšhaba.2. Ekonomi2.1 Kabinete e amogela ditekanyetšo tšeo di beakantšwego leswa tša tlaleletšo tša ngwaga wa ditšhelete wa 2020/21 tšeo di abilwego ke Tona ya Ditšhelete Tito Mboweni ka Laboraro la 24 Phupu 2020. Ditekanyetšo tše di abilwe ka lebaka la ge go na le leuba la Bolwetši bja Coronavirus (COVID-19) leo le bakilego gore ekonomi e phuhlame. Ditekanyetšo tša Tlaleletšo di hlaloša leano la go bušetša sekeng sekoloto ka go kaonafatša mekgwa ya rena ya go šomiša tšhelete le go hloma motheo wa tsošološo ya ekonomi.2.2 Kabinete e na le kholofelo ya gore boikgafo bjo bo tsebišitšwego ke Tona Mboweni bo tla bea ekonomi seemong seo se tiilego sa go ya go ile, kudukudu ge e le gore yo mongwe le yo mongwe o thekga mmušo go phethagatša boikgafo bjo.3.  Tshedimošo ya moragorago ka ga COVID-193.1 Kabinete e amogetše pego ya kgatelopele go tšwa go Lekgotla la Bosetšhaba la Taolo ka ga Coronavirus. Bjalo ka karolo ya go arabela kotsi ye e oketšegilego ye e sepelelanago le Legato la Boraro la go tswalela naga, diphetošo go melawana ya mabapi le Molao wa Taolo ya Masetlapelo wa 2002 (Molao wa 57 wa 2002) di ile tša hlagišwa. 3.2 Le ge Kabinete e lebogile mošomo o mogolo wo o sa dirwago go tliša tekatekano magareng ga go tšwetša pele go iphediša ga batho le go phološa maphelo, e dumeletše go ngwalwa ga diphetošo tše di amanago le go bulwa ga diresturente, dihotele le dikhasino ka gare ga kuranta ya mmušo.3.3 Kabnete e tiišeletša boipiletšo go rena ka moka go šoma mmogo go thibela go phatlalatšwa ga diphetetšo ka ditšhabeng tša rena ka go obamela ditshepedišo tša maphelo tša go swana le go hlapa diatla, go tlogela sekgoba magareng ga batho le go apara maseke ge re le bathong.4. Dikgaruru tša Bong (GBV) 4.1 Kabinete e tshwenyegile kudu ka ga go hlatloga ga ditiragalo tša GBV go ralala le naga. Ka morago ga ditiragalo tše ntši tša go bolawa ga basadi le bana, e ipileditše go batho ka moka ka Afrika Borwa go kopana le go šoma mmogo go emiša bošoro bjo. Kabinete e reta ditheo tša phethagatšo ya molao ka ga mošomo wa ka pela wa go golega ba bangwe ba bagononelwa gomme e ipileditše go ditheo tše go tšwela pele go šoma ka maatla go golega batho ka moka bao ba amegago ka mo dipolaong tše šoro tše.4.2 Kabinete ga e tekateke ka boikgafong bja yona bja go tsenya tirišong ka botlalo mehutahuta ya ditsenogare tšeo di hlamilwego go tšwa go Leano la Togamaano la Bosetšhaba ka ga GBV le Polao ya basadi. Komiti ya go Bopša ke Ditona ye e etilwego pele ke Tona ya Basadi, Bafsa le Bagolofadi ka Kantorong ya Mopresidente Mohumagadi Maite Nkoana-Mashabane, e tšwela pele go phethagatša ditsenogare tša mmušo tša mafapha a mantši. Le ge go le bjale, ditsenogare tše di šomago gabotse kudu di nyaka gore maAfrika Borwa ka moka a raloke karolo ya bona go fediša setlwaedi sa dikgaruru kgahlanong le maloko a setšhaba ao a lego kotsing kudu. 5. Seboka sa Tlhabollo ya go ya Go ile ya Mananeokgoparara sa Afrika Borwa (SIDSSA)5.1 Kabinete e amogela go swarwa la mathomo ga SIDSSA yeo e swerwego ka inthanete mo bekeng ye ka fase ga morero wa: “Re beeletša go mananeokgoparara gore re atlege mmogo: mo lebakeng le, nakong ye e tlago le go feta”.  SIDSSA ke sefala seo se kopanyago mmogo bakgathatema ba bohlokwa ka lekaleng la dipeeletšo, bao ba hlohleletšwago mabapi le nepo ye bohlokwa ya go akgofiša leano la tsošološo ya ekonomi leo le etilwego pele ke mananeokgoparara. Tsenogare ya mananeokgoparara e tšwela pele go ba seo se hlohleletšago lenaneo la tsošološo ya ekonomi ya Afrika Borwa.5.2 Ka tshepedišong ye ka moka, palomoka ya diprotšeke tše 276 di šetše di sekasekilwe.  Tšona di bopa diprotšeke tše bohlokwa tša peeletšo ya mananeokgoparara tšeo di kgonago go oketšega go hloma dibaka tša mošomo le go thuša ekonomi.  5.3 Tše masomeseswai-seswai tša diprotšeke tše di loketše dipeeeltšo gomme di akaretšwa diintasteri tšeo di nago le laetditšego gore di kgona go oketšega kudu ka go mananeokgoparara a enetši; a meetse; a dinamelwa; a theknolotši ya tshedimošo le dikgokagano; a madulo a batho; a temo le go šoma ditšweletšwa tša temo.5.4 Diprotšeke tše di tla thušwa ka mašeleng go tšwa go a mangwe a makala a mararo e lego – la dikgwebo, leo le kopanyago ditšhelete le kabo ya mašeleng. Bjalo ka karolo ya leano la tsošološo ya ekonomi, moya wa ka mo nageng wa tirišano magareng ga mmušo le lekala la phraebete o tšwela pele go lebelela kudu go rarolla go se lekalekane ga mafelo, go fetoša ekonomi le go hloma mešomo ye e hlokagalago kudu.Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1. Maloko a Lekgotlataolo leo le Ikemego la Balekodi ba Dipuku tša Ditšhelete:1.1. Mohumagadi Martie Janse van Rensburg (O thwetšwe leswa);1.2. Morena Iqbal Motala (O thwetšwe leswa);1.3. Morena Madoda Petros (O thwetšwe leswa);1.4. Mohumagadi Nombulelo Gumata;1.5. Mohumagadi Thembeka Semane;1.6. Morena Roy Andersen;1.7. Morena Preston Speckmann;1.8. Mohumagadi Jesmane Boggenpoels;1.9. Morena Shauket Fakie; le1.10 Moprofesara Nirupa Padia.2. Maloko a lekgotlataolo la Mokgatlo wa Inšorentshe ya Dikotsi tše di Kgethegilego wa Afrika Borwa:2.1. Morena Moss Ngoasheng (Modulasetulo);2.2. Mohumagadi Priscilla Mokonyane (Motlatšamodulasetulo);2.3. Mohumagadi Moipone Ramoipone;2.4. Morena Desmond Marumo;2.5. Mohumagadi Japhtaline Mantuka Maisela;2.6. Morena Christiaan Johannes van Dyk;2.7. Morena Enos Ngutshane;2.8. Morena Reginald Haman;2.9. Morena Sathie Gounden;2.10. Mohumagadi Margret Mosibudi Phiri;2.11. Mohumagadi Refilwe Moletsane; le2.12. Mohumagadi Nolwandile Mgoqi-Mbalo.Dipotšišo: Mohumagadi Phumla Williams – Seboleledi sa Kabinete Mogala: 083 501 0139"
Pego ya Kopano ya Kabinete ye e swerwego Inthaneteng ka Laboraro la 5 Phato 2020,6 Aug 2020,https://www.gov.za/speeches/statement-virtual-cabinet-meeting-wednesday-5-august-2020-6-aug-2020-0000,https://www.gov.za/nso/speeches/statement-virtual-cabinet-meeting-wednesday-5-august-2020-6-aug-2020-0000,"A. Nepišo go Bomenetša1. Tšhomišobošaedi ya methopo ya ditsenogare go Bolwetši bja Coronavirus (COVID-19)1.1. Kabinete e laeditše ka maswabi dipego tše di sa tšwago go dirwa tša mabapi le ditiro tša bomenetša le bohodu bja methopo ye e hlokagalago kudu yeo mmušo o e abilego go phološa maphelo le go iphediša ga batho ka nakong ya leuba la COVID-19.1.2. Batho ba go hloka mekgwa ye mebotse le dikhamphani di be di utswa methopo ya mmušo yeo e bego e hlometšwe go fana ka dijo go malapa ao a hlokago le ditlabelo tša boitšhireletšo go baerase (di-PPE) tšeo di bego di swanetše go šomišwa ke bahlankedi bao ba lwantšhago leuba, kudukudu bašomi ba tlhokomelo ya maphelo.1.3. Ditiro tšeo tša bosenyi le tša go hloka maitshwaro a mabotse di akareditše go hlatloša ditheko tšeo di khoutwago, go šitiša le go phamošetša go gongwe diphuthelwana tša dijo tšeo di swanetšego go fiwa bahloki, le ditiro tša bomenetša tša go amana le ditšhelete tšeo di abilwego ka nepo ya go fediša go hlaka ga bašomi le dikgwebo tšeo di amilwego ke go tswalelwa ga ditiro tša ekonomi ka nakong ya go tswalelwa ga naga.1.4. Kabinete e ipileditše go dihlongwa ka moka tša mmušo go phethagatša maitshwaro a godimo a seriti le a boikarabelo, le go phethagatša mešomo ya bona gabotse le ka ntle ga mathata. Kabinete e tšwela pele go ikgafa go aga mmušo wo o nago le bokgoni, wa maitshwaro le wo o hlabollago. E thekga boipiletšo bjo bo sa tšwago go dirwa ke Mopresidente Cyril Ramaphosa bja gore ditheo tša phethagatšo ya molao di dire ka fao di ka kgonago ka gona go golega bao ba amegago ditirong tša bomenetša, go sa kgathale gore ke bomang le go netefatša gore di hwetša ditšhelete tšeo di utswitšwego.1.5. Mmušo mo mengwageng ye e fetilego o tsebagaditše ditsenogare tša mehutahuta ka nepo ya go lwantšha bothata bjo bogolo bja bomenetša, bjo bo amago gampe kabo ya ditirelo go bahloki le go batho bao ba lego kotsing.1.6. Setheo seo se kgethegilego sa kgokaganyo seo se sa tšwago go hlongwa se ikemišeditše go maatlafatša maitapišo a seboka gareng ga ditheo tša phethagatšo ya molao go thibela, go utolla, go nyakišiša le go sekiša bomenetša bjo bo amanago le COVID-19. Se bopilwe ke Setheo sa Bohlodi bja Ditšhelete; Lekala leo le Ikemego la Dinyakišišo tša Ditiro tša Maphodisa; Bolaodi bja Bosetšhaba bja Bosekiši; Lekala la Dinyakišišo tša Bosenyi bjo bo Beilwego pele la Tirelo ya Maphodisa ya Afrika Borwa (Hawks), Tirelo ya Bohlodi bja Bosenyi le Botseka; Tirelo ya Metšhelo ya Afrika Borwa; Lekala la Dinyakišišo leo le Ikgethilego (SIU) le Setheo sa Tšhireletšo ya Mmušo.1.7. Ditiro tša bomenetša tšeo di nyakišišwago di akaretša go aba diphuthelwana tša dijo ka bomenetša, dithušo tša ditšhelete tša mmušo tša kimollo ya leago, go reka di-PPE le dikabo tše dingwe tša kalafo, le go utswa ditšhelete tša Lebakanyana tša Kimollo ya Bašomi/Bengmešomo bao ba amilwego ke COVID-19 tša Sekhwama sa Inšorentshe ya bao ba Lahlegetšwego ke Mešomo.1.8. Go akgofiša le go maatlafatša Tshepedišo ya go šomana le bomenetša, Mopresidente Ramaphosa o sa tšwa go saena kgoeletšo ye e dumelelago SIU go nyakišiša ditiro dife goba dife tše di sego molaong goba tše di sego tša maleba ka go rekeng ga dithoto dife goba dife, ka mešomong le ka ditirelong tšeo di phethagaditšwego ka nakong ya seemo sa masetlapelo sa bosetšhaba goba tšeo di amanago le seemo se ka sehlongweng sefe goba sefe sa mmušo.SIU e filwe maatla a go nyakišiša ditiro dife goba dife tša go amana le tšhomišobošaedi ya ditšhelete tša COVID-19 go ralala le makala ka moka a Mmušo le go hloma ditshepedišo tša tshekišo ka molao ka nepo ya go hwetša ditšhelete tša tshenyo goba tša ditahlegelo tšeo di hweditšwego ke mmušo. Go netefatša gore kgato e tšewa ka pela, Mopresidente o tla amogela dipego tša lebakanyana ka ga dinyakišišo tšeo di dirilwego dibeke tše dingwe le tše dingwe tše tshela. O tla amogela gape dipego go tšwa go Seboka sa Twantšho ya Bomenetša sa Lekala la Maphelo seo se filwego mošomo wa go nyakišiša melato le tšhomišobošaedi ka lekaleng la maphelo.1.9. Kabinete e amogela gape diphetošo tšeo di dirilwego go melawana ya mathomong ya Khomišene ya Dinyakišišo ka Ditirong tša go Goga Mmušo ka Nko, Bomenetša le Bofora ka Lekaleng la Mmušo, go akaretšwa Ditheo tša Mmušo. Melawana ye e fetošitšwego bjale e tla dumelela gore khomišene e fe ditheo tše dingwe tša phethagatšo ya molao tshedimošo. Se se tla thuša go phethagatša dinyakišišo le go sekiša bao ba amegago ditirong tša go amana le bomenetša.1.10. Bjalo ka karolo ya go maatlafatša ditsenogare tše, Kabinete e dumeletše gape go hlongwa ga sehlopha sa Ditona tše hlano go, gareng ga tše dingwe, lebelela ditheko ka moka tša ditlabelo tša go amana le COVID-19 tšeo di dirilwego ka nakong ya go tswalelwa ga naga le go maatlafatša mananeo a bjale a go reka ditlabelo. Sehlopha se se bopilwe ke Tona ya Toka le Ditirelo tša Tshokollo ya Bagolegwa, Morena Ronald Lamola (Mokgokaganyi); Tona ya Ditšhelete, Morena Tito Mboweni, Tona ya Ditirelo tša Mmušo le Taolo, Morena Senzo Mchunu, Tona ya Tirišano ya Mmušo le Merero ya Setšo, Ngaka Nkosazana Dlamini Zuma le Tona ka Kantorong ya Mopresidente, Morena Jackson Mthembu.1.11. Dikgoro tša mmušo ka moka go tla emelwa gore di romele dikonteraka ka moka tša theko ya ditlabelo tšeo di abilwego mo nakong ye go sehlopha se sa ditona gore di phatlalatšwe le gore di fihlelelwe ke setšhaba.1.12. Kabinete e amogela tsebišo ya gore bonyane melato ye 36 ye e amanago le bomenetša e dikgatong tše di fapafapanego tša dinyakišišo le tshekišo. Melato ye e romela molaetša wo maatla wa gore mmušo o ka se kgotlelele ditiro dife goba dife tša bomenetša, kudukudu gareng ga bahlankedi ba ona, le gore batho ka moka bao ba dirilego ditiro tše ba tla golegwa le go sekišwa.1.13. Bomenetša ke bosenyi bjo bogolo bjo bo utswetšago bahloki le go ba hlokiša ditirelo tša motheo. Bjalo ka setšhaba, re rwele maikarabelo go lwa ntwa kgahlanong le bomenetša gomme re swanetše go bo bea nyanyeng ka ntle le letšhogo goba go kwela ba bangwe bohloko. Kabinete e ipiletša go setšhaba go šomiša megala ya twantšho ya bosenyi ya go se lefelwe ye e fapafapanego ya bosetšhaba le ya makala ye e hlametšwego go thekga matsapa a go bea nyanyeng le go šala morago ditiro tše di amanago le bomenetša.B. Dipheto tše Bohlokwa2. Leano la Bosetšhaba la Titšithale le Mabokgoni a ka Moso2.1. Kabinete e dumeletše go phatlalatšwa ga Leano la Bosetšhaba la Titšithale le Mabokgoni a ka Moso. Leano le hlomilwe ka morago ga Sengwalwa sa Ditherišano ka ga Tshedimošo le Theknolotši ya Bosetšhaba tše di Kopantšwego yeo e phatlaladitšwego ka Lewedi 2016.2.2.  Leano le le arabela tlhako ye e kgokagantšwego ya go tšwetša pele mabokgoni ka makaleng ka moka a ekonomi ka seemong sa phetošo ya titšithale le kgatelopele ya theknolotši ka Nakong ya Tirišo ya Metšhene go Phethagatša Mešomo. Le hlagiša gore go be le mokgwa wa phethagatšo wo o nepišitšego go bokamoso le tirišano wo o tlago akaretša lekala la phraebete, dirutegi le setšhaba ka kakaretšo.3.   Leano la Bosetšhaba la Peakanyoleswa mabapi le Phetogo ya Klaemete (NCCAS)3.1 Kabinete e dumeletše gore NCCAS e phethagatšwe. Leano le le šoma bjalo ka Leano la Peakanyoleswa ya Bosetšhaba ka ge go nyakwa ke Kwano ya Mokgatlo wa Dinagakopano ka ga Tlhako ya Phetogo ya Klaemete. NCCAS e hlagiša maikemišetšo a mmalwa a ditsenogare ka ga dipoelo go kgontšha naga ya rena go fa taetšo mabapi le boikgabo bja Afrika Borwa go Tumelelano ye e dirilwego ka Paris ka ga phetogo ya klaemete.3.2 Leano leo le hlomilwego ka therišano le mmušo, le lekala la phraebete le ditšhaba tša kgauswi le ikemišeditše go fokotša go ba kotsing ga setšhaba, ga ekonomi le ga tikologo go diabe tša phetogo ya klaemete. Le hlagiša gape mokgwa wo o kopantšwego le wo o kgokagantšwego go taolo ya magato a peakanyoleswa mabapi le go arabela diabe tša phetogo ya klaemete.Bjale ka ge le amogetšwe, Kgoro ya Tikologo, Kagodithokgwa le Boreahlapi e tla kgokaganya makala ka moka a mmušo, dikgwebo le setšhaba sa badudi go le phethagatša. Leano le la mengwaga ye 10 le tla lekodišišwa leswa mengwaga ye mengwe le ye mengwe ye mehlano.4. Meketeko ya Kgwedi ya Basadi, ya Phato 20204.1 Kabinete e dumeletše lenaneo la meketeko ya Kgwedi ya Basadi ka fase ga moreo wa: “Re phethagatša ditokelo tša basadi go fihlelela bokamoso bja tekatekano”. Kgwedi ya Basadi mo ngwageng wo e lebeletše kudu go boipiletšo bja go dira se sengwe go hlohleletša phethagatšo ya ditokelo tša basadi le tekatekano ya bong.4.2 Mmušo o ikgafile go ntwa ya go fediša dikgaruru tša bong le polao ya basadi (GBVF). Kabinete mo bekeng ye e dumeletše Melaokakanywa ye meraro gore e romelwe Palamenteng, gomme se se tla tiiša tshepedišo ya rena ya toka go thekga le go šireletša batšwasehlabelo ba GBVF.4.3 Lenaneo le la kgwedi ka moka le tla thuša go tlhohleletšo ya basadi le go maatlafatša mekgatlo ya basadi go phethagatša lesolo la go ya go ile la kgato mabapi le merero yeo e ba amago. Ka Lamorena la 9 Phato 2020, Mopresidente Ramaphosa o tla tsenela tiragalo ya bosetšhaba ye e tla gašwago thelebišeneng, gotee le phanele ya diboledi tša baeng.C. Melaokakanywa5. Melaokakanywa ye e dumeletšwego ya GBVF5.1 Kabinete e dumeletše go romelwa ga Melaokakanywa ye meraro ya mabapi le GBV – Molaokakanywaphetošwa wa Molao wa Bosenyi (wa Melato ya Thobalano le Merero ye e Amanago le yona) wa 2020; Molaokakanywaphetošwa wa Retšistara ya Bosetšhaba ya Melato ya Thobalano le Molaokakanywaphetošwa wa Dikgaruru tša ka Malapeng – Palamenteng. Melaokakanywa ye e arabela mathata a mmalwa ao a hlagišitšwego ka nakong ya Seboka seo se bego se biditšwe ke Mopresidente sa Kgahlanong le GBVF seo se bego se swerwe ka 2018 sa mabapi le tshepedišo ya toka go bosenyi.5.2 Diphetošo tše di fana ka phetolo ye e theilwego go batšwasehlabelo ka tshepedišong ya toka go bosenyi mabapi le melato ya thobalano. Di tiiša maemo a peila go badirabosenyi ba melato ya thobalano. Mangwalo a go golega basenyi ga e sa tlo ba seo se nyakegago pele ga ge ditheo tša phethagatšo ya molao di ka arabela bosenyi bjo bo begilwego bja tša thobalano. Maemo a parola le ona a a maatlafatšwa gomme dinako tša fasefase tša go ba ka kgolegong go basenyi ba di okeditšwe. Diphetošo tše gape di maatlafatša dipoelo tšeo batho ba ka lebanago le tšona ge ba tshela taelo ya tšhireletšo ye ba fiwago ke maphodisa.5.3 Molaokakanywaphetošwa wa Molao wa Bosenyi (wa Melato ya Thobalano le Merero ye e Amanago le yona) le ona o fetoša Retšistara ya Bosetšhaba ya Basenyi ba tša Thobalano ka go oketša mollwane wa ona wa go šoma fela ka bana le batho bao ba fokolago menaganong, gomme wa oketša gore mošomo wo o akaretše gape go šireletša dihlopha ka moka tšeo di lego kotsing. Batho bao ba lego ka mo retšistareng ye ba gapeletšega go tsebagatša tshedimošo ye ge ba romela dikgopelo tša go šoma le dihlopha tše.5.4 Molaokakanywaphetošwa wa Dikgaruru tša ka Malapeng o nolofatša go hwetša ditaelo tša tšhireletšo kgahlanong le ditiro tša dikgaruru tša ka malapeng ka mokgwa wa elektroniki. O gapeletša Kgoro ya Tlhabollo ya Leago le Kgoro ya Maphelo go fana ka ditirelo tše itšego go batšwasehlabelo ba dikgaruru tša ka malapeng le go nyalelanya ditlhagišo tša Molao wa Dikgaruru tša ka Malapeng wa 1998 (Molao wa 116 wa 1998) le ditlhagišo tša Molao wa Tšhireletšo go Tlaišo wa 2011 (Molao wa 17 wa 2011).6.    Molaokakanywa wa Tšhomišo ya Lebake go Mabaka a Dihlokwa tša Batho wa 20206.1. Kabinete e dumeletše go romelwa Palamenteng ga Molaokakanywa wa Tšhomišo ya Lebake go Mabaka a Dihlokwa tša Batho wa 2020 go ya go šongwa. Molaokakanywa wo o phethagatša sephetho sa Kgorotsheko ya Molaotheo sa gore dikarolo tše dingwe tša Molao wa Diokobatši le Thekišo ya Diokobatši ka fao go Sego molaong wa 1992 (Molao wa 140 wa 1992) le Molao wa Taolo ya Dihlare le Ditšweletšwa tša go Amana le tšona wa 1965 (Molao wa 101 wa 1965) ga di sepelelane le molaotheo.6.2.  Sephetho se ile sa fegwa mo dikgweding tše 24 go dumelela Palamente go phošolla dikarolo tšeo. Molaokakanywa wo o laola go šomiša le go swara lebake le go bjala mohlare wa lebake ka motho yo mogolo go tla go o šomiša ka boyena. O hlagiša mollwane wo o beilwego wa bontši bja lebake leo motho yo mogolo a ka le swarago go yena le go dira gore go kgoga lebake mafelong a setšhaba e be kgato ya go tlola molao.7. Molaokakanywaphetošwa wa Kgopelo ya Ditšhelete wa 20177.1.  Kabinete e dumeletše gore Molaokakanywa wo o romelwe Palamenteng. Molaokakanywa wo o tsenya tirišong Molao wa Kgopelo ya Ditšhelete wa 1978 (Molao wa 107 wa 1978), ka go kopanya dikhwama tše tharo tše di lego gona – Sekhwama sa Kimollo ya Masetlapelo, Sekhwama sa Lebotho la Mašole la Afrika Borwa le Sekhwama sa Kimollo ya Bafaladi– go ba Sekwama se tee sa Bosetšhaba sa Tlhabollo ya Leago le Kimollo.7.2.  Sekhwama se ka morago ga fao se tla nepiša go dikimollo tša masetlapelo tša boitlhamelo le go tšwetša pele tlhabollo ya leago go ditšhaba. Sekhwama seo se kopantšwego se tla thuša go tsenya tirišong ditshepedišo tša taolo, le go kgontšha ditirelo tše di hlokago mathata go ditšhaba tše di hlokago le go fokotša ditshenyegelo. Se tla kopanya makgotlataolo a mararo go ba lekgotlataolo le tee.D.  Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.8.1.      Tirelo ya Maphodisa ya Afrika Borwaa.    Moprikatiri Ebrahim Ahmed Kadwa – Hlogo ya Profense ya Gauteng: Hawks; leb.    Moprikatiri Moiki Obed Ngwenya – Hlogo ya Profense ya Kapa Bohlabela: Hawks.8.2.     Morena Collins Letsoalo – Mohlankedimogolophethiši (CEO) wa Sekhwama sa Dikotsi tša Mebileng.8.3.    Maloko ao a sego a Khuduthamaga go Lekgotlataolo la Setheo sa Melato ya Sephethephethe sa Mebileng:a.    Mohumagadi Bongekile Zulu (Modulasetulo);b.    Morena Tshikane Owen Mtsetweni;c.    Ngaka Prittish Dala;d.    Mohumagadi Dorcas Khosa-Shikwambana; lee.    Morena Bonolo Molemo Ramokhele.8.4.    Maloko ao a sego a Khuduthamaga go Lekgotlataolo la Khamphani ya Maemofofane ya Afrika Borwa:a.    Mohumagadi Dudu Hlatshwayo; leb.    Ngaka Kgabo Badimo.8.5.    Maloko ao a sego a Khuduthamaga go Lekgotlataolo la Bolaodi bja Polokego Ditimeleng:a.    Morena Boy Johannes Nobunga; (Modulasetulo);b.    Mohumagadi Yongama Pamla (Motlatšamodulasetulo);c.    Morena Sisa Lunga Mtwa;d.    Moatbokheiti Nokuzola Gloria Khumalo;e.    Mohumagadi Nompumelelo Ekeke;f.    Mohumagadi Dineo Mathibedi;g.    Mohumagadi Salome Chiloane-Nwabueze;h.    Moatbokheiti Frans Johannes van der Westhuizen; lei.    Moatbokheiti Johannes Collen Weapond.8.6.    Morena Khathutshelo Ramukumba – Mohlankedimogolo wa Ditšhelete wa Kantoro ya Poso ya Afrika Borwa.8.7.     Morena Mlamli Booi – CEO ya SENTECH SOC Limited (O thwetšwe leswa).8.8.    Ngaka Mzubanzi Bismark Tyobeka – CEO ya Bolaodi bja Bosetšhaba bja Nyutleleara (O thwetšwe leswa).8.9.    Lekgotlataolo la Bosetšhaba la Bolaodi bja Nyutleleara:a.    Ngaka Thapelo Motshudi (Modulasetulo);b.    Mohumagadi Dineo Peta (Motlatšamodulasetulo);c.    Morena Protas Phili;d.    Mohumagadi Devinagie Bendeman;e.    Ngaka Nomusa Qunta;f.    Morena Bernard Pelei Petlane;g.    Morena David Mamphitha; andh.    Mohumagadi Lindelwa Dlamini.8.10.    Lekgotlataolo la Sehlongwa sa Bosetšhaba sa go Tšhollwa ga Dilahlwa tša Radioekthifi:a.    Mohumagadi Thandeka Zungu (Modulasetulo);b.    Morena Mogwera Khoathane (Motlatšamodulasetulo);c.    Ngaka Kgaugelo Chiloane;d.    Naka Cornelius Ruiters;e.    Mohumagadi Leandra Vilakazi;f.    Mohumagadi Lerato Makgae (Kgoro ya Methopo ya Diminerale le Enetši); leg.    Morena Trevor Mark Gordon (Kgoro ya Tikologo, Kagodithokgwa le Boreahlapi).8.11.    Katološo: Lebakanako la Mošomo wa Lekgotlataolo la Lebakanyana la Setheo sa Thekgo ya Ditšhelete ya Dikgwebopotlana:a.    Morena AM Mahosi (Modulasetulo);b.    Morena M Radebe (Motlatšamodulasetulo);c.    Morena J Kganyago;d.    Mohumagadi N Dlamini;e.    Mohumagadi NR Mlonzi;f.    Mohumagadi DL Mabuza;g.    Mohumagadi M Makara; leh.    Moemedi wa Koporasetlhabollo ya Diintasteri.8.12.    Morena Mlindi Mashologu – Motlatšamolaodipharephare (DDG): Tlhabollo le Dinyakišišo tša Setšhaba sa Tshedimošo, Kgoro ya Dikgokagano le Ditheknolotši tša Titšithale.8.13.    Mohumagadi Thabitha Constance Mametja – DDG: Ditirelo tša ka Kgorong, Kgoro ya Toka le Tlhabollo ya Molaotheo.Dipotšišo: Mohumagadi Phumla Williams – Seboleledi sa KabineteMogala: 083 501 0139"
"Pego ya Kopano ya Kabinete ye swerwego ka Dikgokagano tša Bidio ka Laboraro, 26 Phato 2020",27 Aug 2020,https://www.gov.za/speeches/statement-virtual-cabinet-meeting-wednesday-26-august-2020-27-aug-2020-0000,https://www.gov.za/nso/speeches/pego-ya-kopano-ya-kabinete-ye-swerwego-ka-dikgokagano-t%C5%A1a-bidio-ka-laboraro-26-phato-2020,"A. Merero Seemong sa Bjale1. Maemotemošo a Bobedi a Bolwetši ba Coronavirus (COVID-19) 1.1. Go theošwa go tloga go Maemotemošo a Boraro go ya go Maemotemošo a Bobedi a go tswalelwa ga naga ka bophara go thoma ka la 18 Phato 2020 dipoelo tša gona e bile go amogelwa ga go fefošwa ga dikiletšo go tše dingwe tša ditiragalo tša ikonomi maphelong a batho. Diphetogo tše tše bohlokwa di tla tsošološa ikonomi ya gaborena ka go otlologa le go kgatha tema tlholegong ya mešomo yeo e nyakegago kudu, kudukudu intastering ya tša boeti le ya kamogelo ya baeti. 1.2. Maemotemošo a Bobedi a tla dira gore go kgonagale gore Ditona di ihlagiše pele ga makgotla a mabedi a Palamente, e lego Kopanokgothakgothe ya Bosetšhaba le Khansele ya Bosetšhaba ya Diprofense, go araba dipotšišo go tšwa go maloko a Palamente le tše dingwe.1.3. Ka ge lephoto la bobedi la diphetelo leo le itemogetšwego ke dinaga tše dingwe tše ntši e le kgonagalo yeo e dulago e le gona, magato a rena bjalo ka ngatana ye tee dibekeng le dikgweding tše mmalwa tšeo di tlago a ka thibela seo go direga, ebile a tla re fa tlhahlo ya gore re ka gatela pele ka bjako ka mokgwa mang. Kabinete e dira boipiletšo go motho mang le mang go ba le tlhokomelo ye kgolo, go itlwaetša maitshwaro a go bolokega le go dira dilo tše maleba gore re efoge tlhatlogo ya bobedi ya bolwetši. 1.4. Mmušo o šoma mmogo le bagwebišani setšhabeng le setšhaba ka kakaretšo go netefatša gore dilete di nale le didirišwa tše lekanego le gore di beakantšwe go laola go phatlalala ga baerase. 1.5. Setšhaba sa gaborena se fihleletše dikgolo go lwantšha leuba le. Mošomo wa rena wo mobotse, ka madimabe, o tšeelwa fase ke magato a bohlaswa a ba bangwe ba batho bao ba ganago go tšea maikarabelo a bona go thibela go phatlalala ga baerase ye. Bao ba otlelago ba le ka fase ga khuetšo ya madila ebile ba itshwara bohlaswa ba bea maphelo a bao ba se nago molato kotsing. 1.6. Ka baka la ona maitshwaro a mohuta wo, beke yona ye re hloboga mahu ao a bego a sa letelwa a bahlapetši ba Kgoro ya Maphodisa a Mmasepala wa Tshwane bao ba lobilego maphelo a bona kotsing ye sehlogo nakong ya ge sefatanaga sa bona se thulana le sa mootledi yo a bego a tailwe mafelelong a beke ye fetilego. Kotsi ye ya go tšea maphelo a bona ke segopotšo go rena ka moka, ka noši le ka seboka, gore re lebeledišiše tšeo re ka di dirago gore re thome go tšea magato a maikarabelo le go kgatha tema ya rena go fokotša tšhomišompe ya madila.1.7. Kabinete e hlohleletša maAfrika Borwa ka moka go tšwelapele go latela ditshepedišo tša maphelo ešita le ka yona nako ye ya Maemotemošo a Bobedi. Ka moka re swanetše go šielana sekgala, re apare dimaseke tša rena ge re le bathong le go hlapa matsogo a rena kgafetšakgafetša ka meetse le ka sesepe goba re šomiše sanithaesa sa diatla sa go dirwa ka alekhohole. 2. Go Boela Dikolong le Ditheong tša Thuto ya Godimo 2.1. Kabinete e amogetše ka atla tše pedi go bulwa ga dikolo tša praemari le tšeo di phagamego ka fase ga Kgoro ya Thuto ya Motheo ka Mošupologo wo fetilego. Barutwana ba Mphato wa 6 le wa 11 ba boetše dikolong ka Mošupologo mola barutwana ba Mphato wa 7 le wa 12 ba boetše kgwedi ya go feta morago ga gore dikolo di tswalelwe lebakanyana go efoga phatlalalo yeo e bego e ka ba gona ya COVID-19. 2.2. Kabinete e amogetše gape kwalakwatšo ya gore ka fase ga Maemotemošo a Bobedi a go tswalelwa ga naga, diyunibesithi ka moka di tla be di dumelela go boela ga baithuti diyunibesithing ka mokgwa wa go laolega diyunibesithing tšeo go tšona baithuti ba fahlošwago dikhamphaseng ka go tsamaišana le mokgwatirišo wo o phatlaladitšwego ka gare ga Kuranta ya Mmušo (Vol 660, No 43414 ka la 8 Phupu 2020). Goya ka mokgwatirišo wo o hlamilwego, palogodimo ya go lekana 66% ya baithuti e tla dumelelwa go boela dikhamphaseng tša diyunibesithi. 2.3. Kabinete e amogetše le go boela ga baithuti ka go nanya ba Thuto ya Sethekniki le ya Thutatiro le ba dikholetše tša Tlhahlo, go bulwa ga disenthara tša Thuto ya Setšhaba le Tlhahlo le go boela mešomong ga bašomedi mafelong a mešomo. Se se tla dirwa go ya ka dithulaganyo tšeo di tseneletšego tša taolo ya COVID-19 tše dirišwago go kgabaganya lefapha le, le go netefatša polokego ya go se kgaotše ya baithuti le bašomedi, mola ka go le lengwe e dumelela khumanego ye nabilego ya bofahloši dikhamphaseng le dithutong tša baithuti ba bangwe ba bantši.3. Go ba Kgahlanong le Bosenyi3.1. Kabinete e gateletše boikgafo ba yona go netefatša gore ditatofatšo tša bosenyi ba go amana le dithendara tša COVID-19 di a nyakollwa ka bonako ke makoko a phethagatšo ya molao bjalo ka Lekala la Dinyakišišo tšeo di Kgethegilego. Bao ba amegago ba tla otlwa go šoro, ebile tšhelete yeo e utswitšwego go tšwa Mmušong ke dikhamphani le batho ba go hloka potego ka go nyološa ditheko tša didirišwa tša tšhireletšo ya mmele e tla bušwa.3.2. Kabinete e thabišitšwe ke kgatelopele yeo e dirilwego ke Komiti ya Ditona yeo modulasetulo wa yona e lego Tona ya Toka le Tshokollo ya Bagolegwa Ronald Lamola. Sehlopha sa Ditona se be se letetšwe go rulaganya lenaneo la dithekišetšano ka moka tša COVID-19 le go dira gore lenaneo leo le hwetšagale go bohle. Ka moya wa go se fihle selo, wepsaete ya Matlotlo a Bosetšhaba (www.treasury.gov.za) e phatlaladitše tshedimošo ya tše ntši tša dikgoro le makalakgwebo ao a latetšego molao ka botlalo. 3.3. Ba Matlotlo a Bosetšhaba ba tla tšwelapele ka mošomo wa tlaleletšo go thumeletša tshedimošo yeo e hlagišitšwego gore e tle e šomišwe goya pele. Kabinete e kgonthišiša gore makoko a phethagatšo ya molao a tlo tšwelapele go ba le maikarabelo mošomong wo wa dinyakišišo. 3.4. Fusion Centre, e lego yona e rulaganyago mošomo wa makoko ka moka a phethagatšo ya molao, e sa tšwelapele go tlo hlagiša pego ya yona ya mathomo ya dibeke tše tshela tša mathomo e le mošomong ka beke ya mathomo ya Lewedi 2020 go Mopresidente Cyril Ramaphosa.3.5. Kabinete e tla fana ka thekgo ya maleba go makoko ka moka a phethagatšo ya molao. Se se tla akaretša go ba fa methopo yeo ba e hlokago go šoma ka botlalo, ka go ikema ntle le poifo, kgethollo le go tšea lehlakore go tsamaiša dinyakišišo le go sekwa ga melato ga melato ya go amana le bosenyi ntle le go senya nako. 3.6. Lemena la bosenyi, leo le itšweletšago ka sebopego sa bohodu bjo bo lego molaleng le go utswa ga methopo ya mmušo, ke bofokodi bjo bogologolo setšhabeng bjo bo nago le kgonagalo ya go re batho ba lahlegelwe ke tshepho maitekelong a mmušo a go kaonafatša maphelo a bona. Kabinete e sola ka bogale magato ka moka a bosenyi ebile e nale tshepho ya gore badirabokgopo ka moka ba tlo sekišwa mafelelong, ka ntle le poifo goba go kgetholla. 3.7. Kabinete e dira boipiletšo go maAfrika Borwa ka moka go bega ditiragalo tša bosenyi ka go leletša Mogala wa Bosetšhaba wa Kgahlanong le Bosenyo mo go 0800 701 701.B. Diphetho tša Kabinete1. Mananeo a Tlhahlo go Maloko a Komitiphethiši le Balaodibagolwane Ditirelong tša Mmušo1.1. Kabinete e dumeletše mananeo a mabedi a tlhahlo ao a tlo kgontšhago boitlamo ba go hlola mabokgoni a mmušo. La mathomo la mananeo ao ke tlhahlo ka Merero ya Tshepedišo ya Ikonomi ka Sekolo sa Nakwana sa Mmušo  sa maloko a Komitiphethiši go tšwa didikong ka moka tša mmušo. Tlhahlo ye e hlametšwe go nabiša mahlakore ka moka a go ithuta ka tshekatsheko le ka tebeledišišo yeo e tseneletšego ya mohuta wa ditlhotlo tša mmušo. Yona tlhahlo ye e tla dirwa ke Sekolo sa Bosetšhaba sa Mmušo (NSG) ka tšhomišano le Sekolo sa Dirutwa tša Tshepedišo ya Mmušo sa Wits le Sekolo sa Dirutwa tša Boetapele sa OR Tambo. 1.2. Lenaneo la bobedi le hlametše dihlogo tša dikgoro. Lona le bopilwe ke diripa tše tharo, e lego Lenaneo la Tlhahlo ya Komitiphethiši, Lenaneo la Thuto ya Komitiphethiši, le lenaneo le leswa la go bitšwa Etella. Mananeo a a tlo swara ke NSG, ka tšhomišano le University College London. 2. Go Fegwa ga go Swarwa ga Tiragalo ya 2020 ya Mokgatlo wa Boditšhabatšhaba wa tša Mabopo (IMO) ka mo Nageng2.1. Ka baka la leuba la COVID-19, Kabinete e dumeletše go fegwa ga tiragalo ya go swara IMO ka mo nageng gotee le tiragalo ya go bapa le yona ya Letšatši la Lefase la tša Mabopo, go thoma ka Diphalane 2020 go fihla ka Diphalane 2021. Kabinete e be e šetše e dumeletše go swarwa ga tiragalo ye ka Dibatsela 2015.C. Melaokakanywa1. Molaokakanywaphetošwa wa 2018 wa Bommaditsela ba Ditšweletšwa tša Temo1.1. Kabinete e dumeletše tlhagišo Palamenteng ya Molaokakanywaphetošwa wa 2018 wa Bommaditsela ba Ditšweletšwa tša Temo. Diphetošo tše di šeditše go šireletša ditokelo tša batšweletši kgahlanong le mahlakore a go se laolwe ke molao ka bommaditsela ba ditšweletšwa tša temo. Ge molao wo o šetše o dumeletšwe, bommaditsela ba tla gapeletšega go tšea inšorense ya ditobo tše ka dirwago ke go se botege ga bašomedi ba bona le gore ba be le diakhaonto tša trasete. 1.2. Diphetošo tšeo di šišintšwego ka gare ga Molaokakanywa wo di goeleditšwe ka botlalo gotee le bakgathatema ka moka ba maleba. Tšona diphetošo tše di tla kaonafatša gape le khumanego ya menyetla ya mebaraka go batšweletši ba go ba le dipolasa tše nnyane gotee le bommaditsela ba mebaraka bao ba bego ba phaetšwe thoko, bagwebi le babapatši. 2. Molaokakanywaphetošwa wa Mangwalotšhupo a Mafelo2.1. Kabinete e dumeletše tlhagišo ya Molaokakanywa wo Palamenteng. Molaokakanywa wo o fetoša Molao wa Mangwalotšhupo a Mafelo, 1986 (Molao 95 wa 1986) wa go bolela ka go hlongwa ga ditlamo tša mangwalotšhupo a mafelo. Tšona diphetošo tše di šišintšwego di fana ka tlhathollo le go šireletša bahiri mo dithotong tša ka fase ga dipeakanyo tša mangwalotšhupo a mafelo meagong.3. Molaokakanywaphetošwa wa 2020 wa Molao wa Dikgetho3.1. Kabinete e dumeletše tlhagišo Palamenteng ya Molaokakanywaphetošwa wa 2020 wa Molao wa Dikgetho. Molaokakanywa wo o fetoša diripa tše tharo tša molao elego Molao wa Khomišene ya Dikgetho, 1996 (Molao 51 wa 1996);  Molao wa Dikgetho, 1998 (Molao 73 wa 1998) le Pušoselegae: Molao wa Dikgetho tša Mmasepala, 2000 (Molao 27 wa 2000).3.2. Diphetogo tšeo di šišintšwego di tla kaonafatša Peakanyo ya melao ye lego gona. Magareng ga tše dingwe, diphetošo tše di tla tsebagatša dikgatelopele ditlwaeding tša dikgetho gore di gate ka mošito o tee le ditlwaedi tše kaonekaone le gape go kaonafatša bokgoni ba Khomišene ya go Ikema ya Dikgetho taolong ya dikgetho. D  Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1. Go oketšwa ga kontraka ya Morena Hubert Mathanzima Mweli bjalo ka Molaodipharephare Kgorong ya Thuto ya Motheo tekano ya mengwaya ye mehlano. 2. Lekgotla la Ditirelo tša Poso tša Afrika Borwa:a. Morena Emmanuel Lekgau;b. Mme Nolitha Pieters;c. Morena Sandile Phillip; d. Morena Sipho Majombozi; lee. Mme Yvette Lillian Mavivi Myakayaka-Manzini.3. Balaodi bao e sego ba Lekgotlaphethiši ba Postbank SOC Limited:a. Morena Gcobani Mancotywa;b. Morena Darwin Zinzile Nkonki;c. Morena Thabile Wonci; led. Moadbokheiti Leigh Hefer-Hendrikse.Dipotšišo: Mohumagadi Phumla Williams – Seboleledi sa Kabinete Mogala: 083 501 0139"
Pego ya Kopano ya Kabinete ye e swerwego Inthaneteng ka Laboraro la 9 Lewedi 2020,9 Sep 2020,https://www.gov.za/speeches/statement-virtual-cabinet-meeting-9-september-2020-10-sep-2020-0000,https://www.gov.za/nso/speeches/pego-ya-kopano-ya-kabinete-ye-e-swerwego-inthaneteng-ka-laboraro-la-9-lewedi-2020-9-sep,"A. Merero ye bohlokwa seemong sa bjale1. Tshedimošo ya Moragorago ka ga Bolwetši bja Coronavirus (COVID-19) 1.1. Kabinete e amogela go theoga ga palo ya batho bao ba tiišeditšwego gore ba fetetšwe ke COVID-19 mo dibekeng tše mmalwa tše di fetilego le dipalopalo tšeo di kaonafalago tša batho bao ba folago tšeo di hlatlogetšego go 87%. Palo ya batho bao ba nyakago go amogelwa dipetlele le nyakego ya diteko tša COVID-19 le yona e theogetše fase. 1.2. Kabinete e leboga maAfrika Borwa ka moka ge ba ralokile tema ya bona go obamela dikiletšo tša go fokotša diphetetšo. Re reta boikgafo le go itima tše ntši ka bašomi ba tša maphelo ba diphrofešenale bao ba šomilego bjalo ka bao ba bego ba alafa balwetši go lwantšha baerase ye.1.3. A re ageng go lebelo la ditaba tše di hlohleletšago re tšweleng pele go šoma mmogo go dira selo sa maleba ka fao go sa fetogego, go swana le go tlogela sekgoba magareng ga rena le batho ba bangwe, re apareng dimaseke ge re le bathong, re hlapeng diatla ka sesepa le meetse goba re šomišeng sanithaesa sa diatla sa go ba le alekhohole. 1.4. Kabinete e hlohleletša batho ka moka ka Afrika Borwa go taonelouta App ya go se lefelwe ya COVID Alert SA Application go Apple App Store goba go Google Play. Kgoro ya Maphelo e tsebagaditše app ye bjalo ka setlabelo se sengwe sa go lemoša maAfrika Borwa ge e le gore ba kopane le motho yo a fetetšwego ke COVID-19. App ye e maatlafatša ntwa ya setšhaba sa rena kgahlanong le go phatlalatšwa ga baerase ye.1.5. Kabinete e dumeletše gape katološo ya seemo sa bosetšhaba sa masetlapelo go fihla ka la 15 Diphalane 2020 go latela Karolo ya 27(5)(c) ya Molao wa Taolo ya Masetlapelo wa 2002 (wa 57 wa 2002). Se ke go tšwela pele go phethagatša melawana yeo e tšwelago pele go šoma ka nepo ya go laola go phatlalatšwa ga diphetetšo tša COVID-19. 2. Dikgaruru tša Bong (GBV)2.1. Bošoro bja GBV bo tšwela pele go hlasela setšhaba sa rena ka ditlaišo tša dikgaruru tšeo di sa amogelegego le dipolao tša basadi. Batšwasehlabelo ba nako ye e sa tšwago go feta ba ditiro tše tša bosenyi bjo bošoro ba akaretša moraloki wa diterama Thandeka Mdeliswa (34) yo a thuntšhitšwego ka ntlong ya gabo ka Evander, Mpumalanga le mosadi wa mengwaga ye 28 yo a bolailwego ke monna wa gagwe ge a be a bega molato wa tlaišo ya ka lapeng ka Setešeng sa Maphodisa sa Madeira ka Kapa Bohlabela. Kabinete e ipiletša gore toka e phethagatšwe go bosenyi bjo le go bjo bongwe bjo bo begilwego.2.2. Kabinete e dumeletše melao ye meraro mo nakong ye e sa tšwago go feta ka nepo ya go maatlafatša ntwa kgahlanong le GBV. Ke Molaokakanywaphetošwa wa Dikgaruru tša ka Malapeng; Molaokakanywaphetošwa wa Bosenyi le Merero ye e Amanago le Ona wa 2020; le Molaokakanywaphetošwa wa Molao wa Bosenyi (wa Melato ya Thobalano le Merero ye e Amanago le Ona) wa 2020. Melao ye e tsenya letsogo go netefatšeng gore go ba le tšhireletšo ye e šomago gabotse le ya go hloka mathata ya batšwasehlabelo ba dikgaruru tša ka malapeng le ba GBV.3. Papatšo ya Clicks3.1. Kabinete e tshwenyegile kudu ke papatšo ye e kwešago bohloko kudu yeo e phatlaladitšwego wepsaeteng ya Clicks , yeo go bolela nnete e hlohlilego maikutlo a setšhaba ao a šorofetšego. Kabinete e bona papatšo ye e rogaka basadi ba bathobaso ebile e na le semorafe.3.2. Moriri wa bathobaso o fetogile taba ya ngangišano ye kgolo ya dipolotiki le bjalo ka mothopo wa kgethologanyo ye e se nago le toka mo historing ya rena ye e sa tšwago go feta. Histori ya setšhaba sa rena e tletše ka melao ye e sa nyakegego le ditlwaedi tša setšhaba tšeo di swantšhago ‘boso’ le dibopego tšeo di amanago le bjona – go fa mohlala, letlalo le leso, moriri wa dithoro le wa go raragana – bjalo ka taetšo ya maemo a fase setšhabeng. 3.3. Ka fao re amogela magato a ka pela a phošollo ao a tšerwego ke Clicks. Magato a a akaretša boikgafo bja go šomišana le mmušo go tšwetša pele ditšweletšwa tša ka nageng ka mabenkeleng a yona le go dirišana le baabi ba yona ka moka go tšwetša pele metheo ya molaotheo ka ge e ukangwe ka gare ga Molaotheo wa Repabliki ya Afrika Borwa wa 1996. Gape e tla tsenya tirišong lenaneo la tlhahlo ya bolaodi le bašomi leo le ba rutago ka go akaretšago batho ka moka le ka go fapafapana ga bona. 3.4. Kabinete e ipiletša go ditheo tša papatšo tša Clicks le tša mabenkele a mangwe go tsenya tirišong mananeo ao a bonalago ao a tšwetšago pele le go šireletša ditokelo tša botho, le go tšweletša temošo ka ga ditaba tša go se nyakege tša semorafe, tša tlhokego ya tekatekano le tša kgethologanyo. 3.5. Mafapha ka moka a setšhaba sa rena a swanetše go thekga ditirišano magareng ga dikgoro tša mmušo le dihlongwa tše di Thekgago Temokrasi go tsenya tirišong masolo a thuto a twantšho ya semorafe le twantšho ya kgethologanyo.3.6. Go dutše go le bjale, mmušo o gopotša maAfrika Borwa ka moka gore tokelo ya go bolela kgahlanong le tlhokego ya toka ka ntle le letšhogo la gore batho ba tla itefeletša e ukangwe ka gare ga Molaotheo wa rena. Le ge go le bjale, tokelo ya go tsenela ditšhupetšo e tla ka maikarabelo a go dira seo ka khutšo le ka ntle le go gataka ditokelo tša ba bangwe. Mmušo o kgalema ditiro tša tshenyo ya thoto mabenkeleng a Clicks. Ditiro tšeo di sego molaong di nyatša moya wa ditokelo tša botho wo o fetošitšego naga ye go tloga mola go bago le temokrasi. 3.7. Afrika Borwa e šomela go godiša ekonomi ebile e ka se kgone go itsenya kotsing ya gore go lobiwe mešomo ka lebaka la go tswalelwa ga dikgwebo. Go se obamele molao le tshenyo ya dithoto tša phraebete le tša setšhaba ga se tša swanela go tšwetšwa pele ka ge e se kgetho ya go ba le maikarabelo le ya kgatelopele ya go rarolla thulano.4. Ekonomi4.1. Go phuhlama kudu ga Palomoka ya Letseno la Ditšweletšwa tša ka Nageng ka Kotareng ya bobedi go ya go maemo ao a sego a ka a bonwa peleng ka 16,4% ao a beilwego go 51,2% ka ngwaga ka lebaka la COVID-19, go hlatloša kotsi ya go fihlelela kakanyo ya tšhomišo ya Ditekanyetšo tša Tlaleletšo ka koketšego ya -7.2% ka ngwaga wa 2020.4.2. Se se tiišetša go ba maleba ga sephetho sa mmušo sa go phethagatša leano la pušetšosekeng ya ekonomi ka tšhoganetšo, ka go šomišana mmogo le badirišani ba rena ba setšhabeng gore ekonomi e be seemong sa kgolo ye kaone.4.3. Leano le, leo le tlago laolwa ka mananeokgoparara, le tla akaretša gape phethagatšo ya peakanyoleswa ya mananeo ao a hlokegago kudu.5. Lehu la Nathaniel Julius5.1. Kabinete e tšweleditše mahloko a yona go ba lapa la bo Nathaniel Julius, mošemane wa mengwaga ye 16 yo go kwagalago gore o thuntšhitšwe le go bolawa ke bahlankedi ba maphodisa ka Eldorado Park. 5.2. Go golegwa ga bahlankedi ba maphodisa ba bararo ke Lekala leo le Ikemego la Dinyakišišo tša Ditiro tša Maphodisa (IPID) ka ga dipharomolato tša polao le go šitiša phethagatšo ya toka go tiišetša motheo wo bohlokwa wa gore ga go na motho yo a lego ka godimo ga molao. 5.3. Kabinete e ipiletša go setšhaba sa Eldorado Park go thuša IPID le go tšwela pele go šoma ka gare ga tshepedišo ya toka go bosenyi go netefatša gore toka e a phethagatšwa.6. Pego ya Molekodipharephare wa Dipuku tša Ditšhelete (AG) ka ga go Reka Ditlabelo tša go Itšhireletša go COVID-196.1. Pego ye e sa tšwago go feta ya AG le yona e laeditše go se obamele melao le ditheransekešene tše di sego molaong ka ga mananeo a a kimollo go COVID-19 ao a tsebagaditšwego ke mmušo ka nepo ya go imola batho go kgatelelo ya ekonomi le go thibela go phatlalatšwa ga baerase. 6.2. Dikutollo tše di tla fiwa Lekala la Fusion la ditheo tše ntši leo le filwego mošomo wa go nyakišiša bomenetša le boradia bjo bo amanago le COVID-19. Dikutollo tše di akaretša go hlatloša ditheko, go kgopela kimollo ka bašomi ba mmušo yeo ba se nago le maswanedi a go e hwetša, kgonagalo ya bomenetša le tshela melawana le melaotshepetšo ya mabapi le taolo ya kabo ya ditirelo.6.3. Kabinete e bušeletša sepetho sa yona sa gore e tlo tšwela pele go šala morago batho bao ba šomišitšego ditšhelete bošaedi go sa kgathale gore ke bomang. Go se latele molao fao go utollotšwego ke setšhaba ka tshedimošo yeo e phatlaladitšwego wepsaeteng ya Kgoro ya Ditšhelete ya Bosetšhaba ya (www.treasury.gov.za) go tla nyakišišwa ke dikgoro tša maleba.B. Dipheto tša Kabinete1. Ditsenogare tša Bosetšhaba ka ga Phetogo ya Tlelaemete1.1. Kabinete e dumeletše go hlongwa ga Khomišene ya Mopresidente ya Kgokaganyo mabapi le Phetogo ya Tlelaemete. Se ke go sepelelana le Tumelelano ya Tlhako ya Seboka sa Mešomo sa Mopresidente yeo e saennwego ka nakong ya Seboka sa Mešomo sa Mopresidente sa 2018. Khomišene ye e tla kgokaganya phetošo ye e nago le toka ya naga ya rena go ya go ekonomi ya tlelaemete yeo e nago le khapone ya fase le ekonomi le setšhaba tšeo di nago le kgotlelelo mo ngwageng wa 2050.1.2. Setheo se se tla emelwa ke mmušo, badirišani ba setšhabeng, setšhaba ka kakaretšo gammogo le ditsebi tša go tšwa go dirutegi le dihlongwa tša dinyakišišo. Afrika Borwa ke ye nngwe ya dinaga tšeo di saenetšego Kwano ka ga Phetogo ya Tlelaemete ya Mokgatlo wa Dinagakopano (UNFCCC).1.3. Kabinete e dumeletše gape go romelwa ga Leanotlhabollo la Tšweletšo ya Meši ya Fase (LED) la naga ye go Bongwaledi bja UNFCCC. Leano le la LED le tla tšwetša pele melawana ya bosetšhaba ya mabapi le phetogo ya tlelaemete le tlhabollo ka tsela ye e kgokagantšwego kudu ya tirišano le ya togamaano. Le fana ka magato a kimollo ao a lebeletšego kudu makala a bohlokwa a ekonomi, e lego la Enetši; Intasteri; Temo, Kagodithokgwa le Tšhomišo ya Naga; le la Ditlakala.2. Leano la Bosetšhaba la Taolo ya Ditlakala (NWMS) la 20202.1. Kabinete e dumeletše NWMS ya 2020 go tšeela legato NWMS ya 2011. Leano la taolo ya ditlakala le tsenya tirišong ditlhagišo tša Molao wa Bosetšhaba wa Taolo ya Tikologo le Ditlakala wa 2008 (Molao wa 59 wa 2008). O laola lenaneo la tšhireletšo ya tikologo. O sepediša kgolo ya ekonomi ya go ya go ile yeo e nago le segwera go tikologo yeo e nago le dikokwanenepišo tše tharo – go fokotša ditlakala, ditirelo tše di šomago gabotse tša go ya go ile, le temošo ka ga go tšholla ditlakala le go obamela melao mabapi le ditlakala.3. Dikholetšhe tša temo 3.1. Kabinete e dumeletše go hlongwa ga dikholetšhe tša temo bjalo ka mošomo wa Setheo sa Dikholetše tša Thuto ya Godingwana go latela Molao wa Thuto ya Godingwana 1997 (wa 101 wa 1997), ka ge o fetošitšwe.3.2. Dikholetše tša thuto – tšeo mo lebakeng le di lego ka fase ga Kgoro ya Temo, Peakanyoleswa ya Naga le Tlhabollo ya Dinagamagae – di fana ka mananeo ao a sepelelanago le mangwalo a dithuto a thuto ya godimo ao a akaretšago tlhahlo ka ga mabokgoni le mananeo a go ithutela mešomo ya diatla. Go hudušwa ga dikholetšhe tše go ya go Kgoro ya Thuto le Tlhahlo tša Godingwana go tla dira gore di sepelelane le Molao wa Thuto ya Godingwana wa 1997 gomme se se tla kaonafatša pušo le taolo ya tšona.4. Pego ya 2017/18 ka ga Lenaneo la Dinyakišišo le Tlhabollo (R&D) ka ga Diputseletšo tša Metšhelo 4.1. Kabinete e dumeletše go romelwa ga Pego ya Lenaneo la R&D ka ga Diputseletšo le Tlhabollo tša Metšhelo. Dinyakišišo tše di latišiša tšhomišo ya diputseletšo tšeo di fiwago dikhamphani ka nepo ya go tšwetša pele dinyakišišo le tlhabollo ka Makaleng a tšona. Lenaneo le la putseletšo le tsebagaditšwe la mathomo ka Dibatsela 2006. Go ya ka pego ye, go thoma ka Dibatsela 2006 go fihla ka Dibokwane 2018, go dikhamphani tše 1 091 tšeo di dirlego dikgopelo tša thekgo ye, tše 902 di ile tša fiwa putseletšo ye ya motšhelo. Pego ye ka botlalo e ka fihlelelwa ge e šetše e hlagišitšwe ka Palamenteng.5. Sethalwa sa Sengwalwa sa Ditherišano ka ga Tlhako ya Melawana ya Ditirelo tša Diteng tša Medumo le tša Diswantšho5.1. Kabinete e dumeletše gore kgatišo ya Sethalwa sa Sengwalwa sa Ditherišano ka ga Tlhako ya Melawana ya Ditirelo tša Diteng tša Medumo le tša Diswantšho: Nepo ye Mpsha ya Afrika Borwa ya 2020, go rerišanwe ka yona le gore setšhaba se fe ditshwaotshwao ka yona. 5.2. Sengwalwa sa Ditherišano, gareng ga tše dingwe, se šišinya melawana ye meswa le diphetošo tša melaotshepetšo le ditšhišinyo tšeo di ikemišeditšego go bea leswa makala a dikgašo tša medumo le tša diswantšho go fihlelela kgolo le go tšwetša pele peeletšo.6. Phetošo ya Mafelo a tša Bohwa6.1. Kabinete e sedimošitšwe ka ga kgatelopele ye e dirilwego ke sehlophatšhomo sa ditherišano seo se etilwego pele ke Kgoro ya Dipapadi, Bokgabo le Setšo ka ga phetošo ya mafelo a bohwa. Sehlopha se se be se tlile go boledišana ka ga seemo sa bjale sa tša bohwa, le ka fao Kabinete e arabelago metheo ya histori le ye bohlokwa ya Molaotheo wa rena. 6.2. Sehlopha se se dira ditšhišinyo ka ga dihlwadieme/dimonyumente tšeo di swanetšego go thekga metheo ya temokrasi ye mpsha ya Afrika Borwa. Se šišinya go hudušwa ga dihlwadieme tše dingwe tša kgale go ya dirapeng tša merero ye itšego tšeo di tlago hlongwa go ralala le naga. Tekodišišo ka botlalo ya dihlwadieme tše, ya maswao le dimonyumente e tla dirwa gomme dipoelo di tla hlahla go kgethwa ga dirapa tša setšo tša kago ya setšhaba tšeo di šišintšwego. 6.3. Kabinete e thekga tshepedišo ye, yeo e tlago tsenya letsogo go kago ya setšhaba le go netefatša gore mafelo a setšhaba a laetša metheo ya molaotheo ya seemo sa temokrasi ya ka morago ga nako ya bokoloniale le kgethologanyo. Dirapa tša setšo tša kago ya setšhaba di tla huduša dilo ka moka tša kgale tšeo di laetšago bokgabo bja tša bokoloniale le kgethologanyo go meloko ya ka moso.C. Melaetša1. DitebogišoKabinete e iša ditebogišo tša yona le go lakaletša mahlatse go: 1.1. Molaodipharephare wa peleng (DG) ka Kantorong ya Mopresidente le Mongwaledi wa Kabinete, Ngaka Cassius Lubisi, ge a tlogela Tirelo ya Setšhaba a rola modiro ka lebaka la bogolo ka morago ga ge a šomile bjalo ka mohlankedi wa setšhaba yo a bego e le mohlala setšhabeng ka Kantorong ya Mopresidente le ka Mmušong wa Profense ya KwaZulu-Natal. Ngaka Lubisi o tlogela mašaledi a gagwe a tirelo ya go ba le maitshwaro a mabotse, a sephrofešenale le a go ba le kgotlelelo go batho ba Afrika Borwa.1.2. DG ya peleng ya Kgoro ya Maphelo Ngaka Precious Matsoso, ge a thwetšwe bjalo ka leloko la phanene ka go Phanele ye e Ikemego ya Boitokišetšo le Phetolo ya Leuba ya Mokgatlo wa Maphelo wa Lefase. 2. MahlokoKabinete e romela mahloko go:2.1. ba lapa le bagwera ba sereti seo se tumilego le molwelatokologo wa dipolotiki Morena Achmat Dangor yo a šomišitšego bokgoni bja gagwe bja go ngwala go bea nyanyeng tlhokego ya toka ya mmušo wa kgethologanyo le go ntšha maikutlo a batho bao ba sa kgonego go ipolelela. 2.2. ba lapa, bagwera le bašomimmogo ba Mohumagadi Nyameka Goniwe, Sepikara sa Masepala wa Inxuba Yethemba ka Kapa Bohlabela yo gape e bego e le mohlologadi wa Molwelatokologo, Tate Matthew Goniwe.2.3. ba lapa le bagwera ba Setšenepharephare yo a rotšego Modiro wa Lebotho la Mašole a Tšhireletšo la Afrika Borwa, Moleftenentepharepharte Vejay Ramlakan, yo le yena a tsentšego letsogo go tokologo ya maAfrika Borwa ka moka.2.4. ba lapa le bagwera ba Morena Petrus Meyer, yo a tsebegago ka leina la Oom Piet, wa Kapa Bodikela, le Motseta Kgoši Mohlamme Piet Mathebe le Morena David Mbulaheni Malada wa Limpopo. MaAfrika Borwa a ao a hlomphegago a ile a neela maphelo a bona go ntwa ya go lwela tokologo le temokrasi ka Afrika Borwa.2.5. ba lapa le bagwera ba molweladitokelo tša botho Moatbokheiti George Bizos, yo a hlokofetšego a na le mengwaga ye 92. E be e le mogale wa ntwa kgahlanong le kgethologanyo ka Afrika Borwa. Moatbokheiti Bizos o šomile bjalo ka moeletši wa tša molao wa Nelson Mandela mengwga ye mentši ebile o bile yo mongwe wa maloko a phalele ya boramolao bao ba bego ba emetše basekišwa ka Tshekong ya Rivonia. E be e le ramolao wa ditokelo tša botho ebile e le yo mongwe wa bao ba hlomilego Senthara ya Methopo ya tša Molao, e lego mokgatlo wa ditokelo tša botho. D. Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1. Moleftenentepharephare Tebello Constance Mosikili bjalo ka Motlatšahlogo ya Bosetšhaba wa Lekala la Dinyakišišo tša Bosenyi bjo bo Beilwego pele.2. Morena Trevor Rammitiwa bjalo ka Mohlankedimogolophethiši wa Sehlongwa sa Bosetšhaba sa Sehlongwa sa Kgašo ya Elektroniki sa Afrika Borwa.Dipotšišo:Mohumagadi Phumla Williams – Seboleledi sa Kabinete Mogala: 083 501 0139"
Pego ya Kopano ya Kabinete ye e swerwego Inthaneteng ka Laboraro la 23 Lewedi 2020,24 Sep 2020,https://www.gov.za/speeches/statement-virtual-cabinet-meeting-23-september-2020-24-sep-2020-0000,https://www.gov.za/nso/speeches/statement-virtual-cabinet-meeting-23-september-2020-24-sep-2020-0000,"A.    Merero Seemong sa Bjale1.    Tshedimošo ya Moragorago ka ga Bolwetši bja Coronavirus (COVID-19) 1.1.    Ka polelong ya gagwe ge a bolela le setšhaba ka Laboraro la 16 Lewedi 2020, Mopresidente Cyril Ramaphosa o tsebišitše gore naga e tla ya go Legato la Temošo la mathomo la go tswalela ga naga go thoma ka Mošupologo wa la 21 Lewedi 2020. Se se butše ditiro tša ekonomi go tšwela pele ka mo nageng, e lego seo se tlago tsenya letsogo kudu go ageng leswa ga ekonomi, go bušetša sekeng kgolo ya ekonomi le go hloma mešomo ye e hlokegago kudu. 1.2.    Ditsebišo tšeo di dirilwego ke Mopresidente di amogetšwe ka lethabo ke makala ka moka a setšhaba sa Afrika Borwa – go akaretšwa bašomi, dikgwebo, setšhaba sa badudi le mekgatlo ya dipolotiki.1.3.    Melawana ya seemo sa masetlapelo sa bosetšhaba yeo e dirilego gore Mopresidente a tsebagatše se, e ile ya phatlalatšwa ka gare ga Kuranta ya Mmušo ka Labohlano la 18 Lewedi 2020. Melawana ye meswa e ile ya letefatša dikiletšo tše dingwe tšeo di tsentšwego tirišong go tloga ka Hlakola 2020 go thibela go phatlalatšwa ga baerase. E akaretša, gareng ga tše dingwe, palo ye e dumeletšwego ya batho ka dikgobokanong tša setšhaba, ka ditiragalong le ka dipolokong tša bahu, gammogo le go bula mellwane ya go etela ka Afrika le dinageng tša boditšhabatšhaba, go thoma ka la 1 Diphalane 2020. 1.4.    Kabinete e hlohleleditše gore go swarwe dipoledišano tše dingwe le baetapele ba setšo go rarolla bothata bja dikoma le ditlwaedi tše di amanago le tšona, tšeo di sa ileditšwego ka Legatong la Temošo la Mathomo. Tshedimošo ka botlalo mabapi le melawana ye e phatlaladitšwego ka gare ga Kuranta ya Mmušo e ka hwetšwa wepsaeteng ya mmušo ya www.gov.za.1.5.    Kabinete e ipiletša go batho ka moka ka Afrika Borwa go tšwela pele go obamela ditshepedišo tša maphelo tša go amana le COVID-19 tša go swana le go tlogela sekgoba magareng ga batho, go apara maseke ge o le bathong le go hlapa diatla ka sesepa le meetse kgafetšakgafetša goba go šomiša sanithaesa sa diatla seo se nago le alekhohole. 1.6.    Kabinete e hlohleletša setšhaba gape go taonelouta app ya selefouneng ya COVID Alert South Africa go tšwa Apple App Store goba go Google Play Store. App ye – yeo e sa lefišwego ke dinetweke tša diselefoune ebile e ka taoneloutiwago ka ntle le go lefela datha – e tla kaonafatša go latišiša batho bao ba ka bego ba le kotsing ya go fetetšwa ka baerase ye ka go lemoša bašomiši ba yona ge eba ba bile kgauswi le bašomiši ba bangwe bao diteko tša bona di laeditšego gore ba na le COVID-19 mo matšatšing ao a fetilego a 14. App ye ga e kgoboketše tshedimošo efe goba efe ya sephiri goba ya latišiša fao bašomiši ba yona ba lego gona.2.    Dikgaruru tša Bong le Polao ya Basadi (GBVF)2.1.    Kabinete e tšwela pele go ikemišetša go lwantšha bošoro bja GBVF ka go maatlafatša makala a sehlopha sa tšhireletšo; melao; go fana ka thekgo ya tša menagano le mananeo a tlhohleletšo ka ditšhabeng.  2.2.    Go eya ka tshedimošo ye e hweditšwego go Tirelo ya Maphodisa ya Afrika Borwa (SAPS), mmušo ka maswabi o utollotše mafelo a 30 ao a tletšego ka ditiro tša GBVF go ralala le naga. Kabinete e netefaleditše ditšhaba tšeo di amegilego gore ge re šomišana le maphodisa, magato a tsenogare a tla maatlafatšwa go netefatša gore go ba le tšhireletšo le polokego ya basadi le bana. 2.3.    Kabinete e amogetše le go leboga neelo ya R50-milione go tšwa United Kingdom yeo e tlago godiša matsapa ao a tšwelago pele a Sekhwama sa Kwelobohloko ka nepo ya go lwantšha masetlapelo go ekonomi ao a bakilwego ke leuba la COVID-19. Ditšhelete tše di tla lebišwa go diprotšeke tše di thekgago le go tšwetša pele basadi.2.4.    Kabinete e tšweleditše tlhobaelo go dipego tšeo di kwešago bohloko tša ditiro tša go gweba ka batho tše di amago basadi le bana ka mo nageng. Maphodisa a latišiša se le go nyakišiša melato ka moka ye e begilwego ya go amana le go gweba ka batho le ka diokobatši.2.5.    Kabinete e ipiletša go setšhaba gore se bege bosenyi bjo bja sehlogo maphodiseng ka bjako sebakeng sa go šomiša difala tša kgašo ya setšhaba, ka ge se se dira gore go be boima go ditheo tša phethagatšo ya molao go arabela bosenyi bjo ka pela le ka maleba. Setšhaba se eletšwa gape go tlogela go hlagiša ditaba tša maaka, tšeo di ka bakago gore setšhaba se be tlalelong le ge go sa hlokagale, tšeo di hlohleletšago maikutlo le go baka dikgaruru ka setšhabeng sa rena. 2.6.    Motho mang goba mang yo a nago le tshedimošo ka ga bosenyi bjo o swanetše go ikgokaganya le SAPS mo go nomoro ya Thibelo ya Bosenyi ya 08600 10111 goba a šomiše App ya go se lefelwe ya MySAPS, ye e ka taoneloutwago go iPhone goba go mogala ofe goba ofe wa sebjalebjale. 3.    Tshenyo le Bohodu bja Mananeokgoparara a Setšhaba3.1.    Kaboinete e amogela go golegwa fao go sa tšwago go dirwa ga bagononelwa ka Johannesburg le ka Cape Town bao ba bego ba kgatha tema ka bohodung bja mathale a koporo le bja mathale a disikinale tša ditimela. Maphodisa gape a tšere kgato ka pela go golega batho bao ba bego ba kgatha tema ka tshenyong ya tsela ye kgolo ka Msinga, KwaZulu-Natal.  3.2.    Kabinete e reta katlego ye e dirilwego ke maphodisa ka ga bohodu le go senya mananeokgoparara a ditimela; e lego bosenyi bjo bogolo bjo bo feleleditšego ka tahlegelo ya maphelo a batho bao ba se nago molato ka lebaka la go thulana ga ditimela.3.3.    Mananeokgoparara a setšhaba a tšwela pele go ba motheo wa tlhohleletšo ya ekonomi ya rena. A tšwela pele go ba karolo ye bohlokwa ka maikemišetšong a rena a go godiša ekonomi le go hloma mešomo ye e hlokagalago kudu. Kabinete e ipiletša go maAfrika Borwa ka moka go bega ditiro tše tša bosenyi maphodiseng. 4.    Tirelo ya Inthaneteng ya Setheo sa Tšhireletšo ya Leago sa Afrika Borwa (SASSA)4.1.    Kabinete e amogetše go tsebagatšwa semmušo ga phothale ya dikgopelo tša tšhelete ya thušo ya mmušo ya inthaneteng ke SASSA, yeo e kgontšhago gore dikgopelo di dirwe go https://services.sassa.gov.za. Phothale ye – yeo mathomong e tla lekwago go bona ge eba e tla šoma go ditšhelete tša thušo ya mmušo tša Tlhokomelo ya Bana, tša Megolo ya Batšofadi le dithušo tša tšhelete ya Kgodišo ya Bana ka batswadi bao e sego ba gagwe ba madi – e tla bolokela bao ba tla holegago ditshenyegelo tša dinamelwa le go šitelega go ema methalading.4.2.    Kabinete e hlohleletša bakgopedi ba baswa go šomiša lenaneo le la go itirela kgopelo ka ge le thuša go fediša kotsi ye e ka kgonagalago ya go fetelwa ke COVID-19 ka mafelong a setšhaba ao a tletšego ka batho. 5.    Kopanokgothekgothe ya Mokgatlo wa Dinagakopano (UNGA)5.1.    Mopresidente Ramaphosa o kgathile tema ka Dingangišanong tša inthaneteng tša Kopano ya bo 75 ya UNGA ka Labobedi la 22 Lewedi 2020 ka fase ga morero wa: “Bokamoso Bjo re Bo Nyakago ke UN Ye Re e Hlokago: Re Tiišetša Boikgafo bja rena ka Moka go Tirišano ya Dinaga tše Ntši”.5.2.    Kabinete e hlohleletša gore segopotšo se se šomišwe bjalo ka sebaka sa go fihlelela dipeakanyoleswa tšeo di hlokegago kudu tša Lekgotlatšhireletšo la UN (UNSC) go laetša ditiragalo tša bjale lefaseng.5.3.    Afrika Borwa e tla ba modulasetulo wa UNSC la bobedi ka Manthole 2020 ge e fetša lebaka la boraro bjalo ka leloko leo le kgethilwego la UNSC.6.    Kopano ya Ditona tša G20 ka ga Kgwebišano le Dipeeletšo6.1.    Kabinete e amogetše dipoelo tša Kopano ya Ditona tša G20 ka ga Kgwebišano le Dipeeletšo yeo e swerwego ka inthanete ka Saudi Arabia ka Labobedi la 22 Lewedi 2020. Kopano ye e kopantše mmogo Ditona tša Kgwebišano go tšwa ka diekonoming tše bohlokwa, go akaretšwa United States, China, Japan, India, Brazil le Germany. Afrika Borwa e be e emetšwe ke Tona ya Kgwebišano, Diintasteri le Phenkgišano Ebrahim Patel. 6.2.    Ka setatamenteng sa yona, kopano e boletše ka ga bohlokwa bja go farologanywa ga ekonomi, e lego seo se beago motheo wa thekgo ka nepo ya go aga bokgoni bja dinaga bja botšweletši ka makaleng a bohlokwa, go akaretšwa ka dikhamphaning tša go tšweletša dihlare le dijo. 6.3.    Kopano ye e thekgile gape magato a go tšwetša pele maatlafatšo ya basadi ka ekonoming le ya dikgwebopotlana, dikgwebo tše nnyane le dikgwebo tša magareng ya ba ya lemoga dikotsi tša kgwebišano ye e sego molaong. 7.    Kopano ya Lekgotla la Ditona la Mokgatlo wa Balefišametšhelo ya Dikhamphani wa Borwa bja Afrika (SACU) 7.1.    Kabinete e amogetše dipoelo tša Kopano ya Lekgotla la Ditona la SACU ye e bego e swerwe ka Mošupologo wa la 21 Lewedi 2020. Ditona tša Ditšhelete le Kgwebišano go tšwa ka Namibia, Botswana, Eswatini, Lesotho le Afrika Borwa di be di tsenetše kopano ye, yeo modulasetulo wa yona e bego e le Tona ya Ditšhelete Tito Mboweni gomme Afrika Borwa yona e be e emetšwe ke Tona Patel.7.2.    Lekgotla le le lebeledišišitše mošomo wa SACU ka seemong sa Tumelelano ye mpsha ya Kgwebišano ya go se Lefele Metšhelo ya Mellwane ka Khonthinenteng ya Afrika. Le tšere sephetho sa gore mošomo wa ka moso wa lekgotla le o tla lebelela go aga le go hlabolla dinaga tša SACU go ba mafelo a maatla a botšweletši ao a kgonago go aba dithoto le ditirelo go ralala le khonthinente. B.    Dipheto tša Kabinete1.    Khomišene ya Mopresidente ka ga Pego Mabapi le Nako ya Tirišo ya Metšhene go Dira Mešomo (PC4IR)1.1.    Kabinete e dumeletše go phatlalatšwa ga Pego ya PC4IR ka gare ga Kuranta ya Mmušo. Pego ye e dira ditšhišinyo mabapi le go tsošološa ditlhologelo tša naga ye mabapi le go hloma diintasteri le go kaonafatša bokgoni bja rena bja lefaseng ka bophara le bja ka khonthinenteng ka nepo ya go maatlafatša kgolo ye e akaretšago bohle. 1.2.    Dilo tše bohlokwa tše di hlohleletšago Leano la PC4IR di akaretša bokgoni bja tša ekonomi, go arabela ditlhohlo tša kabo ya ditirelo, peeletšo ka go bokgoni bja batho le go arabela COVID-19.1.3.    Se se phethagatša ditlhologelo tša Polelo ya Maemo a Naga ya 2018, yeo e laetšego gore Khomišene ka ga Tirišo ya Titšithale go Dira Mešomo e tla arabela dikgatelopele tše di tseneletšego tša theknolotši le go netefatša gore naga e a atlega. 2.    Lesolo la Kgwedi ya Dinamelwa la 20202.1.    Kabinete e dumeletše lenaneo la lesolo la Kgwedi ya Dinamelwa ya Diphalane la 2020 ka fase ga morero wa: “Mmogo re Fetoša Bokamoso bja Dinamelwa”. Kabinete e ile ya dumelela ka 2005 gore kgwedi ya Diphalane e dirišwe bjalo ka ya go tliša temošo ka ga dinamelwa bjalo ka ye nngwe ya dilo tšeo di kgontšhago tlhatlogo ya ekonomi.  2.2.    Lenaneo la ngwaga wo le tla nepiša go makala a mararo e lego (1) ditiragalo tša moragorago ka lekaleng la dinamelwa, go buleng leswa ga ekonomi ka seemong sa COVID-19; (2) polokego ka go mehuta ka moka ya dinamelwa, le (3) phetogo, maatlafatšo le go bea intasteri ya dithekisi tirišong ya semmušo. 2.3.    Lenaneo le la bosetšhaba la kgwedi ka moka le tla nepiša go makala ao a fapafapanego a intasteri ya dinamelwa. Le tla feleletša ka Lekgotla la Bosetšhaba la Intasteri ya Dithekisi mafelelong a Diphalane 2020, leo le tlago kopanya maikutlo go tšwa go Makgotla a Diprofense a Intasteri ya Dithekisi.  C.    Melaokakanywa1.    Molaokakanywaphetošwa wa Ditirelo tša Tshokollo ya Bagolegwa wa 20201.1.    Kabinete e dumeletše go romelwa ga Molaokakanywa wa Ditirelo tša Tshokollo ya Bagolegwa wa 2020 ka Palamenteng. Diphetošo tše di mabapi le go arabela kahlolo ya Kgorotsheko ya Molaotheo yeo e filwego ka go Kahlolo ya tsheko ya Phaahla ka la 3 Mopitlo 2019. 1.2.    Diphetošo tše di akaretša tokelo go tshekišo ye e lokilego ka ge go ukangwe ka go Karolo ya 35(3)(n) ya Molaotheo wa Repabliki ya Afrika Borwa wa 1996 ka go phethagatšeng ga Karolo ya 136 (1) ya Molao wa Ditirelo tša Tshokollo ya Bagolegwa wa 1998 (Molao wa 111 wa 1998). 2.    Molaokakanywaphetošwa wa SAPS wa 20202.1.    Kabinete e dumeletše go phatlalatšwa ga Molaokakanywa wo ka gare ga Kuranta ya Mmušo gore setšhaba se fe ditshwaotshwao ka ga ona. Molaokakanywa wo o fetoša Molao wa SAPS wa 1995 (Molao wa 68 wa 1995), gore o sepelelane le Molaotheo wa Repabliki ya Afrika Borwa wa 1996 le go netefatša gore go ba le tlhapetšo ya maphodisa ye e lekanego.  2.2.    O hlagiša, gareng ga tše dingwe, tlhako ya semolao ka taolong ya tirelo ya maphodisa le go hlama diboka tša tlhapetšo tša ka gare ga metse. Molaokakanywa wo o hlokometše gape le ditšhišinyo tšeo di tšwago ka go Khomišene ya Dinyakišišo mabapi le dipolao tša bašomi ba meepong ka Marikana yeo e bego e etilwe pele ke Moahlodi yo a rotšego modiro Ian Farlam.D.    Ditiragalo tše di Tlago1.    Letšatši la Bohwa 1.1.    Letšatši la Bohwa le ketekwa lehono ka la 24 Lewedi 2020 ka fase ga morero wa Kgwedi ya Bohwa wa: “Re Keteka Dilo tše Bohlokwa tša Batho tše di Phelago ka Afrika Borwa”. Mopresidente o tla fa setšhaba polelo ye e tla gašwago thelebišeneng.1.2.    MaAfrika Borwa a hlohleletšwa go šomiša Kgwedi ya Bohwa go keteka setšo le bohwa bja rena tšeo di humilego, le go tsenela ditiragalo tša kago ya setšhaba le tirišano ya setšhaba. Mopresidente Ramaphosa o hlohleleditše maAfrika Borwa go tsenela seo se dirwago ke batho lefaseng ka bophara ka go phadišana go binela mmino wa Jerusalema ka Letšatši la Bohwa. 1.3.    Kabinete e retile bohlale bja Master KG (yo leina la gagwe e lego Kgaogelo Moagi) ge a tšweleleditše Jerusalema, e lego koša ye e tumilego lefaseng ka bophara gomme a na le seopedi le mongwadi wa dikoša Nomcebo Zikode. Kabinete e ba leboga ge ba bontšhitše mabokgoni le botsebi bja mmino bja ka mo nageng, mo košeng ye e tumilego lefaseng ka bophara. Ke Batseta ba rena ba semmušo ba Bokgabo le Setšo Lefaseng.E.    Melaetša1.    MahlokoKabinete e rometše mahloko go ba lapa le bagwera ba:1.1.    Letseka la mahlwaadibona, Moleftenente-Kolonele Charl Kinnear, yo a bolailwego kgauswi le legae la gagwe ka Bishop Lavis ka Cape Town. O ile a ikgafa mengwagasome ye meraro ya bophelo bja gagwe go SAPS gomme o be a nyakišiša bosenyi bjo bo rulagantšwego ka mo nageng.1.2.    Setšene Thabile Mapoma, yo a bolailwego ga sehlogo ka Khayelitsha ka Kapa Bodikela. 1.3.    Leloko la Lekgotlaphethiši la SA Rugby, Morena Monde Tabata, yo a bego a na le mengwaga ye 60. Morena Tabata o be a na le mafolofolo ka ga bokamoso bja rakbi bjo bo akaretšago batho ba merafe ka moka le bjo bo atlegilego ka Afrika Borwa.1.4.    Moruti Emmanuel Motolla wa Kereke ya Sione (ZCC). Kabinete e lebišitše gape mahloko go maloko a ZCC gomme ya ba lakaletša gore ba tie maatla ba be le kgotlelelo mo nakong ye boima ye ba lego go yona.F.    Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1.    Setheo sa Thušo ya Ditšhelete go Dikgwebopotlana (SEFA):a.    Morena Mxolisi Dalukhanyo Matshamba bjalo ka Mohlankedimogolophethiši;b.    Mohumagadi Sedzani Mudau (Molaodi yo e sego wa Khuduthamaga go Lekgotlataolo la SEFA);c.    Mohumagadi Ziyanda Buthelezi-Ngcobo (Molaodi yo e sego wa Khuduthamaga go Lekgotlataolo la SEFA); led.    Mohumagadi Hilda-Marie Tsoadi (Moemedi wa Koporasetlhabollo ya Diintasteri go Lekgotlataolo la SEFA). 2.    Setheotlhabollo sa Dikgwebopotlana (SEDA):a.    Ngaka Joy Ndlovu bjalo ka Modulasetulo wa Lekgotlataolo la SEDA; leb.    Ngaka Stella Bvuma (Molaodi yo e sego wa Khuduthamaga go Lekgotlataolo la SEDA). 3.    Go okeletšwa nako ga konteraka ya mošomo ya lebakanako ya Morena Ian van Niekerk bjalo ka Mohlankedimogolo wa Ditšhelete (CFO) wa Broadband Infraco.4.    Morena Molatlhegi Khunou Kgauwe bjalo ka CFO ya Setheo sa Theknolotši ya Tshedimošo ya Mmušo. 5.    Mohumagadi Marelize Potgieter bjalo ka Motlatšamolaodipharephare (DDG): Ditirelo tša Taolo ya Kgorotsheko ka Kantorong ya Moahlodimogolo.6.    Morena Brightboy Nhlakanipho Nkontwana bjalo ka DDG: Ditherišano, Dikamano le Bašomi le Meputso ka Kgorong ya Tirelo ya Setšhaba le Taolo. Dinyakišišo: Mohumagadi Phumla Williams – Seboleledi sa Kabinete Mogala: 083 501 0139"
Pego ya Kopano ya Kabinete ye e Swaretšwego Inthaneteng ka Laboraro la 21 Diphalane 2020,22 Oct 2020,https://www.gov.za/speeches/statement-virtual-cabinet-meeting-wednesday-21-october-2020-22-oct-2020-0000,https://www.gov.za/nso/speeches/pego-ya-kopano-ya-kabinete-ye-e-swaret%C5%A1wego-inthaneteng-ka-laboraro-la-21-diphalane-2020-22,"A. Merero ye Bohlokwa Seemong sa Bjale1. Ekonomi1.1. Leano la Tsošološo le Kagoleswa ya Ekonomi leo Mopresidente Cyril Ramaphosa a le hlagišitšego pele ga Tulo ya Mohlakanelwa ya Dintlo tša Palamente ka Moka ka Labone la 15 Diphalane 2020, le nyaka gore makala ka moka a ikemišetše go šoma le go šomišana mmogo ka nepo ya go bušetša ekonomi sekeng.1.2. Leano le le aga go metheo yeo e re amago ka moka yeo e hlomilwego ke badirišani ba setšhabeng – e lego mmušo, bašomi, ba kgwebo le mekgatlo ya setšhaba – ka go tsenela ditherišano tšeo di tseneletšego le tša botlalo mo dikgweding tše mmalwa tše di fetilego.1.3. Go na le makala a mane ao a beilwego pele ao a thekgilego leano le la tsošološo ya ekonomi, la mathomo e lego tlhomo ye kgolo ya mananeo kgopanara. Lekala la bobedi leo le beilwego pele ke go katološa bokgoni bja go tšweletša mohlagase fao e lego gore mušo o akgofiša phethagatšo ya Leano la Methopo leo le Kopantšwego. Lekala la boraro leo le beilwego pele ke la go hlohleletša go thwala batho mešomong ka nepo ya go hloma mešomo le go thekga go iphediša ga batho. Lekala la bone le nepišitše kudu kgolo ya intasteri fao e lego gore mmušo o tla thekga kgolo ka go botšweletši bja ka nageng le go dira gore diromelwantle tša Afrika Borwa di be le bokgoni kudu.1.4. Makala ao a utollotšwego ao a beilwego pele a tla tsenya letsogo go ageng ga boitshepo le go bea Afrika Borwa tseleng ya go hloma dipeeletšo le kgolo ya ekonomi ka morago ga masetlapeleo ao a bakilwego ke leuba la Bolwetši bja Coronavirus (COVID-19).1.5. Go netefatša gore go ba le tlhokomelo ya kgafetšakgafetša ya phethagatšo ya lenaneo le, Kabinete e dumeletše gore go hlangwe Lekgotla la Bosetšhaba la Tsošološo ya Ekonomi. Lekgotla le modulasetulo wa lona e tla ba Mopresidente gomme lona le bopilwe ke Motlatšamopresidente, Tona ka Kantorong ya Mopresidente le Ditona ka moka tša Dikgoro tšeo di lebanego le Ekonomi. Lekgotla le le tla kopana gatee ka kgwedi go hlokomedišiša phethagatšo ya leano la kagoleswa le tsošološo ya ekonomi le gape go dirišana le badirišanimmogo ba setšhabeng ka go Lekgotla la Bosetšhaba la Tlhabollo ya Ekonomi le Bašomi.2. Seemo sa Masetlapelo sa Bosetšhaba2.1. Katološo ya Seemo sa Masetlapelo sa Bosetšhaba go fihla ka la 15 Dibatsela 2020, go latela Molao wa Taolo ya Masetlapelo wa 2002 (Moalo wa 57 wa 2002), e tla kgontšha mmušo go tšwela pele go fokotša go phatlalatšwa ga baerase.2.2. Le ge Afrika Borwa e itemogetše phokotšego ye kgolo ka phetetšong le ka go phatlalatšeng ga COVID-19 mo dikgweding tše di fetilego, baerase ye e sa na le rena.2.3. Ge naga ye e tlwaela bophelo bja ‘setlwaedi se seswa’ sa go phela mmogo le COVID-19 le kgonagalo ya gore e ka hlasela gape, Kabinete e ipiletša gape go maAfrika Borwa ka moka go tšwela pele go obamela ditshepedišo tša maphelo tša go apara dimaseke, go tlogela sekgoba magareng ga batho le go hlapa diatla kgafetšakgafetša ka meetse le ka sesepa goba ka go šomiša sanithaesa sa alekhohole. A ke ona magato fela a tšhireletšo ao a lego gona gore re itšhireletše, re šireletše ba malapa a rena le bao re ba ratago gore ba se fetelwe ke COVID-19.2.4. Kabinete e lakaletša batho ka moka bao ba fetetšwego ke baerase ye go akaretšwa le Tona ya Maphelo, Ngaka Zweli Mkhize le mosadi wa gagwe Ngaka May Mkhize go fola ka pela.2.5. Kabinete e rata gape go leboga bašomi ka moka ba tša maphelo bao ba šomago go balwetši bao ba fetetšwego ke baerase ye ka ga boikgafo le maikemišetšo a bona tšeo di dirilego gore go be le koketšego ya dipalopalo tša ka mo nageng tša bao ba fodilego go COVID-19 ka palo ya go feta 90% le go dira gore dipalopalo tša batho ba rena bao ba hlokofalago go no ba go 2.6%3. Nepišo go Polokego ya Dipolaseng3.1. Kabinete e thekga ka botlalo mošomo wo o dirwago ke Tirelo ya rena ya Maphodisa ya Afrika Borwa ge ba golegile bao ba dirago bosenyi bja go šiiša ka mo nageng ya rena go akaretšwa go bolaya le go gobatša ga balemi le bašomi ba dipolaseng nageng ka bophara. Balemi ke karolo ye bohlokwa ya ekonomi ya rena, gomme bosenyi dipolaseng go tliša kotsi e sego fela go polokego ya balemi le ya bašomi ba meepong eupša gape le go polokego dijong ya ka mo nageng.3.2. Mmušo o akgofiša phethagatšo ya Leano la Polekego leo le bušeleditšwego la Dipolaseng ka nepo ya go arabela ditlhokego tša polokego tša ditšhaba tša dipolaseng le go thekga tlhabollo ya ekonomi ya setšhaba sa fao.3.3. Kabinete e ipiletša go setšhaba go thuša Tirelo ya Maphodisa ya Afrika Borwa (SAPS) ka ntweng kgahlanong le bosenyi ka go tsenela diboka tša bohlapetši bja setšhaba le go bega bosenyi setešeng sa maphodisa sa kgauswi, ba letšetše nomoro ya go se lefelwe ya Thibelo ya Bosenyi ya 08600 10111, ba romele SMS yeo e sa tšweletšego leina la bona go Mogala wa tša Bosenyi wa 32211 goba ba šomiše App ya MySAPS – app ya go se lefelwe ya go bega bosenyi ka selefoune yeo e hwetšagalago go diselefoune tša sebjalebjale ge ba nyaka go loma maphodisa tsebe ka bosenyi.3.4. Re swanetše go šoma mmogo go fediša bosenyi ka ditšhabeng tša rena le go dira gore naga ya rena e bolokege go bohle.4. Twantšho ya Bosenyi4.1. Kabinete e amogela go golegwa ga batho bao ba gononelwago gore ba kgathile tema ka bosenying bja go fapafapana bja bomenetša, boradia, go hlwekiša tšhelete ye e hweditšwego ka bomenetša le bohodu. Melato ye e akaretša, gareng ga tše dingwe, ya go amana le go utswa ditšhelete tša kimollo ya leago mabapi le COVID-19, go reka ditlabelo tša boitšhireletšo kgahlanong le COVID-19 ka bomenetša, ditaba tše di tšweletšego nyanyeng tša go amana le protšeke ya marulelo a marela le go palelwa ke go fa pego le go se bege letseno ka moka go Tirelo ya Metšhelo ya Afrika Borwa. Kabinete e reta ka botlalo le go thekga maitapišo ka moka a go hwetša ditšhelete tša setšhaba go batho ka moka bao ba kgathilego tema ka ditiragalong tša bomenetša4.2. Go golegwa ga batho ba fao go sa tšwago go dirwa ke bohlatse bja gore ga go motho yo a lego ka godimo ga molao gomme se se laetša boikgafo bja mmušo bja go rweša bao ba tshelago molao maikarabelo ka ge ba utswetša bahloki ba maAfrika Borwa thušo ya mmušo le Thekgo tše ba di hlokago kudu.4.3. Kabinete e ipiletša go setšhaba go raloka tema ya bona ka go bega bao ba dirago bosenyi bja mohuta wo go ditheo tša phethagatšo ya molao goba ka go letšetša Mogala wa Bosetšhaba wa Twantšho ya Bomenetša mo go 0800 701 701.5. Dikgaruru tša Bong le Polao ya Basadi (GBVF)5.1. Bothata bjo bogolo bja GBVF le tlaišo ya bana, bjo Mopresidente Ramaphosa a bo kgalemilego phatlalatša gore ke leuba la bobedi leo le latelago COVID-19, bo tšwela pele go hlasela ditšhaba tša rena gomme re swanetše go dira ka fao re ka kgonago ka gona go bo fediša. Molaokakanywa wa Ditokelo wo o ukangwego ka gare ga Molaotheo wa Repabliki ya Afrika Borwa wa 1996 o tloga o laetša gore ngwana yo mongwe le yo mongwe o na le tokelo ya go šireletšwa go tshwaro ye mpe, go hlokomologwa, go tlaišo goba go go nyatšwa.5.2. Kabinete e ipiletša go maAfrika Borwa ka moka go šoma mmogo le ditheo tša rena tša phethagatšo ya molao go netefatša gore dihlopha tša batho ka moka tšeo di lego kotsing – kudukudu batšofadi, basadi le bana – ba šireletšwa go dikgaruru le go tlaišo.5.3. Tiragalo ye e sa tšwago go direga ya basetsana ba babedi ba mengwaga ye seswai (ba mafahla) go tšwa ka Mpumalanga, bao go kwagalago gore ba tlaišitšwe ke tatago e tloga e tshwenya le go hlobaboroko kudu. Yo mongwe wa basetsana o begile tiragalo ye go morutiši wa gagwe gomme re swanetše go reta phetolo ye e dirilwego ke sekolo yeo e feleleditšego ka gore go golegwe mogononelwa. Bjale ka setšhaba seo se obamelago molao le seo se ratago khutšo, ka moka ga rena re swanetše go kopana re kgalemeleng bosenyi bjo bo šiišago ka lenyatšo leo le bo swanetšego.6. Tokologo ya Kgašo6.1. Segopotšo sa bo 43 sa tokologo ya kgašo, yeo e tsebjago bjalo ka Black Wednesday ka Afrika Borwa, se ketikilwe ka Mošupologo wa la 19 Diphalane 2020. Letšatši le le re gopotša ka ga bohlokwa bja tokologo ya go hlagiša maikutlo ka gare ga molaokakanywa wa rena wa ditokelo, yeo e akaretšago, tokologo ya kgašo bjalo ka selo se bohlokwa ka gare ga naga ya rena ya temokrasi ye e laolwago ke molaotheo.6.3. Letšatši la Tokologo le gopola go iletšwa ga dikuranta tše mmalwa le go golegwa ga bangwadi ba mmalwa ka la 19 Diphalane 1977 ke maphodisa a mmušo wa kgethologanyo, ge ba beile nyanyeng ditiro tše šoro tše di bego di dirwa ke mmušo wa kgatelelo. Kgašo e tšwela pele go raloka tema ye bohlokwa go thabiša, go ruta le go tsebiša setšhaba, gammogo le hlatholla makala ka moka a maphelo a ekonomi ya setšhaba le a sepolotiki.6.4. Kgašo e tšwela pele go ba modirišanimmogo yo bohlokwa go maatlafatšeng ga temokrasi ya rena le go tšwetša pele ditokelo tša molaotheo tša badudi ba rena. Tokologo ya go dira mešomo ya bona e nyaka maikarabelo a go netefatša gore ba bega ditaba ka maleba le ka go se tšeye lehlakore dinakong ka moka.6.5. Kabinete e gopola babegi ba ditaba ka moka bao ba lahlegetšwego ke maphelo a bona mo nakong ye boima ya COVID-19, ebile e ikgafa go hlompha le go tšwetša pele tokologo ya go hlagiša maikutlo ka mo nageng ya rena.7. Ditlhahlobo tša Mafelelong a Ngwaga7.1. Kabinete e lakaletša mahlatse le mahlogonolo go baithuti ba Kreiti ya 12 ba 1 058 699 ge ba thoma go itokišetša ditlhahlobo tša bona tša mafelelong a ngwaga tšeo di tlogo thoma ka la 5 Dibatsela 2020 gomme tša fela ka la 15 Manthole 2020. Mo ngwageng wo Kgoro ya Thuto ya motheo e begile gore go na le palo ya godimodimo ya baithuiti ba Kreiti ya 12 go feta mengwaga ka moka ye e fetilego bao ba tlogo ngwala ditlhahlobo tša bona tša mafelelong a ngwaga.7.2. Ka morago ga ditšhitišo tša ngwaga wa dithuto ka lebaka la COVID-19, Kabinete e ipiletša go batswadi ka moka le go bahlokomedi ba baithuti go thekga bana ba bona mo nakong ye bohlokwa ye. Mphato wa marematlou wa 2020 o kgopelwa go šomiša methopo yeo e dirilwego ke mmušo gore e hwetšagale ka go diriša lesolo la Boikgakollo la Woza Matrics 2020 (wozamatrics.co.za le #Wozamatrics) go itokišetša ditlhahlobo tša Setifikeiti sa Marematlou.B. Dipheto tša Kabinete1. Thekgo go Intasteri ya ka mo Nageng ya Ferokoromo1.1. Kabinete e dumeletše ditsenogare tše mmalwa tša go thekga tšweletšo ya ferokoromo ka mo nageng le lekala la yona la thekišo ya ditšweletšwa tša ferokoromo. Ditsenogare tše di akaretša go tsenywa tirišong fao go šišintšwego ga motšhelo wa diromelwantle tša borale bja koromo, tšhomišo ya ditheknolotši tša tsheketšo ya mohlagase ka disemelthareng, le tirišo ya ditheknolotši tša tšweletšommogo le tša boitšweleletšo bja mohlagse.1.2. Lekala la ferokoromo la ka mo nageng ke motšweletši yo mogolo kudu lefaseng ka bophara wa ferokoromo ebile ke lona le nnoši le tšweletšago tšhipi ya go se ruse. Ke motšweletši yo mogolo kudu wa tšhipi ya go se ruse go intasteri ya difatanaga. Ditsenogare tše di šišintšwego di hlamilwe ke sehlophatšhomo seo se bopilwego ke kgoro ya Methopo ya Diminerale le Enetši, ya Kgwebišano, Intasteri le Diphenkgišano, ya Dikgwebo tša Mmušo le ya Ditšhelete tša Setšhaba.2. Melawana ya Bafsa ya Bosetšhaba (NYP): 2020-20302.1. Kabinete e dumeletše NYP ya 2020-2030 ye e bušeleditšwego laboraro, e lego melawana ya makala a mehutahuta yeo e hlamilwego ke dikgoro tša mmušo tšeo di emetšego mmušo, bakgathatema ba setšhaba, dihlongwa tša thuto ya godingwana le dihlongwa tša kgwebo. E tšeela legato NYP 2015-2020, yeo e felelago go šoma mafelelong a Manthole 2020.2.2. Melawana ye e šišinya dilo tše hlano tšeo di beilwego pele: (1) thuto ya boleng, mabokgoni le dibaka tša bobedi; (2) phetošo ya ekonomi, bohlomi bja dikgwebo le tlhomo ya mešomo; (3) tšwetšopele ya maphelo a mmeleng le a menagano, go akaretšwa COVID-19; (4) tirišano ya setšhaba le kago ya setšhaba, le (5) lenaneo la tlhabollo ya bafsa le le šomago gabotse le leo le nago le phetolo.3. Leano la Bosetšhaba la Bana (NPAC): 2019-20243.1. Kabinete e dumeletše NPAC ya bo 4, yeo e phethagatšago ditlamego tša naga tša mabapi le Kwano ya Mokgatlo wa Dinagakopano (UN) ka ga Ditokelo tša Ngwana le Tšhata ya Afrika ka ga Ditokelo le Go Phela Gabotse ga Ngwana.3.2. Leano le la mengwaga ye mehlano le hlagiša dilo tšeo di beilwego pele tša togamaano le mekgwa ya go tsenywa tirišong ga mekgwa ya go šireletša le go tšwetša pele ditokelo tša bana. Leano le le sepelelana le Tlhako ya Togamaano ya Lebakanako la Magareng yeo e hlagišago magato ao mmušo e tlago a tšea le dinepišo tšeo di tlago fihlelewa ka nakong ya lebaka la dikgetho. Le tla tsenywa tirišo ka tirišano le mekgatlo ya setšhaba.3.3. NPAC e tla šoma gape bjalo ka tlhako ya go fana ka dipego tša kgatelopele ya naga go bobedi Komiti ya Afrika ya Ditsebi ka ga Ditokelo le Go Phela Gabotse ga Ngwana le go Komiti ya UN ka ga Ditokelo tša Ngwana.4. Tshekatsheko ya Phethagatšo ya Molao wa Batšofadi wa 20064.1. Kabinete e dumeletše pego ya tshekatsheko yeo e kgopetšwego gore e dirwe mabapi le phethagatšo ya Molao wa Batšofadi wa 2006 (Molao wa 13 wa 2006). Ditšhišinyo tše akantšwego mabapi le go kaonafatša go obamela ga ditaelo tša Molao wa Batšofadi wa 2006 di ile tša fiwa kgoro ya maleba.4.2. Pego ye e ka hwetšwa wepsaeteng ya Kgoro ya Peakanyo, Tlhokomedišišo le Tshekatsheko (www.dpme.gov.za).5. Molaodipharephare (DG) wa Mokgatlo wa Lefase wa Kgwebišano (WTO)5.1. Kabinete e thekga go šišinywa ga Ngaka Ngozi Okonjo-Iweala bjalo ka DG ya WTO. Mo nakong ye e fetilego o šomile bjalo ka Tona ya Ditšhelete ka Nigeria le bjalo ka Molaodi wa Panka ya Lefase. Go šišinywa ga gagwe go thekgilwe gape ke Ditona tša Afrika tša Kgwebišano tšeo modulasetulo wa bona e lego Tona Ebrahim PatelKabinete e lakaletša Ngaka Okonjo-Iweala mahlatse le mahlogonolo ebile e letetše mošomo wa WTO wo o bonago tlhabollo bjalo ka selo se bohlokwa ka lenaneong la yona le bjalo ka seo se tsenyago letsogo go tsošološo ya ekonomi ka morago ga COVID-19. Ge a ka atlega ka tikologong ye e latelago ya go hlokola ga WTO, o tla ba moAfrika wa mosadi wa mathomo yo a kgethilwego mo maemong a DG ya WTO.C. Melaetša1. Ditebogišo1.1. Kabinete e lebogiša Tona ya Tlhabollo ya Leago Lindiwe Zulu ge a thwetšwe bjalo ka Modulasetulo wa Badirišani ka go Setšhaba le Tlhabollo (PPD), go thoma ka 2021 go fihla ka 2023. PPD ke seboka sa dinaga tše di hlabologago tše 27 tšeo di dirišanago go tšwetša pele tirišano ya dinaga tša Borwa mabapi le setšhaba le tlhabollo ya sona, maphelo a tša pelego le tekatekano ya bong. Afrika Borwa e tšea bodulasetulo bjo go badulasetulo ba nako ye e fetilego e lego China le India.2. MahlokoKabinete e rometše mahloko go:2.1. ba lapa le bagwera ba Ngaka Vuyokazi Mahlati, yo e bego e le modulasetulo wa Phanele ya Keletšo ya Mopresidente ka ga Peakanyoleswa ya Naga le Temo. O be a šoma gape ka pakatirong ya gagwe ya bobedi go Khomišene ya Peakanyo ya Bosetšhaba.2.2. ba lapa le bagwera ba Mokhomišinare wa Dikleime tša Pušetšo ya Naga ka Kapa Bodikela, Mohumagadi Beverley Jansen, yo a bego e le moetapele ka ntweng ya rena kgahlanomg le kgethologanyo ebile o ralokile tema ye bohlokwa ka katlegong ya dikleime tša pušetšo ya naga tšeo di dirilwego ke ditšhaba go ralala le naga.2.3. Ba lapa, bagwera le bašomimmogo ba Motlatšamodulasetulo wa Khomišene ya Ditokelo tša Botho, Motseta Devikarani Priscilla Jana, yo a bego e le mošomi wa tša molao wa maemo a godimo yo a bego a sa tšhoge selo yo a gafetšego mošomo wa gagwe wa tša molao go lwantšha mmušo wa kgethologanyo. Mopresidente Ramaphosa o mo file Poloko ya Semmušo ye e Kgethegilego ya Profense: ya Legoro la Bobedi.2.4. Ba lapa, bagwera le bašomi ba tša kgašo ba Morena Dumisane Lubisi, yo a bego e le morulaganyiphethiši wa kuranta ya City Press. O be a ikgafile go netefatša gore maikutlo ao a fapafapanego a a theeletšwa ka nageng ya rena.2.5. ba lapa, bagwera le bašomimmogo ba Leloko la Palamente (MP), Mohumagadi Dorah Dunana Dlamini, yo a bilego leloko la Palamente ya boselela ka morago ga dikgetho tša 2019. E bile leloko la Lekgotlatheramelao la Profense ya KwaZulu-Natal magareng ga mengwaga ya 2014 le 2019 pele ga ge a tla šoma ka Palamenteng ya Bosetšhaba.2.6. ba lapa, bagwera le bašomimmogo ba Morena Zamuxolo Joseph Peter, yo a bilego leloko la Palamente ya boselela ka maemong ao a fapafapanego, go akaretšwa bjalo ka Mmeyaraphethiši wa Masepala wa Selegae wa Makana ka Kapa Bohlabela.2.7. ba lapa, bagwera le bašomimmogo ba MP, Moatbokheiti Hishaam Mohamed, yo a bilego leloko la Palamente ya Boselela ka morago ga dikgetho tša 2019, ka morago ga mošomo wo a o dirilego lebaka le letelele wo o hlomphegago bjalo ka hlogo ya Phrobentshe ya Kgoro ya Toka le Tlhabollo ya Molaotheo ka Kapa Bodikela.2.8. ba lapa, bagwera le bašomimmogo ba MP, Mohumagadi Thandi Gloria Mpambo-Sibhukwana, yo a bilego leloko la Palamente ya boselela ka Kopanongkgothe ya Maloko a Palamente, ka morago ga go šoma bjalo ka moemedi wa sa ruri wa Kapa Bodikela ka Lekgotleng la Bosetšhaba la Diprofense ka Palamenteng ya Bohlano. O šomile mengwaga ye mentši bjalo ka morutiši pele ga ge a eba MP.3. Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1. Lekgotla la Mogwebišani wa Taemane wa Mmušo:a. Mohumagadi Monica M Ledingwane (Modulasetulo);b. Mohumagadi Faith T Mokwena;c. Morena Levy G Rapoo; led. Mohumagadi Mpho Mosing.2. Lekgotla la Molaodi wa Taamane le Dimetale tše Bohlokwa la Afrika Borwa:a. Morena Morake Abiel Mngomezulu (Modulasetulo);b. Morena Yershen Pillay;c. Mohumagadi Kanyisa Macingwane;d. Mohumagadi Mpho Mosing;e. Mohumagadi Phydelis Zikalala-Mvelase;f. Morena Warren Wayne Adams; leg. Morena Ernest Blom.3. Maloko ao a Sego a Khuduthamaga a Lekgotla la Taolo ya Setheo sa Ditimela tša Banamedi la Afrika Borwa:a. Morena Leonard Ramatlakane (Modulasetulo);b. Moatbokeiti Smanga Sethene;c. Morena Matodzi Mukhuba;d. Mohumagadi Boitumelo Mokgoko;e. Morena Dinkwanyane K Mohuba;f. Ngaka Alison E Lewis;g. Mohumagadi Nosizwe Nokwe-Macamo;h. Mohumagadi Thinavhuyo N Mpye;i. Moemedi go tšwa go Kgoro ya Dinamelwa;j. Moemedi go tšwa go Kgoro ya Ditšhelete; lek. Moemedi go tšwa go Mokgatlo wa Dipušoselegae wa Afrika Borwa.4. Lekgotla la Balaodi la Ditšweletšwa tša Tlhago la Onderstepoort (SOC) Limited:a. Mohumagadi Rene A Kenosi (Modulasetulo);b. Moprofesara Khathutshelo A Nephawe;c. Mohumagadi Nona N Sonjani;d. Morena Lufuno Nematswerani;e. Mohumagadi Kribashni Naidoo; lef. Morena Luvuyo Mabombo.5. Morena Pieter Uys Pretorius bjalo ka Motlatšamolaodipharephare (DDG): Ditirelo tša Khamphani ka go Kgoro ya Pušo ya Tirišano le Merero ya Setšo.6. Mohumagadi Nonhlanhla Patience Mkhize bjalo ka DDG: Mananeo a Tikologo ka go Kgoro ya Tikologo, Kagodithokgwa le Boreahlapi.7. Moatbokheiti Martin Mothusi Mafojane bjalo ka Moabi o Mogolo wa Bohwa ka go Kgoro ya Toka le Tlhabollo ya Molaotheo.8. Morena Nakampe Joseph Mogale bjalo ka DDG: Ditirelo tša Taolo ya Khamphani ka Kantorong ya Moahlodimogolo.9. Morena Livhuwani Tommy Makhode bjalo ka DG ya Kgoro ya Merero ya Selegae.Dipotšišo: Mohumagadi Phumla Williams – Seboleledi sa KabineteMogala: 083 501 0139Letšatšikgwedi: Labone la 22 Diphalane 2020E abilwe ke: Tirelo ya Tshepedišo ya Dikgokagano tša Mmušo (GCIS)www.gcis.gov.za; www.gov.za "
Pego ya Kopano ya Kabinete ye e swaretšwego Inthaneteng ka Laboraro la 4 Dibatsela 2020,5 Nov 2020,https://www.gov.za/speeches/cabinet-meeting-wednesday-4-5-nov-2020-0000,https://www.gov.za/nso/speeches/cabinet-meeting-wednesday-4-5-nov-2020-0000,"A. Merero ye Bohlokwa Seemong sa Bjale1. Ekonomi1.1. Setatamente sa Pholisi ya Ditekanyetšo tša Lebaka la Magareng la 2020 seo se abilwego ke Tona ya Ditšhelete Tito Mboweni ka Laboraro la 28 Diphalane 2020, se bea leano leo le fokotšago tšhomišo ya ditšhelete ka mmušo. Le thekga gape kgolo ya ekonomi go thuša tlhomo ya mešomo ye e hlokagalago kudu. Dikabo tše di dirilwego di thekga maikemišetšo a rena a go tsošološa ekonomi yeo e phuhlamišitšwego ke leuba la Bolwetši bja Coronavirus (COVID-19) gore e goketše dipeeletšo.1.2. Kabinete e amogela lesolo la Operation Vulindlela, leo le tlago thekga go tsenya tirišong ga Leano la Tsošološo le Kagoleswa ya Ekonomi ka go akgofiša dipeakanyoleswa tša mananeo tšeo di beilwego pele.1.3. Kabinete ga e tekateke ka maikemišetšo a yona a go dira gore ekonomi e gole gape gomme ka go realo magato a rena a boima ao re a tšerego a tla akgofiša maitapišo a rena a go aga ekonomi ye e tiilego kudu.2. COVID-192.1. Kabinete e tshwenywa ke maitshwaro a batho ba bangwe bao ba itshwarago ka tsela ye mpe ya go se kgathale bjalo e ka rego COVID-19 ga e sa le gona. Kabinete e ipiletša go batho ka moka ka Afrika Borwa go tšwela pele go obamela ditshepedišo tša maphelo tša go tlogela sekgoba magareng ga bona le batho ba bangwe, go apara dimaseke ge ba le bathong le go hlapa diatla tša rena ka meetse le sesepa goba ka go tšhela sanithaesa sa alekhohole, le go efoga go ba fao batho ba kgobokanego ka bontši gona.2.2. Maitshwaro a mohuta woo a go ba le šedi ka fao go swanago a tšwela pele go ba boitšhireletšo bjo bogolo kudu go rena le go ba bangwe kgahlanong le baerase ye. Ditiro tša rena tše di nago le maikarabelo di tla netefatša gore re fokotša dipalopalo tša diphetetšo mola ka go le lengwe re tšwela pele go aga leswa ekonomi ya rena.2.3. Kabinete e tšwela pele go re hlohleletša ka moka go taonelouta app ya go se lefelwe ya selefouneng ya COVID Alert SA go Apple App Store goba go Google Play Store. App ye – yeo e sa lefišwego ke dinetweke tša diselefoune e ka taoneloutwa ka ntle le go lefišwa datha – e tla kaonafatša go latišiša batho bao ba ka bego ba fetetšwe ke baerase ye ka go tsebiša badiriši ba yona ge eba ba bile kgauswi le bašomiši ba bangwe ba yona bao diteko tša bona di laeditšego gore ba fetetšwe ke baerase ya COVID-19 mo matšatšing a 14 ao a fetilego. App ye ga e kgoboketše tshedimošo efe goba efe ya sephiri goba ya latišiša fao modiriši a lego gona.2.4. Kabinete e tla ahlaahla dipoelo tša kopano ya Lekgotla la Bosetšhaba la Taelo ka ga Coronavirus yeo e tlogo swarwa bekeng ye e tlago. Mopresidente Cyril Ramaphosa ka morago ga fao o tla sedimoša setšhaba ka ga tshedimošo ya moragorago ka ga leano la Afrika Borwa leo le amantšhitšwego le dikotsi ka nepo ya go laola go phatlalatšwa ga COVID-19.3. Kago ya Mananeokgoparara3.1. Dipoledišano le Ditherišano ka ga Dikgwebišano ka ga Boitokišetšo bja Protšeke ya Mananeokgoparara tša Afrika Borwa tšeo di swerwego ka Midrand, Gauteng go thoma ka la 3 go fihla ka la 4 Dibatsela 2020 di iša pele lenaneo la phethagatšo ya mananeokgoparara.3.2. Tiragalo ye e bontšhitše diprotšeke tše kgolo tše 27 tša mananeokgoparara tšeo boleng bja tšona ge di kopane bo fihlago go R210 pilione go babeeletši ba ka Afrika Borwa le ba boditšhabatšhaba, go akaretšwa le baromiwa ba dihlongwa tša ditšhelete tša tlhabollo le dipanka tša tlhabollo tša dinaga tša mehutahuta.3.3. Dipoledišano tša boitokišetšo bja diprotšeke di netefatša gore diprotšeke di sekasekwa ka fao go tseneletšego go lekola ge eba di ka kgona go tšwetšwa pele go ya go ile le go hwetša thekgo ya keletšo ka ga ditheransekešene yeo e tlago di dira gore di lokele dipeeletšo.3.4. Magareng ga diprotšeke tšeo di hlagišitšwego go babeeletši ke lefelo la Ngqura-Coega la tšweletšo ya gase ya tlhago yeo e dirwago seela ka Kapa Bohlabela; Lenaneo la Kago ya Dintlo tša Setšhaba la Bolaodi bja Taolo ya Kago ya Dintlo tša Setšhaba; diphaephe tša makhura a difofane ka Boemafofaneng bja Boditšhabatšhaba bja Cape Town; lefelo la mananeokgoparara a diphatšamaru leo le tlogo hlongwa ke Setheo sa tša Lefaufau sa Bosetšhaba sa Afrika Borwa, le phaka ya mahlale le theknolotši ka Limpopo.3.5. Diprotšeke tše di na le bokgoni bja go thwala palo ye kgolo ya maAfrika Borwa ebile di bopa karolo ye bohlokwa ya maitekelo a tlhomo ya mešomo a Leano la Bosetšhaba la Tsošološo le Kagoleswa ya Ekonomi la Afrika Borwa leo le sa tšwago go tsebagatšwa semmušo ke Mopresidente Ramaphosa.3.6. Kabinete e leboga tsenyoletsogo ye e dirilwego ke lekala la phraebete, leo le fanego ka botsebi bjo bo hlokagalago ka tshenyegelo ya bona.3.7. Kabinete e amogela go šišinywa ga ditsebi tše 25 ka lekala la phraebete tšeo di tlogo thuša setheo sa Mananeokgoparara sa Afrika Borwa go dira gore diprotšeke tšeo di rulagantšwego di phethagale.3.8. Godimo ga fao, Kabinete e amogela tsebišo ye e dirilwego ke Tona ya Mešomo ya Setšhaba le Mananeokgoparara Patricia de Lille ya gore lekala la twantšho ya bomenetša bjo bo amanago le mananeokgoparara le tla netefatša gore go ba le taolo ya maitshwaro a mabotse ya dikonteraka tša mananeokgoparara.3.9. Kantoro ya Mananeokgoparara le Dipeeletšo ka Kantorong ya Mopresidente e tla re mo matšatšing ao a tlago ya fana ka dintlha mabapi le dipeeletšo tšeo di dirilwego ke babeeletši mo dipoledišanong le ditherišanong ka ga kgwebišano tšeo di bego di swerwe mo bekeng ye.1. Khonferensthe ya Dipeeletšo ya Afrika Borwa (SAIC)1.1. Afrika Borwa e tla ba monggae wa SAIC ya yona ya boraro ka la 17 le la 18 Dibatsela 2020, yeo e tlago lebelela kudu dipeeletšo ka nakong ya COVID-19, mabapi le go di tiišeletša le go di hloma.1.2. Khonferentshe ya ngwaga wo e tla nepiša kudu go kabo ya boikgafo bja bjale ka nepo ya go fihlelela tlhomo ya mešomo le tlhabollo ya ekonomi. Godimo ga fao, mmušo o tla hlagiša magato ao a tšerwego go phethagatša seemo se sekaone sa dipeeletšo, go lebeletšwe kudu kagoleswa ya ekonomi le pušetšosekeng.1.3. Khonferentshe ye e aga go dikatlego tša dikhoferentshe tše pedi tše di fetilego tšeo di swerwego ka 2018 le 2019 ka go latelana, tšeo di kgonnego go hwetša R664 pilione, go realo e le go hloma motheo wa peeletšo le kgolo ya ekonomi ye e akgofišitšwego.2. Mohlagase2.1. Kabinete e amogetše kgopelo ya gore go hlongwe tšhupaene ya mafelelo ya go fehla mohlagase ka phefo ya dimekawate tše 140 (MW) ka Polaseng ya go Fehla Mohlagase ka Phefo ya Nxuba ka Kapa Bohlabela, e lego karolo ya tikologo ya bone ya Lenaneo la ka mo nageng la Borekedi bja Batšweletši ba bao ba ikemego ba Mohlagase wa go Dirišwa Leswa. Ge ditšhupaene ka moka tša go fehla mohlagse ka phefo di hlomilwe, di tla tšweletša dikikawate tše dipilione tše 460 ka ngwaga go methopo ya kabo ya mohlagase le go tšwetša pele kudu boikgafo bja rena go phetogo ya tlelaemete.2.2. Go šoma ka botlalo go tša kgwebo ga Yuniti ya 2 ya Eskom ka Setešeng sa Mohlagase sa Kusile ka Mpumalanga go tšweletša 800 MW go methopo ya tšweletšo ya mohlagase. Kusile ke seteše sa mohlagase sa mathomo ka Afrika sa go hloma theknolotši ya go tloša oksaete ya salefa go gase – e lego theknolotši ya maemo a godimo ye e šomišwago go tloša oksaete ya salefa, ya go swana le salefataeoksaete, go meši ya digase tša ka diphalanteng tša mohlagase tšeo di tšhumago malahla goba oli – e lego seo se sepelelanago le melawana ya bjale ya boditšhabatšhaba ka ga boleng bja moya.2.3. Kabinete e amogetše gape tsebišo ye e dirilwego ke Total SA ya gore e hweditše gase ye ntši kudu ka lewatleng la ka borwa bja Mossel Bay ka Kapa Bodikela. Se se tla tsenya letsogo go matsapa a mmušo a go katološa tšweletšo ya mohlagase go realo e le go dumelela ekonomi go gola le go goketša dipeeletšo tše ntši.3. Kopano ya Bosetšhaba ya Mekgatlo ya Dithekisi3.1. Kwano ye e amogetšwego mo bekeng ye e fetilego ka Kopanong ya Bosetšhaba ya Mekgatlo ya Dithekisi ye e bego e swerwe bekeng ye e fetilego e bohlokwa go ageng ga lekala la dinamelwa tša bohle leo le šomago gabotse leo le bolokegilego. Dipoelo tša kopano ye di batametša naga ye go tsenya semmušong mokgwa wa maatlafatšo wa intasteri ya dithekisi gomme di tla e bea go kgolo ya go ya go ile.3.2.    Kabinete e amogela boikgafo go dinako tša mošomo ka mo intastering ye ya dithekisi, bjo bo netefatšago gore go ba le go obamela melao ya bašomi ya ka mo nageng ye le go maatlafatša mokgwa wa taolo wa ka mo intastering ye.4. Kgwedi ya Temošo ka ga Ditokelo tša Bagolofadi4.1. Mmušo o šomišana le makala a setšhaba a mehutahuta go netefatša gore go ba le maatlafatšo ya bagolofadi ka botlalo. Kgwedi ya Temošo ka ga Ditokelo tša Bagolofadi, ye e thomilego ka la 3 Dibatsela gomme ya tla ya fela ka la 3 Manthole 2020, e tla ketekwa ka fase ga morero wa: “Mmogo re Aga Ditšhaba tšeo di Akaretšago Bagolofadi.”4.2. Lebakanako le le fana ka sebaka sa go tliša temošo ya ditokelo tša bagolofadi. Kgwedi ye ya tšwetšopele ka ga temošo mabapi le ditokelo tša bagolofadi e nepišitše go ipiletša go bobedi makala a setšhaba le a phraebete go akgofiša go thwalwa ga bagolofadi mešomong, go dira gore bagolofadi ba se ke ba tlogela mešomo ba ya go ye mengwe le go fa bagolofadi mafelo a mešomo ao ba ikwago ba amogetšwe go ona.5. Thibelo ya Bosenyi5.1. Kabinete e kgalema polao ya ditiro tša botlaela le ye šoro ya bahlankedi ba maphodisa bao ba gafetšego maphelo a bona go direla setšhaba le go se šireletša. Go bolaya le go hlasela bahlankedi ba maphodisa ke tlhaselothwii go tirišo ya molao le go Molaotheo wa Repabliki ya Afrika Borwa wa 1996.5.2. Kabinete e lebiša mahloko a yona go ba lapa le bagwera ba bahlankedi ka moka ba maphodisa bao ba hlokofetšego ge ba dira mošomo ba go swana le Setšene Mzoxolo Gxotani go tšwa go Sehlopha sa Boikarabelo bja Leano ka East London ka Kapa Bohlabela, Mokhomantara wa Seteše sa Maphodisa sa Groblersdal Mokolonele Jeffrey Seroka ka Limpopo, Mohlankedi wa Bohlodi bja Bosenyi Ofentse Mokgadinyane le Setšene wa Letseka Billy Mahooe ka Foreisetata; le Setšene Sibongile Teka le Konstabole Kganyisa Sitofile ka Kapa Bodikela.5.3. Kabinete e tšwela pele go kgalema go thunywa le go bolawa ga batho ba seswai ba menwaga ya magareng ga ye 30 le ye 40 ke banna bao ba bego ba swere dithunya ka Gugulethu ka Kapa Bodikela ka Mošupologo wa la 2 Dibatsela 2020.5.4. Kabinete e netefaletša setšhaba gore maphodisa ka go šomišana le ditšhaba a tla netefatša gore bao ba amegago mo ditirong tša bosenyi ba a golegwa gomme ba lebana le letsogo la molao ka botlalo.6. Difoka tša Kgašo tša Dinaga tše di Hlabologago tša Borwa bja Afrika (SADC)6.1. Kabinete e ipiletša go dihlongwa tša kgašo ka moka tša Afrika Borwa go romela ditsenelo tša tšona go phadišano ya Difoka tša Kgašo tša SADC tša 2021. Bagaši ba ditaba go tšwa go dinagamaloko tša SADC ba laletšwa go tsenela goba go romela ditšhišinyo tša bona tša bao ba ka kgethwago go amogela difoka tše.6.2. Difoka tša Kgašo tša SADC di tšwetša pele maikemišetšo a SADC go fihleleleng ga tlhabollo ya tša ekonomi, khutšo le tšhireletšo, le kgolo, go fediša bohloki, gammogo le go maatlafatša maemo le boleng bja bophelo bja batho ba Borwa bja Afrika.6.3. Difoka tša Kgašo tša SADC ke setlabelo se maatla sa go hlohleletša kanegelo ya Afrika ye mpsha, yeo e nago le bokgoni bjo bo hlokago mellwane le kholofelo ye e mpshafaditšwego go fihlelela bokamoso bjo bokaone.7. Ditlhahlobo tša Marematlou (NSC) tša 20207.1. Kabinete e bile le Mopresidente Ramaphosa ge a lakaletša baithuti ba marematlou ba ngwaga wa 2020 mahlatse le mahlogonolo ka ditlhahlobong tša bona tša NSC tšeo di thomilego lehono ka la 5 Dibatsela gomme tšona di tla fela ka la 15 Dibatsela 2020. Re ipiletša go batswadi ka moka, bahlokomedi ba bana le setšhaba ka bophara go thekga le go hlohleletša baithuti bao ba tlogo ngwala ditlhahlobo ge ba fetša mengwaga ya bona ye 12 ya go ithuta.7.2. Leuba la COVID-19 le amile go tsena ga dikolo le boitokišetšo bja ngwaga wo go ditlhahlobo tša Kreiti ya 12. Le ge go le bjale, Kgoro ya Thuto ya Motheo le dikolo di tsebagaditše lenaneo la thuto la tlaleletšo go lokišetša baithuti go ngwala ditlhahlobo. Kabinete e na le tshepo ya gore baithuti ba ba na le bokgoni bja go tšweletša dipoelo tše kaone.B. Dipheto tša Kabinete1. Leanotiro la Mmušo (PoA)1.1. Kabinete e dumeletše Pego ya mathomo ya PoA ya Mmušo yeo e tšweletšwago gabedi ka ngwaga ya lebakanako la go tloga ka Pherekgong go fihla ka Phupu 2020. Mošomo wo o dirilwego mo lebakeng le la nako o phethagatša Tlhako ya Togamaano ya Lebaka la Magareng la 2019-2024.1.2. Lebakanako leo le lekodišišitšwego le sepelelane le seabe sa tšhitišo sa leuba la lefase ka bophara la COVID-19, leo le dirilego gore methopo ya mmušo le mešomo ya yona e fetišetšwe go šireletšeng maphelo le go iphediša ga batho.1.3. Le ge go le bjale Kabinete e thabišwa ke kgatelopele ye e dirilwego go tsenya tirišong diphethagatšo tše bohlokwa tšeo di bego di emetšwe. Le ge e le gore tše dingwe tša diphethagatšo di ile tša šitišwa, Kabinete e kgotsofetše ka mananeo a pušetšosekeng ao a bego a ukangwe a makala a maleba. Dintlha ka botlalo tša dipego tše di tla hlalošwa ka botlalo ka dikopanong tšeo di rulagantšwego tša tshedimošo ya babegi ba ditaba ka makala a.C. Ditiragalo tše di tlago1. Afrika Borwa e Dumelelana le Kwano ya Kamano le Tirišano (TAC) le Dinaga tša ka Borwa Bohlabela bja Asia (ASEAN)1.1. Tona ya Dikamano tša Boditšhabatšhaba le Tirišano, Ngaka Naledi Pandor, o tla emela Mmušo wa Afrika Borwa ka kopanong ya tumelelo ya Afrika Borwa go TAC le ASEAN.1.2. Moletlo wo wa go saenela tumelelano ye wo o tlago swarelwa inthaneteng o tla swarwa ka Labobedi la 10 Dibatsela 2020. Tona Pandor o tla kgatha tema ka mo tiragalong ye a le Cape Town, fao a tla bago mmogo le Dihlogo tša Komiti ya Lesolo la ASEAN go tšwa ka Pretoria.1.3. Afrika Borwa e na le dikamano tša botseta le tša ekonomi le dinagamaloko tša ASEAN. Tumelo ya naga ye go TAC e tla dira gore kamano le ASEAN e be ya semmušo bjalo ka seboka sa dinaga.1.4. Tumelo ya Afrika Borwa go TAC ke gape sebaka sa go thuša tirišano ya tša sepolotiki le tša ekonomi le mokgatlo wo o bohlokwa wa boditšhabatšhaba.D. Melaetša1. Ditebogišo1.1. Kabinete e ba le Mopresidente Ramaphosa ge a lebogiša Ngaka John Pombe Magufuli ge a kgethilwe bjalo ka Mopresidente wa United Republic of Tanzania. Re letetše go šomišana le Ngaka Magufuli go maatlafatša dikamano tše maatla tša dinaga tše pedi tše, gammogo le ka mererong yeo dinaga tše di nago le kgahlego go yona ka seleteng sa SADC, gammogo le ka khonthinenteng ya Afrika le lefaseng.1.2. Kabinete e lebogiša Mohumagatšana Shudufhadzo Musida ge a filwe sefoka sa Mohumagatšana wa Afrika Borwa wa 2020 ebile e mo lakaletša mahlatse le mahlogonolo ka mošomong wa gagwe bjalo ka moemedi wa Brand South Africa. O ba karolo ya sehlopha sa maAfrika Borwa ao a emišetšago folaga ya Afrika Borwa godimo ka nepo ya go bea naga ye maemong a godimo lefase ka bophara.1.3. Kabinete e lebogiša Banyana Banyana, bao ba thomilego ka go šireletša sefoka sa bona sa Sebjana sa COSAFA ka go fenya sehlopha sa Angola ka 2-0 ka Port Elizabeth, Kapa Bohlabela ka Labobedi la, 3 Dibatsela 2020.2. MmahlokoKabinete e romela mahloko go ba lapa le bagwera ba:2.1. Morena Enuga Sreenivasulu Reddy, yo a hlokofetšego a na le mengwaga ye 96. O belegwe ka lapeng la batho bao ba kgathago tema ka dipolotiking ka mafolofolo ka India Borwa. O ile a eta pele lesolo la Mokgatlo wa Dinagakopano kgahlanong le kgethologanyo ebile o thekgile ka mafolofolo lesolo la go lwela tokologo la ka Afrika Borwa go feta seripagare sa ngwagakgolo, ebile o ralokile tema ye bohlokwa go tšwetša pele dikiletšo tša boditšhabatšhaba kgahlanong le naga ye.Dipotšišo: Mohumagadi Phumla Williams – Seboleledi sa KabineteMogala: 083 501 0139Letšatšikgwedi: Labone la 5 Dibatsela 2020E abilwe ke: Tirelo ya Tshepedišo ya Dikgokagano tša Mmušo (GCIS)www.gcis.gov.za; www.gov.za"
Pego ya Kopano ya Kabinete ye e swaretšwego Inthaneteng ka Laboraro la 18 Dibatsela 2020,19 Nov 2020,https://www.gov.za/speeches/statement-virtual-cabinet-meeting-18-november-2020-19-nov-2020-0000,https://www.gov.za/nso/speeches/pego-ya-kopano-ya-kabinete-ye-e-swaret%C5%A1wego-inthaneteng-ka-laboraro-la-18-dibatsela-2020-19,"A. Merero ye Bohlokwa Seemong sa Bjale1. Seboka sa bo 12 sa Brazil, Russia, India, China le Afrika Borwa (BRICS)1.1. Kabinete e amogetše dipoelo tša Seboka sa bolesomepedi sa BRICS seo se bego se etilwe pele ke Mopresidente Cyril Ramaphosa. Ka ge monggae wa sona e be e e le Mopresidente Vladimir Putin wa Fetereišene ya Russia, seboka se se rerišane ka ga selekane sa BRICS mabapi le seemo sa khutšo lefaseng ka bophara, tšhireletšo go bohle le kgolo ya boitlhamelo.1.2. Dipoelo tša seboka se di akareditše go amogelwa ga Leano leo le bušeleditšwego la Selekane sa Ekonomi sa BRICS (sa 2020-2025) le go amogelwa ga Leano la Twantšho ya Magogelathoko la BRICS. Kwano ya Moscow ye e amogetšwego mafelelong a seboka se e laeditše, magareng ga tše dingwe, thekgo ya Leano la 2063 la Mokgatlo wa Dinagakopano tša Afrika (AU) le maitapišo a kopanyo ye e maatlafaditšwego le tlhabollo ka khonthinenteng, go akaretšwa go tsenywa tirišong ga Tumelelano ka ga Lefelo la Kgwebišano ye e Lokologilego ya ka Khonthinenteng ya Afrika.1.3. Seboka se se lemogile gape kgatelopele ye e fihleletšwego ke AU go rarolleng ga dikgoba tšeo di bakwago ke tlhaelelo ya mananeokgoparara, kudukudu ka tlhako ya Selekane se Seswa sa Tlhabollo ya Afrika, le bohlokwa bja go tšwetša pele dipeeletšo go thekga tlhabollo ya diintasteri, go hloma mešomo, go netefatša gore go ba le tšhireletšego dijong, go lwantšha bohloki le go hlagišetša tlhabollo ya go ya go ile ya Afrika.2. Ketelo ya Mošomo ka Mopresidente wa Malawi2.1. Kabinete e amogela Ketelo ya Mošomo ye e atlegilego ye e sa tšwago go ba gona ka Afrika Borwa ka maloko a Mmušo wa Malawi wo o etilwego pele ke Mopresidente Lazarus Chakwera. Kopano magareng ga Mopresidente Chakwera le Mopresidente Ramaphosa e ahlaahlile merero ya dinaga tše ka bobedi, ya ka seleteng se le ya ka khonthinenteng yeo dinaga tše ka bobedi di nago le kgahlego go yona.2.2. Afrika Borwa e tšwela pele go ikgafa go tiiša le go maatlafatša dikamano le Malawi ka go diriša kgwebišano ye e katološitšwego le peeletšo ka maikemišetšo a go fihlelela maphelo a makaone ka dinageng tše ka bobedi. Dinaga tše ka bobedi di na le dikamano tša tirišano tšeo di thomilego mengwagasomeng ye mentši ye e fetilego.2.3. Kabinete e sedimošitšwe gape ka ga bothata bja Morena Shepherd le Mohumagadi Mary Bushiri, bao ba tšhabetšego Malawi mola e le gore ba lokollotšwe kgolegong ka peila ya R200 000 yo mongwe le yo mongwe ka morago ga go pharwa ka molato wa bomenetša bja go hlwekiša tšhelete.2.4. Kabinete e kgotsofaditšwe ke ka fao Sehlopha sa Dikgoro tša Toka, Thibelo ya Bosenyi le Polokego di šomilego ka taba ye ka gona gomme sehlopha se se tla sedimoša setšhaba ka ga diphetogo tša moragorago mabapi le taba ye. Tshepedišo ya go mmušetša ka mo nageng e thomišitšwe.3. Dikgethotlaleletšo tša Mebasepala3.1. Kabinete e reta Khomišene ya Dikgetho ye e Ikemego ka ge e swere dikgethotlaleletšo tšeo di atlegilego, tšeo di bego di swerwe ka diwateng tše 95 go ralala le mebasepala ye 55 ka Laboraro la 11 Dibatsela 2020. Dikgetho tša mebasepala di tšwela pele go ba kokwane ya go betla temokrasi ya rena ka maemong a ka dileteng le a ka mebasepaleng.3.2. Kabinete e lebogile maAfrika Borwa ka moka ao a kgathilego tema ka mo dikgethotlaleletšong tše, tšeo di swerwego la mathomo go tloga mola ditiragalo tša dikgetho di fegilwego ka Hlakola ka lebaka la leuba la Bolwetši bja Coronavirus (COVID-19).4. Matšatši a Mahlano a go ba Mahlokong4.1. Kabinete e ipileditše go maAfrika Borwa go kgatha tema ka ditiragalo tša go ba mahlokong mo matšatšing a mahlano go gopola bao ba lobilego maphelo a bona ka lebaka la COVID-19 le ka lebaka la dikgaruru tša bong le polao ya basadi (GBVF). Difolaga ka moka tša bosetšhaba di tla fofišetšwa fasana bogareng mo matšatšing a mahlano a go ba mahlokong go thoma ka Laboraro la 25 Dibatsela go fihla ka Lamorena la 29 Dibatsela 2020.4.2. Ka lesolo leo le re kopantšego la go hlompha le go gopola batho ka moka bao ba lobilego maphelo a bona ka lebaka la COVID-19 le GBVF, badudi ka moka ba hlohleletšwa go apara diaparo le dikgabiši tšeo di laetšago go ba mahlokong go latela setšo sa bona, setlwaedi le tumelo ya bona.5. Go Saenela Leanokgolo la Tšweletšo ya Swikiri5.1. Kabinete e amogetše go saenelwa ga Leanokgolo la ka Intastering ya Tšweletšo ya Swikiri ke Tona ya Temo, Peakanyoleswa ya Naga le Tlhabollo ya Dinagamagae Thoko Didiza le lekala la intasteri ya swikiri. Leanokgolo la Tšweletšo ya Swikiri le nyaka go tšea kgato ya tšhoganetšo go šireletša mešomo ye diketekete, maphelo a dipolaseng le dikgwebo, le ka yona nako yeo le hlome maikemišetšo a maswa ao a tiilego a ka moso, ao a nyakago go hlama makala ao a fapanego a tšweletšo ya letseno go batšweletši ba swikiri, le go hloma dibaka tše diswa tša mešomo ye bohlokwa.5.2. Intasteri ya swikiri ke mongmošomo yo bohlokwa wa bašomi ebile ke mothopo wa go iphediša ga batho ba bantši ka ditšhabeng tša magaeng.B. Dipheto tša Kabinete1. Leano la Twantšho ya Bomenetša la Bosetšhaba (NACS)1.1. Kabinete e dumeletše NACS yeo e hlagišago tlhako ya tsenogare ya naga ka bophara. Leano le le bile gona ka morago ga go rerišana le makala a mehutahuta nageng ka bophara, go akaretšwa dikgwebo, mmušo le setšhaba sa badudi. Sehlophatšhupetšo sa NACS, seo se bopilwego ke baemedi ba badudi, ba dirutegi, ba dikgwebo le ba mmušo, se thekgile go ngwalwa ga leano le.1.2. NACS e akaretša dikokwane tše tshela, tšeo di akaretšago go tšwetša pele le go hlohleletša badudi bao ba kgathago tema ka mafolofolo, go bega bosenyi, seriti le go hloka sephiri; go tšwetša pele go dira gore bašomi ba be ba sephrofešenale, go maatlafatša pušo ka dihlongweng, le go maatlafatša go thuša ka methopo le go kgokaganya ga phethagatšo ya mešomo le boikarabelo.1.3. Leano le le šišinya gape Lekgotlakeletšo la Bosetšhaba la Lebakanyana la Twantšho ya Bomenetša bjalo ka peakanyo ya go netefatša gore go ba le tlhokomedišišo ye kgolo, boikarabelo le go hloka sephiri. Sebopego se sa lebakanyana se tla thomiša ka tshepedišo ya go hloma sebopego sa semolao seo se ikemego sa go akaretša Makala seo se tlago begelwa Palamente thwii.2. Leano la Bosetšhaba la Katološo ya Mafelo ao a Šireleditšwego (NPAES)2.1. Kabinete e dumeletše go phethagatšwa ga NPAES. Leano le le dumeletšwe gore le rerišanwe le setšhaba ka Dibatsela 2018. Ditherišano tše di feleleditše ka maikutlo a mmalwa ao a bušeleditšwego ao a tlaleleditšwego ka dikgaolong tše senyane tša leano le.2.2. Afrika Borwa ke ye nngwe ya dinaga tše di humilego kudu ka mehutahuta ya dimela le diphoofolo. E beilwe lenaneong bjalo ka ye nngwe ya dinaga tše tharo tša maemo a godimo tšeo di nago le mehutahuta ya dimela le diphoofolo lefaseng ka bophara. Go laola le go babalela diphedi tše di farologanego tše bohlokwa go tsenya letsogo ka go hlongweng ga mešomo ka mananeo a tša boeti le a pabalelo ya tlhago, ebile ke gape bjalo ka mafelo a dinyakišišo tša mahlale.3. Tlhako ya Bosetšhaba ye e Bušeleditšwego ya Mehutahuta ya Diphedi (NBF)3.1. Kabinete e dumeletše go phatlalatšwa ga NBF gore setšhaba se fe ditshwaotshwao ka ga yona. Le ke leanotiro la ka Makaleng ka nepo ya go rarolla mathata a go tsenya kotsing ga mehutahuta ya diphedi ao a bonwego ka nakong ya ge go dirwa ditshekatsheko tša mahlale ka ga seemo sa mehutahuta ya diphedi le phedišano ya diphedi ka Afrika Borwa yeo e bego e dirwa ke Sehlongwa sa Bosetšhaba sa Mehutahuta ya Diphedi sa Afrika Borwa ka 2019.3.2. Makala a bohlokwa kudu ka pegong ya tshekatsheko a mabapi le phedišano ya diphedi tša ka meetseng a go hlweka, ka dinoneng le ka mafelong ao go dulago dihlapi tša meetse a go hlweka e lego mehuta ya diphedi tšeo di lego kotsing kudu.4. Leanokgolo la Lekala Kagodithokgwa ya go Dira Kgwebo (CFS) la Afrika Borwa (la 2020-2025)4.1. Kabinete e dumeletše go tsenywa tirišong ga Leanokgolo la CFS, leo go dumelelwanwego ka lona ke intasteri ye, mmušo le bašomi. Leano le le tliša tekatekano magareng ga kholego go tikologo, go tša ekonomi le kholego ya setšhaba go tšwa go methopo ya kagodithokgwa.4.2. Le akaretša makala a bohlokwa a šupa: (a) katološo ya methopo ya kagodithokgwa le tlhokomelo/tšhireletšo, (b) phetošo ya lekala le, (c) go tliša boleng le go šoma, (d) go utswa ga mapolanka le ditiro tše di sego molaong, (e) dinyakišišo, tlhabollo, boitlhamelo le tlhabollo ya mabokgoni (f) dišitiši tše bohlokwa tša kgolo le (g) tlhabollo ya dihlongwa.5. Tlhako ya Bosetšhaba Mabapi le go Dira gore Tirelo ya Setšhaba e be ya Sephrofešenale5.1. Kabinete e dumeletše go phatlalatšwa ga sethalwa sa tlhako ya bosetšhaba ya phethagatšo ya go dira gore Tirelo ya Setšhaba e be ya sephrofešenale. Se ke go sepelelana le boikgafo bjo bo dirilwego ke pušo ya boselela bja go hloma Tirelo ya Setšhaba ye e kgonago, ya maisthwaro a mabotse le ye e hlabollago.5.2. Tlhako ye e šišinya dikokwane tše bohlokwa tše hlano tša go dira gore tirelo ye e be ya sephrofešenale tšeo di tlago etwa pele ke Sekolo sa Bosetšhaba sa Mmušo (NSG), ka go dirišana le dihlongwa tše di fapafapanego tša thuto. Dikokwane tše hlano tše di akaretšwago gore Tirelo ya setšhaba e thwale le go kgetha batho pele ba ka tsena ka thutong ye; go tlwaetša mešomo le go ba amogela ka mešomong; taolo ya peakanyo le ya phethagatšo ya mošomo; go ithuta go tšwela pele le tlhabollo ya diphrofešenale, le ditlhatlošo tša ka mešomong le ditiragalo tša maitemogelo a mošomo.6. Ditšhišinyo tša Melawana ya go Fetoša Molao wa Taolo ya Tshepedišo ya Tirelo ya Setšhaba (PAMA) wa 2014 le Molao wa Tirelo ya Setšhaba (PSA) wa 19946.1. Kabinete e dumeletše ditšhišinyo tša melawana yeo e nyakago go fetoša PAMA wa 2014 (Molao wa 11 wa 2014) le PSA, 1994 (Molao wa 103 wa 1994). Magareng ga dilo tše dingwe, e šišinya gore go fetogelwe go Tirelo ya Setšhaba e tee, go tšwele pele ka maemo a NSG bjalo ka kgoro ya bosetšhaba le go hlatholla ka fao go kwešišegago mabapi le Kantoro ya go Obamela Melawana ya tša Maphelo mabapi le mekgwa ya go kgokaganya melaotshepedišo le melawana ka tirelong ya setšhaba.6.2. Ditšhišinyo tša melawana tša PSA di akaretša go hlathollela dihlogo tša dikgoro ka Kantong ya Tonakgolo le ya Mopresidente, le gape go phošolla a mangwe a mathata ao a bakilwego ke dikahlolo tša dikgorotsheko.6.3. Diphetošo tše di dirwa ka lebaka la go tšwetša pele matsapa a Taolo e Tee ya  Tirelo ya Setšhaba le gape go phethagatša dipeakanyoleswa tša melawana tšeo di ukangwego ka go Leanotlhabollo la Bosetšhaba ka nepo ya go aga tirelo ya setšhaba ya sephrofešenale.6.4. Matsapa a Taolo e Tee ya Tirelo ya Setšhaba a thekgilwe ke molawana wo o netefatšago gore go ba le kabo ya ditirelo ye e šomago gabotse, ya boleng, ya tirišano le ya boikarabelo.7. Molawana wa Semmušo wa Taolo ya Boitsebišo7.1. Kabinete e dumeletše gore Molawana wa Semmušo wa Taolo ya Boitsebišo o lokollwe gore setšhaba se fe ditshwaotshwao ka ga ona. Molawana wo o šišinya diphetošo tše mmalwa, go akaretšwa go fetoša Molawana wa Boitsebišo wa 1997 (Molao wa 68 wa 1997) le Molao wa Phetošo ya Tlhalošo ya Bong le Maemong a tša Bong, (Molao wa 40 wa 2003) go dira gore e sepelelane le Molaotheo wa Repabliki ya Afrika Borwa wa 1996 le Molao wa Tšhireletšo ya Tshedimošo ya Sephiri wa 2013 (Molao wa 4 wa 2013.7.2. O šišinya gape go kopanywa ga Retšistara ya Setšhaba ya Bosetšhaba go kgontšha gore go be le sebopego se tee sa motho seo se nago le dimelo go dirišana le mananeotaolo a mangwe a boitsebišo a mmušo le a lekala la phraebete. E tla kopanya mananeo a bjale ka go Lenaneo la Boitsebišo la Bosetšhaba leo le kgontšhwago ke payomethriki. Retšistara ye mpsha ya setšhaba ye e šišintšwego e tla bopa motheo wa boitsebišo bja elektroniki wo o tlago šoma bjalo ka motheo wa dipholathefomo tša titšithale tša mmušo le tša phraebete.8. Phrothokholo go Molao wa Tlhomo wa AU Mabapi le Palamente ya Dinaga tša Afrika ka Moka (PAP)8.1. Kabinete e dumeletše go romela ga Phrothokholo go Molao wa Tlhomo wa AU Mabapi le PAP go dumelelwa semmušo. Go phethagatša phrothokholo ye, donagamaloko di swanetše go di dumelela ka dipalamenteng tša tšona. Afrika Borwa ke monggae wa PAP, e lego lekala la tlhamomolao la AU.C. Melaokakanywa1. Molaokakanywaphetošwa wa Bosetšhaba wa Dikgwebopotlana (NSEA) wa 20201.1. Kabenete e dumeletše go phatlalatšwa ga NSEA gore setšhaba se fe ditshwaotshwao ka ga ona, wo o nyakago go fetoša Molao wa Bosetšhaba wa Dikgwebopotlana wa 1996 (Molao wa 102 wa 1996). Diphetošo tše di hlagiša gore go hlangwe Kantoro ya Tirelo ya Maditsela wa Dikgwebopotlana le go phumola tlhagišo ya gore go hlangwe Sehlongwa sa Keletšo.1.2. Molaokakanywa wo o katološa phihlelelo go toka ya dikgwebopotlana ka go diriša Tirelo ya Maditsela, yeo e tlago fiwa mošomo wa go dumelela le go šoma dingongorego tšeo di tlišwago ke dikgwebopotlana.1.3. Go tsenya tirišong ga diphetošo tše go tla dira gore go be le seemo sa tlwaelo ka mo lekaleng le le go tšwetša pele dibaka tša ekonomi ka go hloma dibaka tša mešomo ka dikgwebopotlana, dikgwebo tša magareng le dikgwebo tše nnyane.2. Molaokakanywaphetošwa wa Setheo sa Bosetšhaba sa Tlhabollo ya Bafsa (NYDA)2.1. Kabinete e dumeletše go romelwa ga Molaokakanywaphetošwa wa NYDA gore setšhaba se fe ditshwaotshwao ka ga ona. Diphetošo tše di maatlafatša go šoma gabotse ga phethagatšo ya mošomo ga NYDA go katološa phihlelelego ya yona le go oketša go arabela dinyakwa tša bafsa.2.2. Bafsa ba bopa palo ye e ka bago tee-tharong ya setšhaba sa Afrika Borwa gomme go tsenya tirišong ya Molaokakanywa wo go tla tšwela pele go tsenya letsogo go ageng ga bašomi bao ba nago le bokgoni bja godimo le gape go oketša thekgo ya bohlomi bja dikgwebo. Se se tla tsenya letsogo go rarolleng ga mathata a tlhabollo a mararo e lego bohloki, tlhokego ya tekatekano le tlhokego ya mešomo.D. Ditiragalo tše di Tlago1. Matšatši a 16 a Lesolo Kgahlanong le Dikgaruru tša Basadi le Polao ya Basadi1.1. Kabinete e dumeletše morero wa: “Toka ya Ekonomi go Basadi re lebile go Afrika Borwa ye e hlokago dikgaruru le kgethologanyo ya bong” mo Matšatšing a 16 a Lesolo Kgahlanong le Dikgaruru tša Basadi le Polao ya Basadi, e lego tiragalo ya godimo ya Matšatši a 365 kgahlanong le GBVF. Ka lebaka la melawana ya Seemo sa Bosetšhaba sa Masetlapelo yeo e iletšago go kgobokana ga batho ba bantši, Mopresidente Ramaphosa o tla tsebagatša semmušo lesolo le ka bidio ya inthanete ka Laboraro la 25 Dibatsela 2020. Leanotiro la Phetolo ya Tšhoganetšo ka go lwantšha GBVF leo le dumeletšwego ka 2019 le thomile go phethagatša thekgo ya batšwasehlabelo; masolo a temošo ya thuišo le a thibelo; go kaonafatša melao le melawana; go tšwetša pele maatlafatšo ya ekonomi go basadi, le go maatlafatša tshepedišo ya toka go bosenyi.1.2. Leano la Togamaano la Bosetšhaba (NSP) leo le amogetšwego, leo le amogetšwego ke Mopresidente Ramaphosa mathomong a ngwaga wo, le tšwetša pele tsenogare ya phetolo ya tšhoganetšo yeo e thomišitšwego ka 2019. Komiti ya Ditona ka ga GBVF yeo e etilwego pele ke Tona ka Kantorong ya Mopresidente ya Basadi, Bana le Bagolofadi, Mohumagadi Maite Nkoana-Mashabane, e tšwela pele go hlokomela go tsenya tirišong ga mananeo a NSP.2. Letšatši la Aids la Lefase – 1 Manthole 20202.1. Morero wa Letšatši la AIDS la Lefase ka la 1 Manthole 2020 e lego: “Re mmogo go se, Cheka Impilo!” o tiišetša boikarabelo bja motho go netefatša gore diphihlelelo tšeo di bilego gona go fihla mo lebakeng le go arabela mauba a HIV le bolwetši bja mafahla (TB) ga di lahlege.2.2. Afrika Borwa ena le leuba le legolo kudu la HIV mo lefaseng, mo e lego gore batho ba 7.7 milione ba phela ka HIV, gomme ke tee-tharong ya diphetetšo tše diswa ka Borwa bja Afrika. Batho ba bantši mo lebakeng le ba dira diteko tša HIV. Afrika Borwa e na le lenaneo le legolo kudu la kalafo ka dianthiretherobaerale. Ke naga ya mathomo ka go Borwa bja Afrika yeo e dumeletšego ka botlalo Kalafo ya pele ga Phetelo, yeo bjale e fiwago bao ba lego kotsing ya godimo ya phetelo.2.3. Kabinete e ipiletša go maAfrika Borwa go latela dikgato tše tharo tša Cheka Impilo: Sa mathomo, dira gore maphelo a gago a lekolwe, dirwa teko ya HIV le ya TB ka ntle le tefo ka kliniking efe goba efe ya kgauswi le wena. Sa bobedi, dira se sengwe ge o šetše o tseba dipoelo tša gago, thoma go nwa dihlare ka pela goba dula o enwa diohlare. Sa mafelelo, phela ka bohlale, phela gabotse mmeleng ka go efoga go tsenela thobalano ye e ka go tsenyago kotsing, ka go efoga ditlwaelo tše di sego tša loka, le go ja dijo tša phepo tše di lekaneditšwego.3. Seboka sa Sehlopha sa Baetapele ba Dinaga tše Masomepedi (G20)3.1. Mopresidente o tla eta pele baemedi ba Afrika Borwa ka go Seboka sa Baetapele ba Dinaga tša G20 seo se tlogo swarwa ka bidio ya inthanete ka Mokibelo wa la 21 Dibatsela le Lamorena la 22 Dibatsela.3.2. Seboka sa Baetapele ba Dinaga tša G20 se kopanywa ke Naga ya Kgoši ya Saudi Arabia go lebeletšwe kudu go maatlafatša tirišano ya lefase ka bophara mabapi le morero wa “Re fihlelela Dibaka tša Ngwagakgolo wa bo 21 go Bohle”. Seboka se se tlo eta pelematsapa a boditšhabatšhaba go hloma phetolo ya lefase ka bophara ye e kgokagantšwego ye e tseneletšego go lwantšha leuba la COVID-19, go šireletša ekonomi ya lefase ka bophara le go maatlafatša tirišano ya boditšhabatšhaba.3.3. Dipoledišano di tla ba mabapi le go maatlafatša batho, go šireletša pholanete ye le tharollo mabapi le ditlhohlo tša lefase ka bophara ka go diriša ditharollo tšeo di holago batho ka moka.A. Melaetša1. DitebogišoKabinete e lebiša ditebogišo le mahlatse le mahlogonolo go:Mopresidente Ramaphosa ge a keteka letšatši la gagwe la matswalo ge a fetša mengwaga ye 68 ka Labobedi la 17 Dibatsela 2020.Mopresidente Alassane Ouattara le batho ba Cote d’Ivoire ge ba bile le dikgetho tše di atlegilego.Mopresidente wa United States of America (USA) Mopresidente yo a kgethilwego Joseph R. Biden, le batho ba USA, ka morago ga dikgetho tše di atlegilego.Master KG ge a thopile Sefoka sa Modiragatši yo Mokaone ka Afrika ka go MTV EMA ka lebaka la koša ya gagwe ye e tumilego kudu Jerusalema yeo mo go yona a bego a opela le Nomcebo Zikode, yeo e bilego ye nngwe ya dikoša tše kaone kudu ka mo pholaneteng.Banyana Banyana bao ba thopilego sefoka sa Dinkgwete tša COSAFA lekga la bone ka go latelana ka phenyo ya 2-1 go Botswana.Bafana Bafana bao ba fentšego Sao Tome and Principe go tšwela pele go lwela go tsenela phadišano ya Sebjana sa Kgwele ya Maoto sa Afrika ka 2022.2. MahlokoKabinete e romela matshedišo go:batho ba Ghana le ba lapa le bagwera ba mopresidente wa peleng wa Ghana Mopresidente Jerry Rawlings.ba lapa, bagwera le bašomimmogo ba Molekodipharephare wa Dipuku tša Ditšhelete yo a bego a rola modiro Morena Kimi Makwetu yo a šometšego naga ya rena ka bokgobi bjo bogolo gomme a tsenya letsogo ka go tsenya setlwaedi sa boikarabelo ka go šomišeng ga ditšhelete tša mmušo. Lehu la Morena Makwetu le bile tahlegelo ye kgolo go phrofešene ya bolekodi bja dipuku tša ditšhelete le mošomo wo o tšwelago pele wa go aga pušo ye e nago le boikarabelo. Kabinete e laeditše boikgantšho ge Morena Makwetu a kgethwa ka go šišinywa ga leina la gagwe go Komiti ye e Ikemego ya Keletšo ya Bolekodi bja Dipuku tša Ditšhelete go Mokgatlo wa Dinagakopano, mošomo wo, ka ntle le go belaela, nka bego a ile a o phethagatša ka bokgoni bjo bogolo kudu.mmušo le batho ba Mmušo wa Palestina ka morago ga go hlokofala ga Ngaka Saeb Erekat. Ngaka Erekat e bile Mongwaledipharephare wa Komitiphethiši ya Palestine Liberation Organisation, le leloko la Komiti ya Bogareng ya Fatah le serutegi seo se bego se tumile kudu, morerišanedi yo a etilego pele wa khutšo ka Palestina le mogwera yo mogolo wa Afrika Borwa.E. Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1. Sehlongwataolo sa Khomišene ya Poelanyo, Namolelo le Kahlolo:a. Morena Enos Ngutshane (Modulasetulo);b. Morena Siobhan Leyden;c. Morena Kaizer Moyane;d. Morena Sifiso Lukhele;e. Mohumagadi Riefdah Ajam;f. Morena Narius Moloto;g. Morena Bheki Ntshalintshali;h. Morena Thembinkosi Mkalipi;i. Mohumagadi Thabitha Constance Mametja; lej. Mohumagadi Tshepo Mahlaela.2. Maloko ao a sego a Khuduthamaga go Lekgotla la Balaodi la Setheo sa Dibetša sa Afrika Borwa:a. Motseta Jeanette Thokozile Ndhlovu (o thwetšwe leswa);b. Ngaka Reginald Cassius Lubisi;c. Ngaka Phillip David Dexter;d. Mohumagadi Refilwe Matenche;e. Majoropharephare (ret) Lungile Christian Pepani;f. Mohumagadi Fundiswa Skweyiya-Gushu;g. Morena Timothy Mandla Sukazi; leh. Mohumagadi Peta Nonceba Mashinini.3. Lebakatšhomo la Boselela ka go Lekgotla la Khansele ya Boentšeneere ya Afrika Borwa:1. Mohumagadi Refilwe Buthelezi;2. Mohumagadi Prudence Madiba;3. Mohumagadi Tshwaraganang Ramagofu;4. Morena John Daniels;5. Morena Mashao Lawrence Lebea;6. Morena Kasango Nyembwe;7. Morena Simphiwe Nathaniel Zimu;8. Morena Thembinkosi Cedric Madikane;9. Morena Sipo Mkhize;10. Mohumagadi Nirvanna Rampersad;11. Mohumagadi Liezl Smith Smith;12. Mohumagadi Refilwe Lesufi;13. Mohumagadi Sarah Skorpen;14. Mohumagadi Abimbola Olukunle;15. Mohumagadi Sandiswa Jekwa;16. Mohumagadi Linda Njomane;17. Morena Mpho Ramuhulu;18. Mohumagadi Philile Precious Mdletshe;19. Morena Lesetja Boshomane;20. Mohumagadi Amelia Mtshali;21. Morena Thulebona Memela;22. Mohumagadi Simangele Mngomezulu;23. Mohumagadi Otilia Mthethwa;24. Morena Thembinkosi Gamedze;25. Mohumagadi Phumza Zweni;26. Morena Bhekinkosi Williamson Mvovo;27. Mohumagadi Patronella Fikile Sibiya;28. Mohumagadi Cingisa Mbola;29. Mohumagadi Thulisile Mwelase;30. Morena Kemraj Ramgobind Ojageer;31. Morena Enson Muranganwa Mangwengwende;32. Mohumagadi Thandeka Chili;33. Morena Sifiso Keswa;34. Mohumagadi Sejako Morejwane;35. Mohumagadi Nirasha Sampson;36. Mohumagadi Sewela Mutileni;37. Mohumagadi Nokhana Moerane;38. Morena Mamadi Isau Mailula;39. Mohumagadi Natalie Skeepers;40. Morena Matome Edmund Modipa;41. Ngaka Reginald Sethole Legoabe.42. Morena Carlo Van Zyl;43. Morena Ranthekeng Moloisane;44. Morena Njabulo Nhleko;45. Mohumagadi Elizabeth Theron;46. Morena Arnold Heinz Sommer;47. Mohumagadi Rachel Ledwaba;48. Morena Nic Smit; le49. Morena Sekete Zachia David Botsane;4. Khomišene ya Tekatekano ka Mešomonga. Mohumagadi Tabea Kabinde (Modulasetulo);b. Morena Bhabhali kaMaPhikela Nhlapho;c. Mohumagadi Lebogang Mulaisi;d. Morena Puleng Tsebe;e. Morena Mpho Vuma;f. Thembi Chagonda;g. Mohumagadi Zinzisa Pearl Mgobondela;h. Mohumagadi Stieneke Jensma; lei. Mohumagadi Dineo Mmako.5. Morena Mashwahle Joseph Diphofa – Katološo ya konteraka ya mengwaga ye mehlano bjalo ka Molaodipharephare (DG) wa Kgoro ya Merero ya Setšo.6. Ngaka Phil Mjwara – Katološo ya konteraka ya mengwaga ye mebedi bjalo ka DG ya Kgoro ya Mahlale le Boitlhamelo.7. Ngaka Duncan Ettienne Pieterse – Motlatša DG (DDG): Melawana ya tša Ekonomi, Kgoro ya Ditšhelete ya Bosetšhaba.8. Ngaka Thuli Nomsa Khumalo – DDG: Phetogo ya Tlelaemete le Taolo ya Boleng bja Moya, Kgoro ya Tikologo, Kagodithokgwa le Boreahlapi.Dipotšišo: Mohumagadi Phumla Williams – Seboleledi sa KabineteMogala: 083 501 0139"
" Pego ya Kopano ya Kabinete ye swerego ka Dikgokagano tša Bidio ka Laboraro, 2 Manthole 2020",4 Dec 2020,https://www.gov.za/speeches/statement-virtual-cabinet-meeting-wednesday-2-december-2020-4-dec-2020-0000,https://www.gov.za/nso/speeches/statement-virtual-cabinet-meeting-wednesday-2-december-2020-4-dec-2020-0000,"A.    Merero Seemong sa Bjale1.    Tlhatlogo ya Diphetelo tša Bolwetši bja Coronavirus (COVID-19) 1.1.    Kabinete e laeditše hlobaelo ya yona mabapi le tlhatlogo ya palo ya diphetelo tše diswa tša COVID-19 gola Kapa Bohlabela le dikarolong tše dingwe tša Kapa Bodikela. Tlhatlogo ya diphetelo e lebišwa go, magareng ga mabaka a mangwe, go se latele ditshepedišo tša thibelo ya COVID-19 le melao ya Maemotemošo a 1. 1.2.    Kabinete e dumeletše magatotharollo ao a šišintšwego Mmasepaleng wa Boemakepe ba Nelson Mandela (NMB) go rarolla diphetelo tšeo di hlatlogelago godimo tša COVID-19. Kabinete e dumeletše gape gore dikoma di ka tšwelapele ka go latela ditshepedišo tšeo di tiišeleditšwego letsogo ka ntle le Mmasepala wa NMB. Tona ya tša Maphelo, Ngaka Zweli Mkhize, o tla tšea maeto goya Kapa Bodikela go lekola seo se swanetšego go dirwa go namola seemo mafelong a bjalo ka Garden Route. 1.3.    Kabinete e gateletše bohlokwa ba go latela magato a go se hloke dihlare go swana le go hlapa matsogo ka meetse le ka sesepe goba ka go šomiša sanithaesa sa diatla sa go ba le alekhohole, go šielana sekgala le go apara maseke ge o le bathong. Ka moka ga rena re swanetše go thekga boipiletšo bja Mokgatlo wa Lefase wa tša Maphelo (WHO) go thibela diphetelo tše diswa tša COVID-19.1.4.    Ge re batamela sehla sa maikhutšo, re swanetše go gopola gore leuba le le santše le le gona ebile le šoro. Ka gona, re swanetše go efoga go tšea maeto ao a sego maleba, re fokotše go ya mafelong a bohle kgafetšakgafetša go swana le diresturente, dithabene le dipara. Wo mongwe le wo mongwe wa rena o swanetše go netefatša gore o ntšha mahlo dinameng go efoga go phatlalatša baerase ye go ba malapa a rena, kudukudu batšofadi. 1.5.    Re swanetše go šielana sekgala ka nako tšohle ešita le ge re kopana mmogo bjalo ka malapa go keteka maikhutšo. Ka maitshwaro a rena a maikarabelo, re ka kgatha tema ka moka ga rena go lwantšha le go bea ka fase ga taolo phatlalalo ya COVID-19. Kabinete e dumeletše gape go oketšwa ga Maemo a Masetlapelo a Bosetšhaba go fihla ka la 15 Pherekgong 2021.2.    Intasteri ya Dinamelwa tša Merwalo2.1.    Kabinete e sotše ka bogale maitshwaro a go se latele molao a go ama intasteri ya dinamelwa tša merwalo le go reta magato a ka pejana ka maphodisa go golega bagononelwa gola Gauteng. Kabinete e laeditše mahloko a yona go ba malapa le bašomimmogo ba baotledi bao ba lahlegetšwego ke maphelo a bona ebile e lakaletša bao ba gobetšego pholo ya ka pejana.2.2.    Le ge e le gore re kwešiša dipefelo tša kgatako ya melao ya bafaladi ka tše dingwe tša dikhamphani, dikgaruru ga se tharollo. Kabinete e dira boipiletšo go batho ka moka bao ba amegilego go romela maswenyego a bona mabapi le intasteri ya dinamelwa tša merwalo ditheong tše maleba legatong la gore ba lefeletše ka dikgaruru.2.3.    Tona ya Mešomo le Bašomi Thulas Nxesi o tla eta pele sehlopha sa Ditona tšeo di swaraganego le taba ye ebile o letetšwe gore a romele tšhišinyo ya kgonthe go Kabinete go rarolla dithulano ka moka tša go ama intasteri. 3.    Tlhabollo ya Mananeokgoparara3.1.    Kabinete e amogela neeletšo ya Sekimo sa uMshwathi sa Kabo ya Meetse ka Bontši gola KwaZulu-Natal, seo se tla fetošago ka botlalo maphelo a malapa a go feta 3 000 mafelong a bjalo ka Albert Falls, Mpolweni, Trustfeed le Nadi.3.2.    Sekimo se ke sona makgoraditsela sa diprotšeke tše dingwe tša dilete tša kabo ya meetse ka bontši seo se tla ralalago dileteng tše tshelela tša mebasepala – Zululand, King Cetshwayo, iLembe, uThukela, uMgungundlovu le Harry Gwala. Kabinete e hlohleletša baholegi ba sekimo se go babalela le go šomiša meetse ka tshwanelo gore se hole malapa ka moka. 4.    Maikhutšo a go ba le Polokego4.1.    Ge maAfrika Borwa ba tšea nako ya bona go ipshina ka maikhutšo le malapa le bagwera, Kabinete e hlohleletša rena ka moka go dira seo ka maikarabelo. Godimo ga go latela ditshepedišo ka moka tša maphelo go efoga go phatlalala ga COVID-19, re swanetše gape go latela melao ka moka ya tsela go netefatša gore re fihla fao re yago ka polokego. 4.2.    Polokego ditseleng ke maikarabelo a maAfrika Borwa ka moka le gona baotledi ka moka ba hlohleletšwa go se otlele ka lebelo, ba se ke ba nwa madila le go otlela le gore ba se ke ba otlela ka bohlaswa le ka go hloka šedi. 4.3.    Batswadi le baledi ba bana ba hlohleletšwa gore ba se tlogele bana ba le noši nakong ya sehla sa maikhutšo. Ka go šoma mmogo go hlokomelana, re ka netefatša gore re ba le sehla sa maikhutšo sa polokego le sa lethabo.B.    Diphetho tša Kabinete1.    Pego ya Kgatelopele go tšwa go Sehlophatšhomo sa Magareng ga Ditona (IMTT) Profenseng ya Leboa Bodikela1.1.    Kabinete e dumeletše ditšhišinyo tša IMTT tša go gogelwa morago ga magato a bonamodi ka fase ga Karolo 100(1)(b) gola Leboa Bodikela pele ga ngwaga wa ditšhelete wa 2020/21.1.2.    Kabinete e kgotsofaditšwe ke kgatelopele yeo e dirilwego magatong a bonamodi a mmušo wa bosetšhaba gola Leboa Bodikela, le ge e le gore mošomo wo montši o santše o hloka go dirwa go bušetša sekeng pušo ye maleba mo profenseng.1.3.    Kgatelopele e fihleletšwe go bušetša setšhaba sekeng le khutšo magareng ga bašomi, taolo ya ditšhelete, taolo ya ditlamorago le kabo ya ditirelo. Go bile le kaonafalo dipoelong tša bohlakiši, le go fihla mafelelong ga mengwaga ye tshela ya go theogela fase le go hloka kgatelopele dipoelong tša bohlakiši. Pego ka botlalo e tla hlagišetšwa Palamente.2.    Sedimošo ka Leanotlhakodišo la Kgwebo (BR Plan) la Khamphani ya Difofane tša Afrika Borwa (SAA)2.1.    Kabinete e sedimošitšwe ka kgatelopele mabapi le phethagatšo ya Leanotlhakodišo la Kgwebo la SAA le ka fao neeletšano ya R10.5 bilione e tla šomišwago ka tshwanelo ka gona go netefatša go atlega ga phethagatšo ya Leanotlhakodišo la Kgwebo. 2.2.    Kabinete e thabetše kgatelopele le go dira boipiletšo go Kgoro ya Dikgwebo tša Mmušo (DPE) go potlakiša phethagatšo ya maihlamelo a bohlokwa go netefatša go tšwelela ga difofane tša bosetšhaba tšeo di hlamilwego ka leswa, tša mafolofolo le tša theknolotši ya go seketša tšhelete. 2.3.    DPE e hlahlilwe go ruma thwalo ya lekgotla la lebakanyana la SAA le go ruma thwalo ya Modirišanimogolo wa Tekatekano wa SAA yeo e beakantšwego ka leswa. Mango e retilwe ka tema ye bohlokwa yeo e kgathilego bjalo ka lekalakgwebo la SAA, go netefatša gore ditirelofofane di dula di le gona ka nako tšohle mmarakeng.3.    Leano la Bosetšhaba la Boitukišetšo ba Dihla (la Tšhoganyetšo) la Sehla sa Selemo sa 2020-21 3.1.    Kabinete e dumeletše Leano la Bosetšhaba la Boitukišetšo ba Dihla bakeng sa Sehla sa Selemo sa 2020-2021 leo le hlagišitšwego ke Tona ya Tirišano ya Makala a Mmušo le Merero ya Setšo, Ngaka Nkosazana Dlamini Zuma. Leano le le latela diponelopele tšeo di laeditšego gore kgonagalo ya godimo ya dipula tša go feta tša setlwaedi dikarolong tše ntši tša naga di letetšwe. Se se ra gore mafelo a dipula tša selemo go akaretšwa diprofense ka moka tše seswai ka ntle le Profense ya Kapa Bodikela di letetše kgonagalo ye kgolo ya mafula le meoya ya go tšutla. 3.2.    Go phethagatša leano le, magatothibelo a hlomilwe go fokotša ditlamorago tša dikotsi tše ka bago gona tša sehla sa selemo. Leano le le kopantšha sehla sa maikhutšo go thoma ka Dibatsela 2020 go fihla ka Dibokwane 2021, ka baka la ge yona nako yeo e ratwa ke dikgonagalo tša godimo tša dikotsi tša go amana le maemo a boso. Kabinete e lemogile gape gore dikarolo tše dingwe tša diprofense tša thoko ya Kapa di santše di itemogela komelelo ye šoro.3.3.    Kabinete e dira boipiletšo setšhabeng go dira boitukišo bjo maleba kgahlanong le dikotsi tša sehla sa selemo le go netefatša magato a go ba le mohola ao a tla phološago maphelo, go šireletša thoto le mananeokgoparara. 4.    Tlhako ya Bosetšhaba ya Tlhabollo ya Pholisi4.1.    Kabinete e dumeletše Tlhako ya Bosetšhaba ya Tlhabollo ya Pholisi yeo e tlo hlahlago dikgoro ka moka tša mmušo go thala dipholisi tša tšona tša go fapafapana. Tlhako ye e lebeletše go lekanetša ditshepedišo tša tlhamo ya dipholisi go ralala didiko ka moka tša mmušo. 4.2.    Sengwalwa se se hlatholla magato a go fapafapana ao a swanetšego go latelwa tlhamong ya dipholisi tša mmušo, ao a akaretšago magato a go hlama pholisi, maemo ao a letetšwego; mabaka ao a swanetšego go sekegelwa ge go hlangwa pholisi le dipeakanyo tša ditheo tšeo di swanetšego go hlongwa go dumelela tlhamo yeo e nago le mohola ya dipholisi le ditshepedišo tša phethagatšo. 4.3.    Tlhako ya bjalo ga e netefatše go dira dilo ka tsela ye swanago le tšhomišano tlhamong ya dipholisi. Sengwalwa se se tla hwetšagala ka websaete ya Kgoro ya Peakanyo, Tekodišišo le Tshekatsheko (DPME) ya www.dpme.gov.za.  5.    Pholisi ya Dineeletšano tša Naga5.1.    Kabinete e dumeletše pholisi ye go phethagatšwa, e lego yeo e nepilego go potlakiša dineeletšano tša naga bjalo ka ye nngwe ya ditsela tša go arabela kgatelopele ye nanyago ya peakanyoleswa ya naga.5.2.    Phethagatšo ye ya pholisi e tla hlola menyetla ya go kwagala go badudi mafelong a bokantle ba toropo le a dinaga magae go kgatha tema ikonoming. E bea dihlohleletšo le go hlahla dineeletšano tša naga ka beng bao ba nago le dinaga tše kgolo. Dihlohloletšo tše di tla ka maikarabelo ao a laoletšwego a maatlafatšo karolong ya beng ba dikarolo tše kgolo tša naga bao ba tla neelanago ka naga.5.3.    Naga yeo e neeleditšwego le magato a pholisi a hlohleletšo a tsamaišwa le kwano yeo e fihleletšwego ke badirišani ba leago ka Lesolo la 2016 la Phakisa go tša Temo, Peakanyoleswa ya Naga le Tlhabollo ya Dinagamagae. Pholisi ye e lokolotšwe gore e fetlekwe ke setšhaba ka Dibokwane 2020.6.    Pholisi ya Bosetšhaba ka Kgetho ya Baholegi le Kabaganyo ya Naga ya 20206.1.    Kabinete e dumeletše pholisi, yeo e fanago ka tshepedišo ya go se tšee lehlakore, ya potego le ya go se fihle selo ya kgetho ya baholegi le kabaganyo ya naga mo Afrika Borwa. Pholisi ye e kopantšha mmogo ditshwayotshwayo tšeo di amogetšwego nakong ya phatlalatšo ya yona mathomong a ngwaga ebile e šeditše go rarolla, magareng ga tše dingwe, go se lekalekane ga bong taolong ya naga. 6.2.    E bea pele kabaganyo ya naga go basadi, ka gona e hlohleletša kgatelopele ya basadi ditabeng tša naga. E lebeletše gape le go rarolla dinyakwa tša go fapafapana tša naga goya ka fao di hlagišitšwego ke setšhaba tšweletšong ya temo, madulong a batho, go kopanela naga le tlhabollo ya magae le ya diintasteri. 6.3.    Pholisi ye e šišinya tlholego ya setheo sa go ikema go šetšana le kabaganyo ya naga le go aba peakanyo ya go dira dikgopelo inthaneteng go netefatša gore ga go utwe selo ka botlalo kabaganyong ya naga. 7.    Seakanywa sa Pholisi ya Mollwane wa Dilo ka Moka (OSBP)7.1.    Kabinete e dumeletše seakanywa sa Pholisi ya OSBP gore e fetlekwe ke setšhaba. Tlhamo ya OSBP e šeditše go lebelela go sepedišwa ga batho le diphahlo magareng ga mellwane ya go tsena ka nageng ya Afrika Borwa le ya dinagamabapi. Ditšhišinyo ka pholising di lebeletše go rarolla pitlagano yeo e hlolago tiego, kudukudu ka bao ba tšeago maeto a go tshela mellwane le bagwebi. 7.2.    Pholisi ye e kgontšha Tlhako ya Dilo ka Moka ya Mollwaneng yeo e amogetšwego ke Kabinete ka 2018. Mo maemong a kontinente, pholisi ye e kgatha tema Maihlamelong a Mopresidente a Bonkgwete ba Mananeokgoparara, ao a gatelago pele kgokagano magareng ga dinaga tša Afrika go rarolla tlhaelelo ya mananeokgoparara le go kaonafatša kgwebišano magareng ga dinaga tša Afrika. Seakanywa se sa pholisi se tla phatlalatšwa kuranteng ya mmušo gore setšhaba se fe ditshwayotshwayo nakong ya kotara ya mathomo ya 2021.8.    Go Dumelelwa ga Kwano ya Mokgatlo wa Boditšhabatšhaba go tša Bašomi Mabapi le Phedišo ya Dikgaruru le Tlaišo Kwanong ya Bašomi ya 2019 (No. 190)8.1.    Kabinete e dumeletše tlhagišo ya Kwano ya Bašomi ya 2019 (No. 190) Palamenteng gore e dumelelwe. Kwano ye e rarolla dikgaruru le tlaišo, kudukudu mešomong. E fana ka tlhako ye hlakilego ya magato le monyetla wa go fetoša sebopego sa mošomo ka go ithekga ka seriti le tlhompho, ntle le dikgaruru le tlaišo. 8.2.    Go dumelelwa ga kwano ye go tsepamišwa le Molaotheo wa Rephabliki ya Afrika Borwa wa 1996. Ge o šetše o dumeletšwe, dipeakanyetšo tša kwano ye di tla tlišwa ka mo nageng le go sepedišana le Molao wa Dikamano tša Bašomi, 1995 (Molao 66 wa 1995).8.3.    Kgoro ya Mešomo le ya Bašomi e šetše e hlamile Molao wa Maitshwaro a Mabotse go Thibelo le Phedišo ya Dikgaruru le Tlaišo Mešomong.9.    Leanopeakanyo leo le Fetlekilwego la Selete sa Antartiki le Lebopo la Borwa 9.1.    Kabinete e dumeletše leanopeakanyo leo le fetlekilwego go ka phethagatšwa, leo le akaretšago ditshwayotshwayo tšeo di amogetšwego nakong ya ge le phatlalatšwa mathomong a ngwaga. Leanopeakanyo le le fana ka tsamaišo le phethagatšo ya Molao wa Melao ya Antartiki, 1996, (Molao 60 wa 1996), wa go amana le diphatišišo, pabalelo, tšhomišo ye swarelelago ya methopo le taolo ya tikologo go thekga lenaneo la Afrika. 9.2.    Se se kgatha tema Dinepong tša Tlhabollo yeo e Swarelelago, ka go lemoga gore Lebopo la Antartiki le la Borwa ke dikarolo tše bohlokwa kudu tša peakanyo ya klaemete ya lefase ka bophara. Leanopeakanyo le le kgatha tema go magato a tša klaemete le seriti sa tlhago ka go hlohleletša go hlongwa ga mafelo ao a šireleditšwego le go laolwa ka go ikgetha. Lona le phatlaladitšwe ka Hlakola 2020 gore setšhaba se fe ditshwayotshwayo.10.    Ditokelo tša Botho, Tokologo le Poelano: Pego ya Kgetho ya Mafelo a Bohwa a Nelson Mandela 10.1.    Kabinete e dumeletše tlhagišo ya Ditokelo tša Botho, Tokologo le Poelano: Pego ya Kgetho ya Mafelo a Bohwa a Nelson Mandela go Senthara ya Bohwa bja Lefase ya Ditšhabakopano go tša Thuto, Saenthefiki le tša Setšo gore e lebelelwe le go ngwalwa fase bjalo ka Lefelo la Lefase la Bohwa. Ye ke karolo ya Twantšho ye nabilego le Protšeke ya Tshepedišo ya Bohwa bja Tokologo. 10.2.    Kgetho ye e tliša mafelo a 10 a motho o tee ka o tee diprofenseng tše nne le mebasepaleng ye šupa. Se se emela histori ya rena ya tokologo le ya ditokelo tša botho, ebile e fana ka bohlatse ba dikgato tša go fapafapana tša mogwanto wa tokologo. 10.3.    Kgetho ye e tsamaišana le Leanotlhabollo la Bosetšhaba, leo le gatelelago pabalelo le pušetšosekeng ya mafelošireletšwa. E lemoga gape ke kgonagalo ya mohola wa ikonomi ya boihlamelo go lebeletšwe go hlola mešomo le meputso ka dithomelontle.C.     Melaokakanywa1.    Pabalelo le Tlhabollo ya Molaokakanywa wa 2020 wa Molao wa Temo1.1.    Kabinete e dumeletše tlhagišo ya Molaokakanywa wo Palamenteng. Molaokakanywa wo o phumola Molao wa Naga wa Temo, 1970 (Molao wa 70 wa 1970) go kgontšha dinyakwa tša Molaotheo le go fana ka lemanoga le lekalekanego tšhomišong ya naga ya temo.1.2.    Molaokakanywa wo o šireletša ka mafolofolo naga ya tšweletšo ya dijo ka go hlongwa ga Mafelošireletšwa a tša Temo fao e lego gore naga ya temo ye nago le bokgoni bjo bogolo e tla beelwago thoko mererong ya tša temo ebile naga ye nago le kgonagalo ya fase ya tša temo e tla dumelelwa go šomišetšwa merero ye sego ya temo. 1.3.    Phethagatšo ya Molaokakanywa e swaragane le matšhošetši setšhabeng le tšhireletšego ya dijo ka malapeng.D.         Ditiragalo tšeo di tlago1.         Samiti ya Kopano ya Afrika (AU) 1.1.    AU e tla ba monggae wa Samiti ye sego ya Setlwaedi ya Lefelo la Kgwebo ye Lokogilego la Kontinente ya Afrika (AfCFTA) ka la 5 le 6 Manthole 2020, go itokišetša go thoma ga AfCFTA ka la 1 Pherekgong 2021. 1.2.    AfCFTA e nale mehola ye makatšago ya Afrika Borwa ka ge e šoma bjalo ka setlišadiphetogo kgolong ya ikonomi le dipeeletšong. Lefelo la kgwebišano yeo e lokologilego le bula menyetla ya thomelontle ya rena ya diphahlo le ditirelo go mmaraka wa batho ba go feta 1,2 bilione. Bjalo ka Modulasetulo wa AU, Afrika Borwa ke yona e di etilego pele ka go hlohleletša phethagatšo ya AfCFTA.1.3.    Kwano ye e dira gore ikonomi ye kopantšwego le tlhabollo di gatele pele, e kgontšha maatlafatšo ya basadi mo kontinenteng, le go maatlafatša maitekelo a go hlola khutšo le tielelo ka mo Afrika. 2.         Letšatši la Poelano2.1.    Afrika Borwa e tla keteka Letšatši la Poelano ka la 16 Manthole 2020 ka fase ga morero wo: “Re ngatana ye tee Magatong a Kgahlanong le Semorafe, Dikgaruru tša go Ikala ka Bong le go se kgotlelelane’’. Anke re šomiše letšatši le go ikgafa ka leswa gore re fihlelele kago ya setšhaba le phedišano setšhabeng.2.2.    Šedi ya ngwaga wo ka semorafe e gatelela bohlokwa ba gore motho mang le mang a tšee maikarabelo a go lwantšha semorafe, kgethollo ya semorafe, lehloyo la batšwantle le tše dingwe tša go amana le go se kgotlelelane ka mo nageng. 3.         Letšatši la Boditšhabatšhaba Kgahlanong le Bomenemene3.1.    Afrika Borwa e tla tsenela lefase ka bophara go keteka Letšatši la Boditšhabatšhaba Kgahlanong le Bomenemene ka Laboraro, 9 Manthole 2020. Letšatši le le lemoša batho ka disenyegelo le ditlamorago tše mpe tša bomenemene, ebile le šeditše go di fediša. 3.2.    Bomenemene ga bo amogelege, go sa kgathale gore bo direga mmušong goba lefapheng la praebete. Bomenemene bo tla ka sebopego se ntši le gona ditiragalo tša go swana le go reka laesense ya go otlela, go lefa pipamolomo gore o tšhabe kotlo ye lego molaong, borukhuhli le maitshwaro a kgahlanong le phadišano, ka moka ke bomenemene. 3.3.    Dikatlego tša phenkgišano ya rena kgahlanong le bomenemene di laolwa ke kamego ya badudi ka moka le ditheo. Ka Dibatsela 2020, Kabinete e dumeletše Leanopeakanyo la Bosetšhaba la Kgahlanong le Bomenemene gore le phethagatšwe le go dira boipiletšo go mang le mang go ba ngatana ye tee go lwantšha bomenemene. Ge o bona se sengwe, bolela se sengwe, bega bomenemene ka go leletša Nomoro ya Mogala ya Bosetšhaba ya Kgahlanong le Bosenyi mo go 0800 701 701. E.     Melaetša1.    DitebogišoKabinete e lebiša ditebogišo le go lakaletša bao ba latelago: 1.1.    Mohumagadi Tsakani Maluleke, yo a thwetšwego bjalo ka Mohlakišipharephare wa Afrika Borwa go thoma ka la 1 Manthole 2020. Kabinete e mo lakaletša mahlatse maikarabelong a gagwe go netefatša gore go ba le boikarabelo tšhomišong ya didirišwa tša mmušo. 2.    MahlokoKabinete e lebiša mahloko a yona go:2.1.    ba lapa, bagwera le bašomimmogo ba sebapadi sa peleng sa Bafana Bafana le moralokamorago wa Mamelodi Sundowns Anele Ngcongca. 2.2.    Setšhaba sa Bogoši bja Bafokeng ka go hlokofala ga Mohumagadi (Mmakgoši), Ngaka Semane Bonolo Molotlegi.2.3.    Setšhaba sa AbaThembu ka go hlokofala ga Mmakgoši wa AmaXhosa Nozamile Sigcawu, mmago Kgoši Mpendulo Zwelonke Sigcawu yo a iketšego badimong.lapa la Mohlomphegikgolo Kgoši Goodwill Zwelithini ka go hlokofala ga morwa wa gagwe Morwakgoši Lethukuthula Zulu.F. Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1. Mohumagadi Mukondeleli Johanna Mulaudzi bjalo ka Mohlankediphethišimogolwane (CEO) wa Molekanetši wa Maemakepe a Afrika Borwa. 2. Mohumagadi Ayanda Noah bjalo ka Modulasetulo wa Boto ya Sekhwama sa Bogare sa Enetši, SOC LTD.3. Morena Loyiso Tyabashe bjalo ka CEO wa Koporasi ya Afrika Borwa ya Nyuklea.4. Maloko a Khansele ya Lekgotlataolo la Intasteri ya Dikhamphani tsa Praebete tsa Bolotakgoro:a.    Ngaka Audrey Leah Mofomme (Modulasetulo);b.    Morena Matome Solomon Ralebipi (Motlatšamodulasetulo);c.    Morena Humphrey Nhlanhla Ngubane;d.    Ngaka Sithembile Nombali Mbete; lee.    Mohumagadi Thandeka Ntshangase.5. Go oketšwa ga kontraka ya Morena Mbulelo Tshangana bjalo ka Molaodipharephare (DG) wa Kgoro ya Madulo a Batho.6. Mohumagadi Nomfundo Clementine Tshabalala bjalo ka DG wa Kgoro ya Tikologo, Kagodithokgwa le Boreatlhapi. 7. Ngaka Annette Theresa Griessel bjalo ka Motlatša Molaodipharephare (DDG): Motsamaiši wa Thulaganyo ya Bosetšhaba kua DPME.8. Ngaka Nontsikelelo Valencia Tshayingca-Mashiya bjalo ka DDG: Ditirelo tša Tlemano kua DPME.9. Mohumagadi Dorcas Tshepiso Moahloli bjalo ka DDG: Taolo ya Thoto le Boikarabelo Matlotlong a Bosetšhaba. Dipotšišo:Mohumagadi Phumla Williams – Seboleledi sa Kabinete Mogala: 083 501 0139"
Pego ya Kopano ya Kabinete ye e Swerwego Inthaneteng ka Laboraro la 24 Dibokwane 2021,26 Feb 2021,https://www.gov.za/speeches/statement-virtual-cabinet-meeting-wednesday-26-feb-2021-0000,https://www.gov.za/nso/speeches/pego-ya-kopano-ya-kabinete-ye-e-swerwego-inthaneteng-ka-laboraro-la-24-dibokwane-2021-26,"A. Merero ye Bohlokwa Seemong sa BjaleBaithuti ba Marematlou ba Ngwaga wa 20201.1. Kabinete e lebogišitše baithuti ba marematlou ba ngwaga wa 2020 bao ba ilego ba kgotlelela le ge go be go na le mathata gomme ba hwetša dipoelo tša marematlou tšeo di kgahlišago kudu. Ditlhahlobo tša 2020 tšeo di bile le tlhatlogo ka go palo ya baithuti ba marematlou bao ba ngwadilego ditlhahlobo tša bona tša mafelelo a ngwaga ge ba bapetšwa le ba ngwaga wa 2019, ebile di bile gape le tlhahlogo ka go palo ya baithuti bao ba tšweletšego ka dipoelo tšeo di ba dumelelago go amogelwa ka diyunibesithing. 1.2. Kabinete e lakaletša baithuti ka moka mahlatse le mahlogonolo ge ba tlo tsenela dithuto tša bona tše di fapafapanego tša ka morago ga marematlou. Godimo ga dithuto tša yunibesithi, baithuti ba hlohleletšwa gape go tsenela tlhahlo ya mabokgoni a mešomo ya diatla tšeo di hwetšagalago dikholetšheng tša Thuto le Tlhahlo ya tša Sethekniki le tša Mešomo wa Diatla (TVET) bjalo ka karolo ya go maatlafatša mabokgoni a tša sethekniki a Afrika Borwa ao a lego bohlokwa go ekonomi ya rena. Baithuti bao ba se nago le maswanedi a go amogelwa ka dikholetšheng tša TVET goba ka diyunibesithing ba hlohleletšwa gore ba tsenele Dithuto tša Marematlou tšeo di fago baithuti Sebaka sa Bobedi.1.3. Kabinete e lebogišitše bahlankedi ka moka le balaodi bja Kgoro ya Thuto ya Motheo bao – godimo ga ge ba tsentše tirišong magato a tša maphelo le polokego ka dikolong ka ngwaga wa 2020 go šireletša barutiši le baithuti go leuba la bolwetši bja coronavirus (COVID-19) – ba ilego ba šoma ba sa lape gore ba fihlelele dipoelo tša marematlou tšeo di kgahlišago. 1.4. Kabinete e rata go tšweletša ditebogo tša yona go barutiši ka moka, balaodi ba dikolo, bahlankedi bao ba lego ka gare ga tshepedišo ya thuto ya motheo, mekgatlo ya barutiši, mekgatlo ya baithuti, baithuti le batswadi ba bona ge ba šomile kudu le boikgafo bja bona ka moka go netefatša gore re fihlelela dipoelo tšeo re ka kgonago go ikgantšha ka tšona le ge re itemogetše mathata ka 2020. 1.5. Kabinete e thabile ge ngwaga wa dithuto wa 2021 o thomile semmušo ebile e na le boitshepho bja gore magato ao a beilwego a lekane gore go be le go ruta le go ithuta ka polokego. Motho yo mongwe le yo mongwe o na le maikarabelo a go ntšha mahlo dinameng le go obamela ditshepedišo tša maphelo le polokego, tšeo di hlametšwego go šireletša maphelo le polokego ya barutiši, ya bašomi le ya baithuti. Kabinete e ipiletša go maAfrika Borwa ka moka go thekga baithuti ba rena le go netefatša gore ba atlega dithutong.2. Polelo ya Maemo a Setšhaba (SoNA)2.1. Kabinete e amogetše SoNA ya 2021 yeo e filwego ke Mohlomphegi, Mopresidente Matamela Cyril Ramaphosa, go Kopanokgothekgothe ya mohlakanelwa ya Maloko a dintlo tše pedi tša Palamente – e lego Kopanokgothekgothe ya Maloko a Palamente le Lekgotla la Bosetšhaba la Diprofense – ka Motsekapa ka Labone la 11 Dibokwane 2021.2.2. SoNA le Phetolo ya Mopresidente go Dingangišano ka ga SoNA di fane ka pego ya kgetelopele mabapi le go phethagatšwa ga Leano la Peakanyoleswa le Tsošološo ya Ekonomi (ERRP) le leano leo le tletšego ka diphethagatšo tša maano a mmušo. Kabinete e tiišitše gore e tlo tsenya tirišong ka botlalo ditshepišo tša yona ka moka tšeo di tsebagaditšwego ke Mopresidente.2.3. Le ge e le gore e amogela gore go na le ditlhohlo tša ekonomi ya setšhaba tšeo re lebanego le tšona, Kabinete e tšwela pele go ba le boitshepo bja gore ditlhohlo tše di tlo rarollwa ka go tsenya tirišong ga ERRP le Leanotiro la mmušo (PoA), go lebeletšwe kudu go fihlelela kgolo ye e akaretšago bohle le dinepo tša Ponelopele ya rena ya 2030 ka ge di beilwe ka go Leano la Tlhabollo la Bosetšhaba (NDP).2.4. Ka ntle le dipoelomorago tšeo di bakilwego ke leuba la COVID-19 leo le thomilego ka 2020, PoA ka kakaretšo e dula e le maemong a makaone le ge e le gore e ile ya nanya gannyane. Ka Laboraro la 24 Dibokwane 2021, Tona ya Ditšhelete Tito Mboweni o hlagišitše ditekanyetšo tša ditšhelete tšeo di tlogo thuša go phethagatša maano a ngwaga wo.3. Pego ya Tekodišišo ya NDP3.1. Kabinete e lemogile pego ye e filwego ka ga dipoelo tša tekodišišo ya NDP gomme e tla dira gore e bušetše sekeng kgatelopele ka ga go tsenya letsogo ga mmušo ka go fihleleleng ga Nepo ya 2030. Khomišene ya Peakanyo ya Bosetšhaba e tla lokolla Pego ya Tekodišišo ya NDP.4. Tšweletšo ya Meento ya ka mo Nageng4.1. Kabinete e amogetše matsapa le kgatelopele ye e dirilwego ke bašomi ba rena ba tša mahlale, banyakišiši le ditsebi tša kalafo mabapi le lesolo la bosetšhaba la go tšweletša meento ya rena gore re kgone go lwantšha leuba la bjale le mauba a ka moso. Boramahlale ba rena, banyakišiši le ditsebi tša kalafo ba etile pele go lwantšha leuba la COVID-19 ebile ba etile pele lesolo la tekodišišo ya ditšini tša baerase ya COVID-19, gomme se se ile sa feletša ka go utollwa ga mohuta wa baerase ye wo o bitšwago 501Y.V2. Mabapi le se, Kabinete e rata go lebogiša bašomi ba tša mahlale ka moka ba Afrika Borwa le banyakišiši bao ba kgonnego go hlama leswa baerase ka laporathoring mabakeng a go maatlafatša dinyakišišo mabapi le go alafa leuba la COVID-19. 4.2. Kabinete e dumela gore lenaneo la rena la mahlale le boitlhamelo ke mothopo wo bohlokwa wo o swanetšego go hlokomelwa le go hlabollwa.4.3. Le ka morago ga dinyakišišo mabapi le COVID-19, bašomi ba tša mahlale ba Afrika Borwa bao ba hlomphegilego le bahlami ba kgonne go tšweletša theknolotši ya maemo a godimo ya go swana le leisa ya titšithale ya mathomothomo lefaseng le sekena sa x-rei sa Lodox sa go sekena mmele ka moka. 5. Go Hlabela Batho ka Moento wa COVID-195.1. Kabinete e lebogile ge go thomišitšwe ka lenaneo la moento la COVID-19, fao e lego gore dilekano tša mathomo tša moento wa Johnson & Johnson di entelwa bašomi ba tlhokomelo ya maphelo (di-HCW) ka go bobedi lekala la setšhaba le la phraebete. 5.2. Go tloga mola go thomago leuba la COVID-19, di-HCW tša rena di bile sešireletšo seo se dirilego gore setšhaba sa rena se dule se bolokegile. Ba ile ba itebanya le baerase ye gomme ba ile ba kgotlelela kgahlanong le baerase yeo e sa felego maatla. Maitapišo a bona a go se ikhole a phološitše maphelo a batho ba bantši gomme setšhaba sa rena se ba kolota sekoloto se segolo sa ditebogo. 5.3. Go ba enta go tla thuša go ba šireletša kgahlanong le diphetetšo gomme se mafelelong se tlo bušetša naga ya rena seemong sa tlwaelo. Kabinete e thabile ge dimilione tša meento ya tlaleletšo yeo e rekilwego go methopo ye mmalwa e tlo goroga ka dinako tše di fapafapanego mo dikgweding tše di tlago, go thoma ka Hlakola 2021.5.4. Ge di-HCW di šetše di entilwe bjalo ka Karolo ya Mathomo ya leano la go phethagatša meento, Kgato ya Bobedi e tla ba mabapi le go enta bašomi ba ditirelo tše bohlokwa le dihlopha tšeo di lego kotsing, tšeo di akaretšago batho ba mengwaga ya ka godimo ga ye 60, batho bao ba phelago ka malwetši ao a bobamego gammogo le bao ba dulago ka mafelong a go swana le fao batšofadi ba hlokomelwago gona ka tša kalafo le ka dihostele. 5.5. Badudi ba gopotšwa gore meento ga e lefelwe ebile ke ya boithaopo, ebile e tšwela pele go ba boitšhireletšo bja rena kgahlanong le baerase ye, gomme e swanetše go sepela mmogo le go tšwela pele go obamela ditshepedišo tša maphelo tša go efoga fao go tletšego batho ba bantši, go apara maseke bathong, go sanithaesa diatla ka meetse le sesepa goba go šomiša sanithaesa sa diatla sa go ba le alekhoholo ya 70% le go tlogela sekgoba sa bonyane dimetara tše pedi le seripa magareng ga gago le batho ba bangwe. Magato a a bohlokwa go maphelo a setšhaba sa rena. 6. Dinyakišišo ka ga Bašomi tša Kotara ya Bone (QLFS)6.1. QLFS ya kotara ya bone ye e lokollotšwego ke Tirelo ya Dipalopalo ya Afrika Borwa ka Labobedi la 23 Dibokwane 2021 e tšwela pele go re gopotša ka ga ditlhohlo tša tlhokego ya mešomo tšeo naga ya rena e lebanego le tšona. Le ge go le bjale Kabinete e hlohleletšwa ke ditšweletšo tše di kgahlišago tšeo ekonomi ya rena e tšwelago pele go di laetša gareng ga maemo a bjale a boima a tša ekonomi.6.2. Go ya ka dipalopalo tše di sa tšwago go lokollwa tlhomo ya mešomo e oketšegile ka mešomo ye 333 000, gomme lekala la semmušo le tsenya letsogo ka palo ya godimodimo (ka mešomo ye 189 000) magareng ga Kotara ya Boraro le Kotara ya Bone ka 2020. Godimo ga fao, go bile le go phuhlama ka go dipalopalo tša bao ba sa Kgathego tema ka Ekonoming ka ba 890 000 ka go Kotara ya Bone ka 2020 ge go bapetšwa le Kotara ya Boraro ka 2020.6.3. Kabinete e tšwela pele go tshwenyega ka ge lebelo leo ekonomi e hlomago mešomo ka lona le tšwela pele go nanya go fetwa ke lebelo leo ekonomi e lahlegetšwego ke mešomo ya batho ba 701 000 magareng ga Kotara ya Boraro le Kotara ya Bone. Le ge e le gore Kotara ya Bone e bile le tlhatlogo ka go dipalopalo tša tlhokego ya mešomo, go hlatloga ga persente ya 1, 7% e sa le ka fasana go tlhatlogo ya Kotara ya Boraro ka 9% ya dipalopalo tša tlhokego ya mešomo.6.4. Go kweša bohloko ge bafsa e le bona ba bopago palo ye kgolo kudu ya batho bao ba hlokago mešomo. MaAfrika Borwa a bathobaso le ba mmalwa gammogo le basadi ba tšwela pele go ba dihlopha tšeo di lego kotsing kudu ka ekonoming ya naga ye, gomme se se maatlafatša sephetho sa mmušo sa go akgofiša magato a go thekga le go kgontšha go kgatha tema ga bafsa fao go bonagalago, ga basadi le bathobaso ka ekonoming ya naga ye. Se se sepelelana le boikgafoleswa go peakanyoleswa le phetošo ya ekonomi yeo e dirilwego ke Mopresidente ka go SoNA ya 2021.7. Ditekanyetšo tša Bosetšhaba tša 20217.1. Go alwa ga Ditekanyetšo tša Bosetšhaba tša 2021 ke karolo ye bohlokwa ya tshepedišo ya go hloka sephiri le ya boikarabelo ya Afrika Borwa. Ka morago ga polelo ya SoNA ye e filwego ke Mopresidente Ramaphosa, Ditekanyetšo tša Bosetšhaba tša 2021 di fana ka leano la ditšhelete la Mmušo ka nepo ya go thekga go tsenywa tirišong ga PoA ya bosetšhaba ka ge go hlagišitšwe ka go SoNA ya 2021. 7.2. Kabinete e amogela Ditekanyetšo tša Bosetšhaba tša 2021 bjalo ka kgetho ye kaone kudu ye e hwetšagalago ya go lekalekanya tirišo ya go ya go ile ya ditšhelete mola ka go le lengwe e thuša dilo tše bohlokwa tšeo mmušo o di beilego pele go swana le go reka meento ya COVID-19, go thekga batho bao ba lego kotsing ka ditšhabeng tša rena ka go diriša lenaneokakaretšo la thekgo ya setšhaba le ERRP ka nepo ya go aga leswa ekonomi, go thekga tlhomo ya mešomo le go goketša dipeeletšo, le ge e le gore re ka gare ga seemo sa ekonomi seo se hlobago boroko.8. Bohodu bja Mathale a Koporo8.1. Kabinete e amogetše go romelwa kgolegong mengwaga ye e kopantšewgo ye 1 250 ga maloko a mahlano a segongwana seo se bonwego molato ke Kgorotsheko ya Godimo ya Kapa Bodikela mo nakong ye e sa tšwago go feta. Re lebogiša dihlongwa tša rena tša phethagatšo ya molao ge ba golegile le go sekiša ka katlego bao ba kgathago tema ka bohodung bja koporo. 8.2. Kabinete e holofela gore go golega le go romela kgolegong fao go sa tšwago go dirwa ga digongwana tše go romela molaetša wo maatla wa gore bao ba rwelego maikarabelo go tshenyo yeo ya ekonomi le bosenyi ba tla lebana le letsogo la molao ka botlalo. Re ipiletša go setšhaba go bega basenyi go ditheo tša phethagatšo ya molao. 9. Dikgaruru tša Bong le Polao ya Basadi (GBVF)9.1. Kabinete e amogela go golegwa ga monna yo a hlasetšego gasehlogo mogaši wa seteše sa radio sa Lesedi FM, Mohumagadi Dimakatso Ratselane.9.2. Kabinete e amogetše gape go romela kgolegong ga motho yo a bolailego Tshegofatso Pule yo a bego a imile le lesogana la gagwe Nthuthuko Shoba le e bego e le tatago leseana leo le sego la hlwa le belegwa, ka ge go kwagala gore ke yena a logilego leano la go mmolaya. 9.3. Kabinete e ipiletša go tshepedišo ya toka go bosenyi go netefatša gore toka e a phethagatšwa legatong la Mohumagadi Ratselane, legatong la mohu Mohumagadi Pule le go batšwasehlabelo ba bangwe ba GBVF. Go fediša dikgaruru kgahlanong le basadi le bana go nyaka gore ka moka ga rena re tšeye kgato ya go thibela bošoro bjo.10. Difoka tša Kgašo tša Dinaga tše di Hlabologago tša Borwa bja Afrika (SADC) 10.1. Kabinete e ipiletša go ba kgašo ba Afrika Borwa go romela diphenkgišano tša bona tša phadišano ya Difoka tša Kgašo tša SADC tša 2021. Bagaši ba ditaba bao ba nago le kgahlego ba ka kgona go fihlelela tshedimošo ka botlalo mabapi le phadišano ye go www.sadc.int le go www.gcis.gov.za.10.2. Difoka tše di tšwetša pele kopanyo ya seleteng se le tirišano ka go hlohleletša bašomi ba kgašo ka go dinagamaloko ba SADC go bega ka ga ditaba tše di amanago le selete se.B. Diphetho tša Kabinete1. Seemo sa Masetlapelo sa Bosetšhaba1.1. Kabinete e dumeletše sephetho sa go bega Seemo sa Masetlapelo sa Bosetšhaba ka morago ga go senywa fao go bakilwego ke ledimo la mmamogašwa la Eloise le dipula tše dikgolo tša selemo tšeo di sentšego mananeokgoparara le dintlo ka diprofenseng tše di fapafapanego. Se se dirwa go latela Karolo ya 27(1) ya Molao wa Taolo ya Masetlapelo wa 2002 (Molao wa 57 wa 2002).1.2. Go bega fa ga seemo sa masetlapelo go tla thuša mmušo go maatlafatša magato ao a lego gona ao a phethagatšwago ke ditheo tša mehutahuta ka nepo ya go fokotša seabe sa masetlapelo a bosetšhaba.2. Pego ya Khomišene ya Mopresidente ya Tekodišišo ya Meputso (PRRC) 2.1. Kabinete e amogetše le go dumelela Pego ya PRRC. PRRC e thwetšwe gore e nyakišiše meputso le maemo a mošomo ka go Tirelo ya Setšhaba le ka go dihlongwa tša bosetšhaba le tša diprofense tšeo di ngwadilwego ka go Karolo ya A le ya C, Šetule ya 3 ya Molao wa Taolo ya Ditšhelete tša Setšhaba wa 1999 (Molao wa 1 wa 1999). 2.2. Makala ao a beilwego pele ao a akareditšwego ka pegong ke la barutiši, la maphelo, la tšhireletšo le la dihlongwa tša mmušo (Šetule ya 3A le 3B tša PFMA ya 1999. Pego ye e tla dirwa gore e hwetšagale wepsaeteng ya Kgoro ya Tirelo ya Setšhaba le Taolo ya (www.dpsa.gov.za).3. Pego ka ga Naga ya Afrika Borwa go Mokgatlo wa Dinagakopano (UN) ka ga Go Fedišwa ga Mekgwa ka Moka ya Kgethologanyo ya Semorafe 3.1. Kabinete e dumeletše go romelwa ga pego ka ga naga ya bosenyane go fihla ka ya bo 11 mabapi le Kwano ya Boditšhabatšhaba ka ga Go Fedišwa ga Mekgwa ka Moka ya Kgethologanyo ya Semorafe (ICERD). Afrika Borwa e saenne ICERD ka 1994 gomme ya e dumelela ka la 10 Manthole 1998.3.2. Pego ye e bolela ka ga kgatelopele yeo Afrika Borwa e bilego le yona ka go hlomeng ga magato a melao, a tirelo ya molao le a tshepedišo ka nepo ya go fediša mekgwa ka moka ya kgethologanyo ya semorafe. 3.3. Pego ye e fiwago ka dinako tše itšego e lebeletše kudu kgatelopele ye e dirilwego ka nepo ya go tšwetša pele tekatekano, go lwantšhana le lehloyo la batšwantle le tlhokego ya kgotlelelano ye e amanago le yona, thibelo ya bosenyi bjo bo bakwago ke lehloyo, ebile e hlagiša ditlhohlo tšeo di sa lego gona. Ka morago ga gore e hlagišwe go sehlongwa sa maleba, pego ye e tla fiwa setšhaba. 4. Go Dumelelana le Kwano ya Boditšhabatšhaba ka ga go Fediša le go Otla Bosenyi bja Kgethologanyo 4.1. Kabinete e dumeletše go alwa ga Kwano ya Boditšhabatšhaba ka ga go Fediša le go Otla Bosenyi bja Kgethologanyo gore e tle e dumelelwe. Se se dirwa mabapi le Karolo ya 231(2) ya Molaotheo wa Repabliki ya Afrika Borwa wa 1996. Kwano ye, gareng ga tše dingwe, e bega gore kgethologanyo ke bosenyi kgahlanong le batho le gore e tliša tšhošetšo ye kgolo go khutšo le tšhireletšo ya boditšhabatšhaba. 4.2. Ge e šetše e dumeletšwe ke dintlo tša Palamente ka bobedi, Kgoro ya Dikamano tša Boditšhabatšhaba le Tirišano e tla romela sengwalwa sa tumelelano ye go UN. 5.  Phetošo ya Tumelelano Magareng ga Afrika Borwa le Netherlands ka ga Tšhireletšego ya ya Leago 5.1. Kabinete e dumeletše go fetošwa ga tumelelano magareng ga mmušo wa Afrika Borwa le mmušo wa Naga ya Bogoši ya Netherlands mabapi le tirišano le tšhireletšego ya tša leago. 5.2. Tumelelano ya tirišano mabapi le tšhireletšego ya tša leago e saennwe ka tropong ya Hague ka Mopitlo 2001. Tumelelano ye e nolofatša go romelwa dinageng tša ka ntle dikholego tša tšhireletšego ya tša leago go badudi ba ka mo nageng bao ba lego dinageng tša ka ntle. Molawana wa Tšhireletšego ya tša Leago wa Netherland o dirile diphetogo go tšhireletšego ya tša leago yeo e romelwago dinageng tša ka ntle mabapi le bana ba Matoiše. Phetošo ye e šišintšwego ke go nyalelanya ditumelelano le diphetošo tše. 6. Go Dumelelwa ga Khonferentshe ya 2019 ya Lefase ka ga Dikgokagano tša Radio (WRC-19)6.1. Kabinete e dumeletše go romela ga Sephetho sa Mafelelo sa WRC-19 Palamenteng gore se amogelwe, mabapi le Karolo ya 231(2) ya Molaotheo. WRC-19 ke poelo ya khonferentshe ya UN ya Boditšhabatšhaba ya Mokgatlo wa Dikgokagano tša Megala (ITU) yeo e swarwago ngwaga o mongwe le o mongwe ka nepo ya, gareng ga tše dingwe, go lekodišiša le go bušeletša melawana ya radio. Afrika Borwa ke ye nngwe ya dinaga tšeo di saenetšego ITU. Ge Palamente e se na go dumelela Sephetho sa Mafelelo sa WRC-19, Afrika Borwa e tla fetoša Leano la Bosetšhaba la Frekhentshi ya Radio.7. Pampiri ya Ditherišano yeo e Bušeleditšwego ka ga Melawana ya Dinamelwa ya Bosetšhaba 7.1. Kabinete e dumeletše Pampiri ya Ditherišano yeo e Bušeleditšwego ka ga Melawana ya Dinamelwa ya Bosetšhaba. E tšeela legato Melawana ya Dinamelwa ya Bosetšhaba ya 1996. Melawana ye e bušeleditšwego e ahlaahla diphetogo tšeo di tšweletšego mo mengwageng ye e fetilego ya ditseleng, ka ditirelong tša ditimela, tša dikepe le tša difofane. E nyalelanya ka bophara naga ye le diphetogo tša melawana ya dinamelwa ya boditšhabatšhaba, ya ka seleteng le ya ka khonthinenteng. 7.2. Melawana ye go rerišanwe ka yona ka bophara le batšeakarolo ka moka ba maleba. Ge e šetše e ngwadilwe ka gare ga Kuranta ya Mmušo, Sengwalwa se se ka hwetšwa go wepsaete ya Kgoro ya Dinamelwa ya (www.transport.gov.za). C. Melaokakanywa1. Molaokakanywa wa Kgorotsheko ya Naga 1.1.  Kabinete e dumeletše go romelwa Molaokakanywa wa Kgorotsheko ya Naga Palamenteng go ya go šongwa. Molaokakanywa wo o hloma Kgorotsheko ya Naga ye e kgethegilego, yeo dikahlolo tša yona, ditaelo le dipheto di ka direlwago boipelaetšo ka Kgorotshekong ya Naga ya Boipelaetšo ye e šišintšwego. 1.2. Kabinete e tla rarolla ditlhohlo tšeo go itemogetšwego tšona ka fase ga Molao wa Pušetšo ya Ditokelo go Naga wa 1994 (Molao wa bo 22 wa 1994) tša go swana le ditšhalelomorago ka go dikleime tša naga le mekgwa ya tharollo ya dithulano ge dithulano di tšwelela. Gape o tla tsenya letsogo kudu ka go phethagatšweng ga Lenaneo la Peakanyoleswa ya Naga.2. Molaokakanywaphetošwa wa Gase wa 20202.1. Kabinete e dumeletše go romelwa ga Molaokakanywaphetošwa wa Gase wa 2020 Palamenteng. Molaokakanywa phetošwa wo o nyaka go nyalelanya intasteri ya gase le, gareng ga tše dingwe, ditheknolotši tše diswa tša go sepetša gase ya tlhago le yeo e sego ya mehleng tšeo di bego di se tša akaretšwa ka go Molao wa bjale wa Gase wa 2001 (Molao wa 48 wa 2001). Diphetošo tše, tšeo go rerišanwego ka tšona ka botlalo le bakgathatema ka moka ba maleba, di tla tsenya letsogo go mananeokgoparara a peeletšo ao a tšwelago pele go netefatša gore go ba le go farologana ga motswako wa baabi ba enetši ka mo nageng.2.2. Molaokakanywa wo go sa tlo rerišanwa ka ga ona go tšwela pele ka Palamenteng go netefatša gore o amogelwa ka bophara go tla go tsenywa tirišong ge o šetše o fetišitšwe go ba molao. 3. Molaokakanywaphetošwa wa Tšwetšopele ya Tekatekano le Thibelo ya Kgethologanyo ye e Sego ya Loka wa 20213.1. Kabinete e dumeletše go phatlalatšwa ga Molaokakanywaphetošwa wa Tšwetšopele ya Tekatekano le Thibelo ya Kgethologanyo ye e sego ya Loka wa 2021 gore setšhaba se tle se fe ditshwaotshwao ka ga ona. Diphetošo tšeo di šišintšwego di nyaka go rarolla mafokodi ao a lego ka gare ga Molao wa Tšwetšopele ya Tekatekano le Thibelo ya Kgethologanyo ye e sego ya Loka wa 2000 (Molao wa bo 4 wa 2000). Diphetošo tše di šišintšwego di tla maatlafatša bokgoni bja ona bja go thibela kgethologanyo le go tšwetša pele tekatekano go maAfrika Borwa ka moka, ka ge go ukangwe ka go Karolo ya 9 ya Molaotheo wa Repabliki ya Afrika Borwa wa 1996.3.2. Molaokakanywa wo o tla ngwalwa ka gare ga Kuranta ya Mmušo gomme wa dirwa gore o hwetšagale go wepsaete ya Kgoro ya Toka le Tlhabollo ya Molaotheo ya (www.justice.gov.za).4. Molaokakanywaphetošwa wa Panka ya Poso ya Afrika Borwa wa 20204.1. Kabinete e dumeletše go phatlalatšwa ga Molaokakanywaphetošwa wa Panka ya poso ya Afrika Borwa wa 2020 gore setšhaba se fe ditshwaotshwao ka ga ona. Molaokakanywa wo o fetoša Molao wa bjale wa South African Postbank Limited wa 2010 (Molao wa bo 9 wa 2010).4.2. Molaokakanywa wo o hlagiša gore go hlangwe Khamphani ya go Akaretša Poso ya Panka ya Afrika Borwa go latela Molao wa Dipanka wa 1990 (Molao wa bo 94 wa 1990). Khamphani ye e tla hlagiša gore go akaretšwe maloko a setšhaba ao a beetšwego thoko mererong ya ditšhelete gore ba kgathe tema ka fao go kwagalago ka ditirong tša ekonomi. E tla hlagiša gape lenaneo la tše dingwe tša ditirelo tša ditšhelete tša mmušo. D. Ditiragalo tše di Tlago1. Letšatši la Basadi la Boditšhabatšhaba1.1. Kabinete e tla ba le lefase ka bophara ge le keteka Letšatši la Basadi la Boditšhabatšhaba ka la 8 Hlakola 2021. Letšatši le le šomišwa go gopodišiša ka ga kgatelopele ye e dirilwego mabapi le go fihlelela tekatekano ya tša bong ebile le sepelelana le segopotšo sa bo 25 sa go amogela ga Molaotheo wa Repabliki ya Afrika Borwa wa 1996.1.2. Go tloga ka 1994, re bile le kgatelopele ya go tsenya tirišong melawana le mananeo ao a ikemišeditšego go tšwetša pele ditokelo tša basadi ebile re dula re ikgafile go netefatša gore basadi ba maatlafaditšwe go tša ekonomi. 1.3. Ka go leboga diabe tšeo di dirilwego ke mogaleadi wa Ntwa ya go lwela tokologo Mme Charlotte Maxeke le basadi ba maAfrika Borwa le tšeo di dirilwego ka boyena go tokologo le go temokrasi ka Afrika Borwa, mmušo o begile gore ngwaga wa 2021 ke Ngwaga wa Charlotte Maxeke, go keteka segopotšo sa bo 150 go tloga mola a belegwago. E be e le molweladitokelo tša setšhaba le mmadipolotiki yo a bego a na le kgotlelelo le bohlale tšeo di bego di kgethegile kudu.2. Kopano ya Ditona tša Foramo ya Basadi ba India, Brazil, Afrika Borwa (IBSA)2.1. Afrika Borwa – e etilwe pele ke Tona ya Basadi, Bafsa le Bagolofadi ka Kantorong ya Mopresidente Mohumagadi Maite Nkoana-Mashabane – e tla kgatha tema ka Kopanong ya Ditona tša Foramo ya Basadi ya IBSA ka la 16 Hlakola 2021. Tiragalo ye ke ye bohlokwa go Afrika Borwa ka gobane ge e sa le Modulasetulo wa Mokgatlo wa Selekane sa Afrika ka 2020, Mopresidente Ramaphosa o ile a bea pele maatlafatšo ya basadi, bohlomi bja dikgwebo le ntwa kgahlanong le GBVF. 2.2. Foramo ye, yeo e hlomilwego ka 2007, e tla fana ka sefala go Afrika Borwa gore e tšwetše pele melawana ya yona le merero ye bohlokwa yeo e amago basadi. 2.3. Tiragalo ye e tlago e tla diragala ka seemong sa maano a tsošološo ya dinaga mabapi le mathata ao a bakilwego ke COVID-19. Ka kakaretšo go a dumelwa gore basadi ke bona ba rwelego morwago o boima kudu mabapi le diabe tše šoro tša leuba le. 3. Kgwedi ya Ditokelo tša Batho3.1. Mopresidente Ramaphosa o tla fana ka polelo ya letšatši ka bidio ya inthanete ka meketekong ya Letšatši la Bosetšhaba la Ditokelo tša Batho la 2021 ka la 21 Hlakola 2021 ka fase ga morero wa: “Ngwaga wa Charlotte Maxeke: Re tšwetša pele le go šireletša ditokelo tša botho ka nakong ya COVID-19”. 3.2. Moketeko wa ngwaga wo wa Kgwedi ya Ditokelo tša Botho o sepelelana le segopotšo sa bo 25 sa go amogelwa ga Molaotheo wa Repabliki ya Afrika Borwa ya 1996, ebile o re fa sebaka sa go gopodišiša ka ga bogale bja banna le basadi bao ba tsenetšego ditšhupetšo ka la 21 Hlakola 1960 ba nyaka gore go fedišwe melao ya dipasa. 3.3.  Kabinete e ipiletša go maAfrika Borwa go šomiša letšatši le go gopola le go hlompha bao ba lwelego ka mo ntweng ye ya tokologo le temokrasi. E. Melaetša1. DitebogišoKabinete e lebiša ditebogišo le mahlatse le mahlogonolo a yona go: Bahlami ba difilimi ba Afrika Borwa ba filimi ye e bitšwago, Address Unknown, ge ba kgonne go fihla go maemo a go Kgethwa Semmušo Moletlong wa Difilimi wa Afrika ka Bophara wa 2021, e lego moletlo o mogologolo le wa maemo a godimodimo wa difilimi tša bathobaso wa Amerika. Filimi ye kopana ye, yeo e lego segopotšo go batho ba District Six, e thekgilwe ka mašeleng gareng ga ba bangwe, ke Setheo sa Bosetšhaba sa Difilimi le Dibidio, e lego sehlongwa sa Kgoro ya Dipapadi, Bokgabo le Setšo.Ngaka Ngozi Okonjo-lweala yo a belegwego ka Nigeria, yo a kgethilwego ka tumelelano ka la 15 Dibokwane 2021 bjalo ka Molaodipharephare wa bošupa (DG) wa Mokgatlo wa Dikgwebišano wa Lefase, go thoma ka la 1 Hlakola 2021. Ke mosadi wa mathomo le moAfrika wa mathomo wa go šoma bjalo ka DG ya mokgatlo wa boditšhabatšhaba wo o šomago ka melawana ya lefase ka bophara ya kgwebišano magareng ga dinaga.2. MahlokoKabinete e rometše mahloko go ba lapa le bagwera ba:Thovhele Ranwedzi Gilbert Tshikalange (87) wa bogoši bja Mphaphuli ka Limpopo, yo e lego mahlwaadibona wa ntwa ya tokologo le lenaba le legolo kgahlanong le go tsenywa tirišong ga Molao wa Taolo ya Bathobaso wa 1927. O ile a eta pele Dikiletšo kgahlanong le Tšhelete ya Motšhelo go thoma ka 1964 – 1969. O ile a rakwa gomme a romelwa Kuruman ka Kapa Leboa go thoma ka 1969 go fihla ka 1974. Ge a boa legaeng la gabo, o ile a fiwa gape taelo ya go mo iletša gomme a bewa ka fase ga kgolego ya ka ntlong ka lekheišeneng la Makwarela ka Seleteng sa Maseterata wa Sibasa go thoma ka 1974 go fihla ka 1976. Ka 1987, gotee le bomahlwaadibona ba bangwe ba Ntwa ya Tokologo le baetapele ba setšo bao ba bego ba nyaka tšwelopele, ba hloma Mokgatlo wa Baetapele ba Setšo wa Afrika Borwa (Contralesa) gomme o ile a kgethwa bjalo ka Mokgokaganyi wa Bosetšhaba wa mokgatlo wo.Bašomi ba bararo ba ArcelorMittal – Morena Lesenyeho Mofokeng (31), Morena Thami Sampo Molefe (52) le Morena Mpho Meshack Madumisa (29), bao ba hlokofetšego gabohloko ge moago wa ka Vanderbijlpark fao ba bego ba šoma o ilego wa phuhlama ka morago ga go thuthupa ka Laboraro la 17 Dibokwane 2021. Ba Ditirelo tša Tlhahlobo le Phethagatšo ya Molao ba Kgoro ya Mešomo le Bašomi ba thomišitše ka dinyakišišo mabapi le seo se bakilego tiragalo ye. Kabinete e ipiletša go dikhamphani ka moka go bea pele polokego ya bašomi le go fela di dira diteko go ditshepedišo tša tšona go netefatša gore bašomi ga ba bewe kotsing.Motseta Themba Muziwakhe Nicholas Kubheka (72), yo a hlokofetšego ka Pherekgong ka Pietermaritzburg, KwaZulu-Natal. Motseta Kubheka o šomile bjalo ka Motseta wa Afrika Borwa a le ka Repabliking ya Batho ba China, ka Denmark le ka Repabliking ya Angola. O šomile gape bjalo ka setsebi sa Dikamano tša Boditšhabatšhaba le Pušo ya Tirišano ka Kantorong ya Modulasetulo wa Lekgotla la Bosetšhaba la Diprofense ka Palamenteng. O ile a ya botšhabelo ka mengwageng ya bo 1970 gomme a hlahlwa ka Angola ka 1977 bjalo ka leloko la Umkhonto we Sizwe, a tsebja ka leina la gagwe la sešole la Aaron Mnisi.F. Bao ba Thwetšego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1. Lekgotla la Balaodi ba Amatola Watera. Morena Mncedisi Malotana;b. Mohumagadi Buhle Tonise;c. Morena Abraham Pieter le Roux;d. Ngaka Mosidi Makgae;e. Morena Zamikhaya Xalisa;f. Nkosazana NomaXhosa Jongilanga;g. Ngaka Gaathier Mahed;h. Mohumagadi Tabiso Wana;i. Morena Mxolisi Joe Skosana; j. Morena Makgobi Ramushu; lek. Mohumagadi Lebogang Letsoale.2. Modulasetulo le Motlatšamodulasetulo wa Lekgotla la Balaodi ba Sekhwama sa Dikotsi tša Mebileng: 1. Mohumagadi Thembi Msibi; le2. Ngaka Nomonde Mabuya.3. Mohumagadi Nomkhita Mona – Mohlankedimogolophethiši (CEO) wa Khamphani ka Bophara ya Posokantoro ya Afrika Borwa.4. Morena Moegamat Ishaam Abader – CEO ya Tirelo ya tša Boso ya Afrika Borwa.5. Morena Zolani Kgosietsile Matthews – CEO ya Khamphani ka Bophara ya Setheo sa Banamedi ba Ditimela sa Afrika Borwa. 6. Mohumagadi Melanie Rambally – Mohlankedimogolo wa Ditšhelete wa SENTECH.7. Moatbokheiti Boyce Mkhize – Maditselamogolo: Tirelo ya Bomaditsela ya Ditlamo tša Setšhaba, Kgoro ya Madulo a Batho, Meetse le Kelelatšhila. Dipotšišo:Phumla Williams  Mogala: 083 501 0139"
"Pego ya Kopano ya Kabinete ye e Swerwego ka Bidio Inthaneteng ya Laboraro, 10 Hlakola 2021",11 Mar 2021,https://www.gov.za/speeches/statement-virtual-cabinet-meeting-wednesday-10-march-2021-11-mar-2021-0000,https://www.gov.za/nso/speeches/pego-ya-kopano-ya-kabinete-ye-e-swerwego-ka-bidio-inthaneteng-ya-laboraro-10-hlakola-2021,"A. Merero ye Bohlokwa Seemong sa Bjale1. Go hHaselwa le go Bolawa ga Maphodisa go Kgadilwe ka Bogale1.1. Kabinete e kgadile go hlaselwa le go bolawa ga maphodisa gomme seo ga e se bitše bohlokapelo feela, empa le gore ke botšhošetši go thireletšo ya bosetšhaba. Maloko a Tirelo ya Maphodisa a Afrika Borwa (SAPS) mmogo le makala a mangwe a go hlokomela go latelwa ga molao, go balwa le dikhamphani tša tšhireletšo, a bea maphelo a ona kotsing tšatši ka tšatši gore ba re šireletše; gomme ba swanetšwe ke thekgo le tšhireletšo ya rena.1.2. Kabinete e amogetše nyakišišo ya botsarogaphoka yeo e hlotšego go swarwa ga mogononelwa yoo a amantšhwago le polao ya maphodisa a mabedi a ka Kapa Bodikela ka Lamorena la 28 Dibokwane 2021 bao ebile ba utsweditšwego le dithunya tša bona. Ditiro ka moka tša bosenyi, go balwa le polao, di ka se amogelege, gomme badiri ba tšona ba tla tsongwa gomme ba lebana le molao.1.3. Kabinete e retile gape mošomo wa SAPS wa go utolla khokheini ya boleng bja mmileng bja R500 milione go tšwa sekepeng sa go thea dihlapi lebopong la Saldanha. Mošomo wo o be o etilwe pele ke mafokisi go tšwa Yuniting ya Melato ya Bosenyi bja mabapi le Ditagi ka tšhomišano le diyuniti tše dingwe tša SAPS.1.4. SAPS e retilwe gape tabeng ya go tšea mabotlelo a 400, ao a lekanago le ditšhwaana tše 2 400 tša meento ya maaka ya Bolwetši bja Kokwanahloko ya Khorona (COVID-19) go tšwa bobolokelong bja ka Germiston go la Gauteng. Maphodisa a ile gape a humana dimaske tša maakasego gomme a swara batho ba bararo.1.5. Kabinete e hlohleletša setšhaba go se reke meento ya maaka go tšwa baabing bao esego ba maleba bao ba beago maphelo a badudi kotsing. Ka Kgoro ya tša Maphelo, mmušo o šetše o thomile ka phethagatšo ya lenaneo la moento wa mahala woo o tlo fihlelelago maAfrika Borwa ka moka ao a ithaopago go entelwa. Go fihla gabjale, Legato 1 la lenaneo la go entela mafelong ao a kgethilwego go phatlalala le naga le šetše le fihleletše batho ba go feta 100 000.2. Lehu la Masetlapelo la Monna go la Braamfontein, Johannesburg2.1. Kabinete e nyamišitšwe ke lehu la masetlapelo la monna yoo a bolailwego Nakong ya megwanto ya baithuti ba Yunibesithi ya Wits go la Braamfontein ka Johannesburg ka Laboraro la 10 Hlakola 2021, gomme e lebiša matshidišo go ba lapa le bagwera ba mohu.2.2. Bolaodi bja Dinyakišišo tša Maitshwaro a Maphodisa bo šetše bo thomile ka dinyakišišo tša go humana bonnete bja seo se hlotšego lehu.2.3. Kabinete e hlohleletša maphodisa go ba le maitshwaro ge a netefatša gore go ba le toka nakong ya megwanto le gore a se ke a šomiša dikolo tša nnete.3. Bolwetši bja Letadi la Dikolobe tša SeAfrika (ASF)3.1. Go begilwe go phulega ga ASF dipolaseng tše pedi go la Mfuleni, ka Kapa Bodikela. Kgoro ya tša Temo ka Kapa Bodikela e ileditše go rekišwa le go sepetšwa ga dikolobe tšeo di phelago go tšwa Mfuleni go thibela go phatlalala ga bolwetši.3.2. ASF ke bolwetši bjoo bo fetelago bjoo bo amago dikolobe tša gae le tša lešoka, empa ga bo ame batho. Le ge go le bjalo, Kabinete e ipiletša gore go be le tlhokomelo e kgolo gore go thibelwe go phatlalala ga bolwetši go ya dikarolong tše dingwe tša naga.3.3. Balemi ba eletšwa go apea dijo tša dikolobe, tšeo di bego di dutše kgauswi le nama ya botala, iri ka moka pele ba ka di fa dikolobe e le ba netefatša gore kokwanahloko ya ASF le malwetši a mangwe ga a be gona.4. Dipalopalo tša Palomoka ya Boleng bja Ditšweletšwa tša Naga Mo Ngwageng (GDP)tša Kotara ya Bone ya 20204.1. Kabinete e lemogile dipalopalo tša GDP tša kotara ya bone ya 2020 tšeo di lokolotšwego ke ba Statistics South Africa ka Labobedi la 9 Hlakola 2021. GDP yan nete e gotše ka 6.3%, gomme seo se hlotšwe ke go fokotšwa ga dikiletšo tša mosepelo tša go amana le COVID-19. Dipoelo di bontšhitše kgolo e kgolo ge go etla tšhomišong ya ditšweletšwa ke malapa mmogo le tšweletšontšhi ya ditšweletšwa. Ka baka la seo, mo ngwageng wa 2020, GDP ya nnete e fokotšegile ka 7.0%, elego poelo yeo e bego e se ya letelwa.4.2. Lekala la tšweletšo le gotše ka 21.1% ka kotareng ya bone ya 2020. Makalana a senyane go tšwa go a lesome a bontšhitše kgolo (a etilwe pele ke lekala la dijo le dino, la difatanaga le dikarolo tša difatanaga, le la ditšweletšwa tša tšhipi), mola lekalana la kgolo ya kgwebišano le gotše ka (9.8%) le etilwe pele ke thekišo ya difatanaga, kheitharing le tša madulo a go lefelwa. Temo e laeditše kgolo e kgolo ya ngwaga (13.1% ka 2020) yeo e hlotšwego ke maemo a boso ao a kgahlišago mmogo le kgolo e botse ya makalana a lefela, dirapana le leruo.4.3. Ge go etla tabeng ya ditshenyegelo, ditshenyegelo go tšwa tšhomišong ya ditšweletšwa ke malapa e oketšegile ka palo ya 7.5%, gomme e etilwe pele ke diresturente le dihotele; dijo le dino; gape le makalana a tša boitapološo le setšo. Peeletšokakaretšo ya dithoto tša go se šute e oketšegile ka 12.1%, gomme e etilwe pele ke peeletšo yeo e oketšegilego go didirišwa tša mabapi le dinamelwa mmogo le mešomo ya go aga ka ge tšhomišo ya ditsela ka dinamelwa tša batho le tša dithoto e oketšegile gape le mošomo wa bointšinere bja kago o thomišišitše gape.4.4. Kabinete e tšwela pele go ba le tshepo ya gore ikonomi e tla tsoga ka dikimollo tša maphelo tšeo di beilwego pele mmogo le maitekelo ao a tšwelago pele a tšhomišanommogo magareng ga mmušo, kgwebo, bašomi le ditšhaba phethagatšong ya Leano la Kagoleswa le Tsošološo ya Ikonomi.5. Samiti le Pontšho ya Proudly South African Buy Local5.1. Mopresidente Cyril Ramaphosa o adile Polelokgolo ka bidio inthaneteng ka Labobedi la 9 Hlakola 2021 samiting le pontšhong ya bo senyane ya Proudly South African Buy Local yeo e bego e swerwe ka tlase ga hlogo ye e rego “Localisation as a driver of Economic Growth”. Proudly South African ke lekala la Kgoro ya Kgwebišano, Intaseteri le Phadišano.5.2. Samiti e be e gašwa thwii go tšwa dikgokaganong tša go fapafapana tša inthanete le leago go kgontšha kgathotema yeo e nabilego dipoledišanong. Pontšho ye e swerwego ka inthanete e kgontšhitše dikhamphani go kwalakwatša ditšweletšwa le ditirelo tša tšona ka bideo e nnyane gape e kgontšhitšego gore go be le kopano ye e swerwego ka inthanete magareng ga bakgathatema bao ba bego ba na le kgahlego ya go tsenela kgwebišano le kgwebo e itseng.5.3. Kabinete e ipiletša go maAfrika Borwa le dikgwebo go thekga ditšweletšwa le ditirelo tšeo di hlamilwego ka mo nageng, kudu mo nakong ya tsošološo ya ikonomi, go tšwetša pele kgolo ya ikonomi le tlhamo ya mešomo.6. Ketelo Lefelong la Bobolokelo la Biovac6.1. Motlatšapresidente David Mabuza o etetše lefelo la bobolokelo la Biovac go la Midrand, Gauteng, ka Labobedi la 2 Hlakola 2021 bjalo ka karolo ya mošomo wa Komiti ya Ditona go Meento ya COVID-19, yeo e hlokometšego gore go phatlalatšwa ga lenaneo la go entela go a atlega.6.2. Setheo sa Biovac, elego khamphani ya tša bokhemese yeo elego Cape Town, beng ba yona ke mmušo le lekala la poraebete. Yona e hlamilwe ka 2003 gomme e rwele maikarabelo a mananeo a go hlabela mo tlhabollong ya meento, mmogo le go lota le go phatlalatša meento go ya mafelong ao a fapafapanego a go entela.6.3. Mo mengwageng yeo e fetilego, Biovac e dirile sekgoba seo se lekanego sa go lota le go ABA meento. Kabinete e kgotsofaditšwe ke go tšea karolo ga yona ge go etla lenaneong la kabo ya meento gape le mošomo woo e o dirago mmogo le dikhemese tše dingwe go tšweletša meento ya COVID-19.6.4. Kabinete e ipiletša go batho ka moka gore ba ntšhe mahlo dinameng le go tšwela pele go latela melao ya tša maphelo ka go apara maske ge ba le mafelong a bohle, go hlapa diatla nako le nako ka sesepe le meetse goba go šomiša sanithaesa ya go ba le alkhohole ya 70%, go bula sekgoba sa mitara o tee le seripa gape le go efoga go ya fao go kopanego batho ba bantšhi.B. Diphetho tša Kabinete1. National Student Financial Aid Scheme (NSFAS)1.1. Kabinete e theeleditše polelo go tšwa go Tona ya Thuto ya Godimo, Saense le Theknolotši, Ngaka Blade Nzimande, mabapi le dihlohlo tša gabjale tša tlhaelo ya mašeleng yeo NSFAS e itemogelago yona. Dihlohlo tše di ditetše go phethwa ga boingwadišo bja baithuti ba ngwaga wa mathomo ka diyunibesithing.1.2. Leuba la COVID-19 le gakaditše dihlohlo tša sekema sa NSFAS. Tše dingwe tša dihlohlo tše ke go oketšwa ga ngwaga wa dithuto le palo ya baithuti bao ba nago le maloka a go humana mašeleng a dithuto ka ge batswadi ba lobile mešomo. Go rarolla se, Kabinete e fetišitše mašeleng a tlaleletšo, gomme dintlha mabapi le seo di tla hlaloswa ka botlalo ke Tona Nzimande ka pela ka morago ga polelo ye.1.3. Kabinete e laetše gore mošomo wa tlaleletšo o swanetše o dirwe gore go humanwe tsela ya maleba ya saruri ya go lefela baithuti dithuto tša bona tša yunibesithi. Kabinete e tšwela pele go ikgafa go netefatša gore baithuti ka moka bao ba nago le maloka a go lefelwa dithuto ga ba tlogelwe ka ntle ka baka la go hlaela ga mašeleng.2. Sengwalwa sa Mathomo sa Pampiri ya Seemo Bakeng sa Tshepetšo ya Naga le Tlhabollo ya Madulo ka Nageng ka Mafelong ao Abelanago kgoro, Ditsela le Mekgotha2.1. Kabinete e fetišitše sengwalwa sa mathomo sa Pampiri ya Seemo bakeng sa Tshepetšo ya Naga le Tlhabollo ya Madulo ka Nageng ka Mafelong ao abelanago kgoro, ditsela le mekgotha gore e kgone go ba le dipoledišano le batšeakarolo ba maleba. Ditlhabollo tšeo di šišintšwego di tla ka tsela ya semolao ya go thoma tsela ya go aba naga yeo e abelanwago go batho goba ditšhaba tšeo madulo a tšona nageng yeo a sego a šireletšega go ya ka semolao.2.2. Ditlhabollo tše di tla oketša gape motheo wa mananeo a bohlokwa a setšhaba go matlafatša ditšhaba go boledišana ka mešongwana yeo ba e kgethilego ya mabapi le tša setšo, tša leago le tša ikonomi. Dipoledišano tše di tla hlola go rulaganywa ga Samiti ya Bosetšhaba ya mabapi le Naga.3. Go Reka Meento3.1. Kabinete e amogetše polelo ka Tona ya Tša Maphelo Zwelini Mkhize le Tona ya Ditšhelete Tito Mboweni ka ga dipoledišano le dikhamphani tša dikhemese mabapi le dikonteraka tša go reka meento.3.2. Diphapano tšeo di bilego gona di akaretša go lefela meento e sa le ka pela go netefatša gore maAfrika Borwa a humana meento ka pela ka moo go kgonegago. Kabinete e thekgile maitekelo a Kgoro ya Matlotlo ya Bosetšhaba le Kgoro ya Tša Maphelo ya Bosetšhaba a go tšwela pele ka dipoledišano go netefatša gore go ba le phihlelelo ya ka pela ya meento bakeng sa bohle.4. Maemo a Masetlapelo a Bosetšhaba4.1. Kabinete e fetišitše koketšo ya Maemo a Masetlapelo a Bosetšhaba go ya go la 15 Moranang 2021. Se se dirwa go ya le ka Karolo 27(5) (C) ya Molao wa Taolo ya Masetlapelo wa 2002 (Molao wa bo 57 wa 2002). Setšhaba se hlohleletšwa go tšwela pele go latela ka moka melao le dikiletšo tša maphelo tša mabapi le COVID-19 gore go thibelwe go phatlalala ga kokwanahloko.C. Melaokakanywa1. Molaokakanywa wa tša Maphelo le Polokego Mešomong (OHS) wa 20201.1. Kabinete e fetišitše phatlalatšo ya Molaokakanywa wa OHS wa 2020 gore o humane dikakanyo go tšwa setšhabeng. Molaokakanywa o lebeletše go fetoša Molao wa OHS wa 1993 (Molao wa bo 85 wa 1993) le go o dira gore o sepedišane le ditshepedišo tša boditšhabatšhaba. O lebeletše gape go matlafatša mekgwa ya polokego ya bašomi mafelong a bona a mošomo.1.2. Molaokakanywa o tsebagatša ditsela tša go matlafatša bašomi gore ba emiše ka mošomo ge ba ekwa okare lefelo la bona la mošomo le kotsi ebile ga se le bolokege, gomme ba dire seo ntle le go hlokofatšwa ke bengmošomo.2. Molaokakanywa wa Tšhireletšo ya Bareki ba Dintlo2.1. Kabinete e fetišitše Molaokakanywa wa Tšhireletšo ya Bareki ba Dintlo gore o yo alwa ka Palamenteng. Molaokakanywa wo o phumola Molao wa Mekgwa ya Tšhireletšo ya Bareki ba Dintlo wa 1998 (Molao wa bo 95 wa 1998). Diphetošo tšeo di šišintšwego di akaretša go oketšwa ga tšhireletšo yeo e fiwago bareki ba dintlo, go balwa ditokišo, mpshafatšo, diphetošo le go oketšwa ga ntlo yeo e sego e mpsha. Molaokakanywa o šišinya gape mananeo a tlhabollo ka intasetering ya go aga dintlo.2.2. Dikakanyo tša palo yeo e bonalago di šetše di amogetšwe go tšwa go batšeakaro ba ka intasetering ka tsela ya dipoledišano le setšhaba. Molaokakanywa o tla ya ditshekatshekong ka tsela ya Palamente pele o ka fetišwa go ba molao.D. Ditiragalo tšeo di sa Tlago1. Letšatši la Lefase la Tsheketšo ya Meetse1.1. Afrika Borwa e tla ema le setšhaba sa lefase ketekong ya Letšatši la Lefase la Tsheketšo ya Meetse ka Mošupologo wa la 22 Hlakola 2021. Letšatši le ke la go lemoša bothata bja tlhokego ya meetse gomme le lebišitše phihlelelong ya Nepo ya Tlhabollo ya Saruri ya bo-6: Meetse ao a hlwekilego le Kelelatšhila go bohle ka 2030.1.2. Kgoro ya Meetse le Kelelatšhila e tsebagaditše lesolo la #SaveWater go gopotša maAfrika Borwa ka moka gore lerothi le lengwe le le lengwe le bohlokwa. Ntle le dipula tšeo di nelego pejana, naga ye ya go hloka meetse e sa le kotsing ya go itemogela dikomelelo tšeo di gakatšwago ke go fetogafetoga ga boso.1.3. Kabinete e ipiletša go maAfrika Borwa go šomiša meetse ka tsheketšo ka ge tshenyo ya meetse ya lehono e ka ama meloko yeo e sa tlago. A re beng moloko woo o nago le maikarabelo gomme re beye bokamoso bja rena matsogong a rena ka go tima pompi yeo e senyago meetse.E. Melaetša1. DitebogišoKabinete e lebišitše ditebogišo go:Mme Tshepho Faith Koopa, Modiradiphatišišo wa tša saense wa mo gae go tšwa Pathology LabOne yoo a utolotšego anthitšene ya diteko tša COVID-19. Anthitšene yeo ke karolo ya mekotlana ya diteko tša COVID-19 yeo e abjago ke dilaborathori tša LabOne go la Khayelitsha ka Kapa Bodikela, le ka Midstream, ka Gauteng.Pathology LabOne e rekile mekotlana ya diteko ka tšhomišano le Kgošana Amon Moagi wa setšhaba sa Bakgatla ka profenseng ya Leboa Bodikela, Africapacity Investment Group mmogo le Brawne Capital.2. MatshedišoKabinete e rometše matshidišo go malapa le bagwera ba:Mme Karima Brown (54), mmegaditaba wa maemo a godimo wa mahlwaadibonaMorena Peter Matlare (61), rakgwebo gape e be e le Motlatša-Hlogophethiši ya Absa yoo a kilego a swara maemophethiši ao a fapafapanego dikgwebong tše ntšhi mmogo le go Lekgotlakgašo la Afrika Borwa (SABC).Morena Azwifarwi Dick Ralushi (71) molwelatokologo. Ralushi e be e le leloko la mokgatlo wa Black Peoples Convention (BPC) gomme o bile Mongwaledi wa Bokwalakwatši. O bile leloko la Northern Transvaal Action Committee, yeo e bego e le karolo ya United Democratic Front (UDF), gape e le molwelatokologo wa sešole sa African National Congress (ANC), sa Umkhonto WeSizwe ka tlase ga Northern Transvaal Rural Machinery.F. Go thwalwa  Batho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba..1. Mme Mamogala Jennifer Musekene – Motlatša-Molaodipharephare: lekaleng la Dikhemikhale le Taolo ya Ditšhila, Kgorong ya Tikologo, Dithokgwa le Boreahlapi.Dipotšišo:Phumla WilliamsMogala: 083 501 0139"
"Pego ya Kopano ya Kabinete ye Swerwego ka Dikgokagano tša Bidio ka Laboraro, 24 Hlakola 2021",25 Mar 2021,https://www.gov.za/speeches/statement-virtual-cabinet-meeting-24-march-2021-25-mar-2021-0000,https://www.gov.za/nso/speeches/statement-virtual-cabinet-meeting-24-march-2021-25-mar-2021-0000,"A.    Merero ye Bohlokwa Seemong sa Bjale 1.    Lenaneo la Lesolo la Meento1.1.    Lenaneo la Lesolo la Mafelo a go Hlaba Meento ya bolwetši bja Coronavirus (COVID-19) la Sisonke a okediditšwe go ba a 54 go kgabaganya naga ka bophara. Go fihla tšatšing la lehono, batho ba go feta 207 808 ba entilwe ka lona lenaneo le. 1.2.    Dikgato tše tharo tša Lenaneo la Afrika Borwa la lesolo la meento le eme ka tsela ye: Kgato ya 1: E gare e ya phethagatšwa mo dikgweding tše tharo go thoma ka Dibokwane go fihla ka Moranang 2021, nepo e le go enta bašomedi ba tša maphelo ba go feta milione le seripa (ba 608 295 ba bona ba ingwadišitše) nageng ka bophara. Kgoro ya Maphelo e gata ka mošito wa maleba go enta bašomedi ka moka ba tša maphelo pele ga ge Kgato ya 1 e fihla mafelelong.Kgato ya 2: Kgato ye e tlo phethagatšwa mo dikgweding tše tshela, go thoma ka Mopitlo go fihla ka Diphalane 2021. Kgato ye e tlo akaretša dihlopha tša batho ba 13 350 140 bao ba lego kotsing ya leuba le, bašomedi ba bohlokwa le ba legoro la tša maphelo le polokego mafelong a mešomo; bašomedi bao ba šomang ka mafapheng ao a lego bohlokwahlokwa go boetša ikonomi madulong a yona go swana le meepo, kamogelabaeng, intasteri ya dithekisi, mabenkele a kgoparara le diphatsa, bagwebi ba merogo le dienywa, babegaditaba le ba bangwe ba maleba. Mafelo a go hlaba meento Kgatong ya Bobedi le ya Boraro a tlo rotošetšwa go 2 085 ebile a tlo akaretša gape mafelo a lefapha la praebete go kaonafatša bokgoni le lebelo la lenaneo le la lesolo la meento.Kgato ya 3: Kgato ye e tlo phethagatšwa mo dikgweding tše tharo (Dibatsela 2021 – Dibokwane 2022) mo go tlo entwago batho ka moka ba Afrika Borwa bao ba šetšego, go akaretšwa le bao ba sa kago ba entwa Kgatong ya Bobedi, nepo e le go fihlelela batho ba 22 600 640.1.3.    Kabinete e thabela go bona go goroga ditseka tša moento wa Johnson & Johnson (J&J) ka mo nageng, tšeo di netefatšago gore go ba le kgatelopele phethagatšong ya Kgato ya Mathomo ya lenaneo la lesolo la meento la Sisonke. 1.4.    Kabinete e santše enale boitshepho bja kgatelopele ye makatšago yeo e fihleletšwego ke Lekgotla la Afrika Borwa la Taolo ya Ditšweletšwa tša Maphelo (SAHPRA) ge le dumeletše moento wa J&J gore o ka šomišwa go enta batho ka bontši. Sephetho sa moragorago sa SAHPRA sa go dumelela moento wa COVID-19 wa Pfizer/BioNTech se swanetše go fa naga ye monyetla wa go ikhweletša meento ye mengwe ya go phološa maphelo a batho. 1.5.    Kabinete e rata go netefaletša maAfrika Borwa gore Kgoro ya Maphelo, ka go šomišana le le lefapha la praebete, e tla kgona go phethagatša lesolo la go enta batho ka bontši ge Kgato ya Bobedi e thoma.1.6.    Kabinete e amogetše gape ketelo ya goya Senolofatšing sa go Dira Diokobatši sa Biovac gola Kapa Bodikela ka Labone, 18 Hlakola 2021 ka Modulasetulo wa Komiti ya gare ga Ditona (IMC) e bago Motlatšamopresidente David Mabuza mabapi le Meento ya COVID-19. Ketelo ye e lekotše mabokgoni a senolofatši se, mananeokgoparara le dipeeletšo tša go thekga go dirwa ga diokobatši le tlhabollo. 1.7.    Tšhomišanommogo magareng ga Biovac le khamphani ye lego gola Amerika ya meriana ya go loutša mašole a mmele gore a lwantšhe malwetši ya go bitšwa ImmunityBio, go hlabolla mabokgoni a Afrika Borwa a go dira meento ya COVID-19, e tla dira gore go be le mohutatšweletšo wa bobedi wa moento wa COVID-19 wo o tlo tšweletšwago ka mo nageng.1.8.    Kabinete e dira boipiletšo go maAfrika Borwa ka moka le motho mang le mang mo nageng go kgatha tema tša bona le go obamela dikiletšo tša kiletšo ya mesepelo – kudukudu mo nakong ye ya meketeko ya sedumedi ya Pesach, ya Paseka le ya Ramadan go fokotša go boya gape ga diphetelo tša COVID-19 le go efoga lephoto la boraro leo go ka diragalago gore le be gona.1.9.    Kabinete e gateletše gape bohlokwa bja go latela ditshepedišo tša maphelo tša go se diriše meriana ya ka dikhemising go thibela phetelo ya COVID-19 ka go tšwelapele go apara dimaseke mafelong a bohle, go šielana sekgala seo e ka bago mithara o tee le seripa, go dula re hlapa matsogo ka meetse le ka sesepe goba go šomiša sanithaesa sa go ba le alekhohole, le go efoga dikgobokano tše kgolo tša batho. 2.    Enetši2.1.    Kabinete e tseba gabotse ditlamorago tše mpe tša ikonomi maphelong a batho, tlhakatlhakano le tšhitelo yeo e hlotšwego ke go kgaotšwa ga mohlagase go badudi ba naga ye le dikgwebo mo dibekeng tše mmalwa tša go feta.2.2.    Re leka ka botšohle go rarolla ditlhotlo tša bjale tša enetši le go tsentšha batšweletši ba baswa ba mohlagase ka nako ye kopana ka fao go kgonagalago e lego se bohlokwa go boetša sekeng ikonomi ya Afrika Borwa. Go sale bjalo, mmušo o tšwelapele go thekga matsapa a mohlakanelwa a go bušetša Eskom sekeng le go e phagamiša gabotse gore e tle e kgone go golela pele ka tsela ye e swarelelago.2.3.    Kabinete e amogetše tsebagatšo ya Tona ya Methopo ya Diminirale le Enetši Gwede Mantashe ya baphenkgišanetšakgwebo ba mamomoratwa ba seswai bao ba kgethilwego go bangwe ka bona go aba tekano ya tlaleletšo ya go lekana 2 000 MW ya mohlagase wa tšhoganyetšo wo o tla re thušago go thekga kabo ya mohlagase maemong a bosetšhaba mo nakong ye ye kopana.2.4.    Baphenkgišanetšakgwebo ba ba mamoratwa go tšwa Lenaneong la Batšweletši ba Mohlagase ba go Ikema go letetšwe gore ba hwetše enetši go tšwa go seetša sa mohlagase wa letšatši, seetša sa mohlagase wa phefo, dikgase tša tlhago tšeo di fetotšwego go ba diela le ka polokelo ya mohlagase ka peteri. Ditlhomesetšo tša mathomo godimo ga megala ya bosetšhaba ya kabo ya mohlagase e theilwe go thoma ka Phato 2022.2.5.    Diprotšeke tše seswai tše di tlo tsenya R45 bilione ka gare ga ikonomi, ka palomoka ya diprotšeke tša go lekana 50% tša ka mo nageng le go hlola menyetla ya mešomo ye 3 800 nakong ya kago. Menyetla ye mengwe ya mešomo ye 13 500 e tla hlolwa nakong ya Paka ya Mengwaga ye 20 ya Kwano ya go Reka Mohlagase go batšweletši ba go ikema. 2.6.    Magato a a logetšwego maano ao mmušo o wa dirago go beakanyalefsa le go maatlafatša peakanyo ya mohlagase a tlo kaonafatša kudu bokgoni ba naga bja go fehla mohlagase. Kgatelopele ye bonagalago yeo e fihleletšwego e laetša gabotse gore matsapa a rena a go swaragana le ditlhotlo tša enetši a thoma go ba le mošito.2.7.    Kabinete e dira boipiletšo go rena ka moka go thekga magato a go maatlafatša go šoma gabotse ga Eskom ka go bega go ditheo tša phethagatšo ya molao ditiragalo tša go ikgogela mohlagase go se mo molaong, go nota mabone le thekišo ya bofora ya diboutšhara tša mohlagase. Ka moka ga rena re swanetše go ba badiriši ba mohlagase ba maikarabelo ka go lefela mohlagase kgwedi ka kgwedi.3.    Kwano ya Ditefo tša Diyunibesithi 3.1.    Kabinete e santše e ikgafetše go tla ka tharollo yeo e swarelelago ya goyagoile ya thekgo ya ditšhelete ya dithuto tša godingwana, go netefatša gore baithuti ka moka bao ba swanelago ke go amogetšwa thuto ga ba tswalelelwe ka ntle. 3.2.    Kwano ya ditefo yeo e fihleleletšwego magareng ga Kgoro ya Thuto ya Godimo le Tlhahlo (DHET) le ditheo tša thuto ya godimo e tsamaišana le infleišene, bjalo ka karolo ya go dira gore ditefo tša thuto ya godimo di be fase. 3.3.    Kabinete e hlobaetšwa ke dikoloto tša kgale tša baithuti tšeo di golelago godimo peakanyong ya thuto ya godimo. Gabjale DHET e gare e kgoboketša tshedimošo ka diprofaele tša baithuti ba go angwa ke sekoloto se, e lego tshedimošo ye e tla bago karolo ya tshekatsheko yeo e rulagantšwego ya pholisi ya go thekga baithuti ka ditšhelete go tsebagatša mokgwa wa thekgo ya ditšhelete wa goyagoile thutong ya godimo. 3.4.    Go sa le bjalo, Kabinete e hlohleletša ditheo tša thuto ya godimo go rerišana le makgotla a baithuti go hwetša ditharollo tšeo di tla dumelelago baithuti ba bantši go ingwadiša. 3.5.    Kabinete e amogela dinyakišišo tša ka pejana le go golegwa ga maphodisa a mane bao go begwago ba bolaile Morena Mthokozisi Ntumba wa mengwaga ye 35 nakong ya boipelaetšo bja baithuti malobanyana ka ntlenyana ga Yunibesithi ya Wits gola Johannesburg. Go feta mo, Kabinete e amogetše go golegwa ga bao ba nago le seabe sa dikgaruru tša phatlalatša ebile ba tšwetše pele go hlasela maphodisa nakong ya boipelaetšo. 3.6.    Kabinete e hlompha ditokelo tša molaotheo tša go ipelaetša ka moya wa khutšo ntle le go tshela molao. Le ge go le bjalo, ditheo tša phethagatšo ya molao di ka se dumelele mahodu go šomiša gampe monyetla wa boipelaetšo bja makgonthe le go hlola tlhakatlhakano ka go fiša le go senya thoto ya praebete le ya mmušo.4.    Dipolao tša Maphodisa4.1.    Kabinete e santše e hlobaetšwa ke ditlhaselo tšeo di begilwego tša maloko a Ditrelo tša Maphodisa a Afrika Borwa. Maphodisa ba bea maphelo a bona kotsing tšatši ka tšatši go netefatša polokego ya setšhaba sa gaborena le naga ka moka.4.2.    Mo kgweding ya go feta, ga e sale go thoma ka la 25 Dibokwane 2021, palomoka ya maphodisa a 12 a bolailwe ga sehlogo ba le mešomong le ge ba se mešomong dikarolong tša go fapafapana tša naga.4.3.    Ditiragalo ka moka tša dikgaruru le tša polao tšeo di lebantšwego maphodiseng ga se fela tša bofšega eupša ke tša go hloka potego, ebile ga se tša swanela go kgotlelelwa le gatee setšhabeng sa gaborena. Kabinete e dira boipiletšo go ditheo tša phethagatšo ya molao go netefatša gore dipolao tša maphodisa ga e be sepa la bošego. 4.4.    Bjalo ka setšhaba sa go obamela molao le sa go rata khutšo, anke ka moka re laetše go šišimiša ke dipolao tša maphodisa ka go bega babonwamolato le bao ba tšhabilego go ditheo tša phethagatšo ya molao. Ga gona le lephodisa le tee leo le swanetšego go loba bophelo. 5.    Letšatši la Ditokelo tša Botho5.1.    Kabinete e lebogile maAfrika Borwa ka moka ge ba tsenetše meketeko ya naga ye ya Letšatši la Ditokelo tša Botho ka Lamorena, 21 Hlakola 2021 ka fase ga morero wo: “Ngwaga wa Charlotte Maxeke: Hlohleletšo ya Ditokelo tša Botho Mehleng ya COVID-19”. Meketeko ya ngwaga wo e lebane le anibesari ya bo-25 ya go amogelwa ga Molaotheo wa Rephabliki ya Afrika Borwa wa 1996.5.2.    Letšatši le le re gopoditše ka mošomo wa rena wa setho wa go tšwetšapele phenkgišano kgahlanong le semorafe, kgethollo ya bong, lehloyo la batšwantle le mafokodi ka moka a go hloka kgotlelelo a go amana le a, go akaretšwa le dikgaruru tša go ikala ka bong le phure yeo e sa šaletšego ya sehlogo sa go šomiša dikgoka ga maphodisa baduding. 5.3.    Kabinete e dirile boipiletšo go maAfrika Borwa ka moka go šomiša matšatši ao a šaletšego a Kgwedi ya Ditokelo tša Botho go hlola phedišano ye kgolo setšhabeng, go aga setšhaba le go ba batho ba tee setšhabeng. B.    Diphetho tša Kabinete1.    Pholisi ya Bosetšhaba ya Polokelo ya Tshedimošo Lefaufaung ka Inthanete1.1.    Kabinete e dumeletše phatlalatšo kuranteng ya mmušo ya Pholisi ya Bosetšhaba ya Polokelo ya Tshedimošo Lefaufaung ka Inthanete gore setšhaba se fe ditshwayotshwayo tša sona. Pholisi ye e šeditše go lebantšha dipholisi le melao ye lego gona go netefatša gore naga ye e holwa ke dikgatelopele tše lego gona ikonoming ya titšithale. 1.2.    Ditirelo tša Tshedimošo le tša Polokelo Lefaufaung ka Inthanete ke tšona tše bohlokwa tša go kgontšha ikonomi ya titšithale. Pholisi ye e šeditše gape go netefatša gore naga ye e kgatha tema ka botlalo mo mehleng ye ya tshedimošo ye mpsha. Ge e šetše e amogetšwe, pholisi ye e tlo maatlafatša mabokgoni a Mmušo a go abela badudi ba ona ditirelo.2.    Seakanywa sa Matsapa a go Hlangwa ke Naga ka Bophara (NDC) go Lebeletšwe Magato a Lefaseng ka Moka Godimo ga Phetogo ya Leratadima2.1.    Kabinete e dumeletše seakanywa seo se fetlekilwego sa NDC go lebeletšwe magato a phetogo ya leratadima gore setšhaba se fe ditshwayotshwayo tša sona. Kwano ya Paris phetogong ya leratadima e nyaka gore Afrika Borwa e romele di-NDC ka morago ga nako ye itšego tšeo di hlathollago nepo ya go fokotša dihlahlameši tša digase tše šoro tikolong. 2.2.    Go tloga mola go amogelwago Kwano ya Paris ka Manthole 2015, Afrika Borwa e fihleletše kgatelopele ye bonagalago ya go gatela pele tlhabollong le phethagatšong ya di-NDC tša yona.2.3.    Seakanywa seo se fetlekilwego sa NDC se sekegela maemo a bosetšhaba a Afrika Borwa, dinyakwa tša semolao tša Kwano ya Paris, tekatekano le mahlale a moragorago.3.    Komiti ya Gare ga Ditona (IMC) ya Mogopo wa 2023 wa Kgwele ya Diatla (NWC)3.1.    Kabinete e dumeletše go hlongwa ga IMC ya NWC ya 2023 gore go tle go swarwe NWC ka mo nageng. IMC e tla sepediša mošomo wa boitukišetšo tiragalong ye. 3.2.    Afrika Borwa, e lego naga ya mathomothomo mo Afrika Borwa go ba monggae wa NWC, e tla ba monggae wa phenkgišano ya dinaga tše 16.4.    Dipontšho tša Boditšhabatšhaba tša Kgoboketšo ya Ditempe (IPEX)4.1.    Kabinete e dumeletše go swarwa ga IPEX ka mo nageng, yeo e tsebagalago gore ke pontšho ya ditempe, kua Motsekapa go thoma ka la 9 go fihla ka la 19 Manthole 2021 ka fase ga morero wo: ‘‘Leeto leo re le sepetšego go fihlela re bona temokrasi’’. Federeišene ya Boditšhabatšhaba ya Kgoboketšo ya Ditempe (FIP) e be e rulagantše mathomong go swarela tiragalo ye kua Motsekapa go thoma ka la 17 go fihla ka la 20 Hlakola 2021 eupša tiragalo ye ya šutišetšwa letšatšing la 9 go fihla ka la 19 Manthole ngwaga wo ka baka la COVID-19. 4.2.    Kgoro ya Dikgokagano le Ditheknolotši tša Ditšithale e tla beakanya le go swara tiragalo ye ka tšhomišano le komitipeakanyo ya FIP. 4.3.     Ditempe tšeo di kgobokeditšwego di tla laetša ditiragalo tše bohlokwa tša kgale, batho ka noši le ditiragalo tšeo di kgathilego tema ge temokrasi e thoma ka mo Afrika Borwa. Baeng bao ba letetšwego go ba tiragalong ye ba tla kgatha tema mererong ya tša boeti ya naga ye, ba maatlafatša ikonomi ya ka mo nageng, le go hlohleletša setšo le phedišano setšhabeng. 5.    Leanophethagatšo la Mengwaga ye Lesome la Saense, Theknolotši le Boihlamelo (Leanophethagatšo la STI la Mengwaga ye Lesome)5.1.    Kabinete e dumeletše Leanopeakanyo la Mengwaga ye Lesome la STI la 2021-2031 godimo ga phethagatšo ya mahlale le boihlamelo. Thulaganyo ya leano le e gata mohlaleng wa Sengwalwa sa Makgoraditsela sa Mahlale le Boihlamelo seo se dumeletšwego ke Kabinete ka 2019.5.2.    Pholisi ye e arabela dikgatelopele tše akgofilego tša theknolotši le go bea sekeng STI godimo ga kgatelopele ya naga ye. Thulaganyo ye ya Mengwaga ye Lesome e tla šoma bjalo ka thulaganyo ya mmušo ya motheo yeo e tlo akaretšago dikgoro tše dingwe go swana le Kgoro ya Temo, Peakanyolefsa ya Naga le Tlhabollo ya Dinagamagae; Kgoro ya Methopo ya Diminirale le Enetši; Kgoro ya Maphelo, Kgoro ya Kgwebišano, Intasteri le Diphadišano. Phethagatšo ya thulaganyo ye e tla dirwa ka tšhomišano le dikgoro tše dingwe tše maleba.C.    Ditiragalo tšeo di Tlago1.    Tlelapo ya Mopresidente ya go Bala ka Dikgokagano tša Bidio1.1.    Kabinete e hlohleleditše maAfrika Borwa ka moka go tsenela kopano ya bone ya Tlelapo ya Mopresidente ya go Bala ka Labone, 25 Hlakola 2021 go thoma ka 16:30 go fihla ka 18:30, ka dikgokagano tša inthanete tša Microsoft Teams (https://nrc.org.za/).1.2.    Kopanong ye go tlo balwa dipuku tše kaonekaone tša mehla yohle tše di ngwadilwego ke MaAfrika Borwa e lego The Suit ya go ngwalwa ke Can Themba le I am not a Tramp ya go ngwalwa ke Leslie Sehume. 1.3.    Go tloga mola e tsebagatšwago ka 2019, Kgwerano ye ya Bosetšhaba ya go Bala e thekgile Lesolo la Balela go ba Moetapele le boipiletšo bja Mopresidente Cyril Ramaphosa bja go kaonafatša go bala setšhabeng go tloga ka diphaphošing tša dikolo go fihla diphaphošing tšeo re phelago go tšona ka mehla. 1.4.    Ka go šomišana mmogo re ka tšwetšapele bokgoni bjo bja motheo le go kgona go fihlelela dibaka tša mešomo bokamosong.D.    Melaetša1.    DitebogišoKabinete e lebiša ditebogišo tša yona le go lakaletša bao ba latelago mahlogonolo: Ngaka Patrice Motsepe, rakgwebo wa go tuma kudu yo a bilego MoAfrika Borwa wa mathomo wa go kgethwa bjalo ka Mopresidente wa Khonfetereišene ya Kgwele ya Maoto ya Afrika. Kabinete e lakaleditše maAfrika Borwa ka moka maikhutšo a lethabo le a polokego, le balatedi ba tša bodumedi meketeko ya go hlomphega le semoya ya Pesach.2.    Mahloko Kabinete e lebiša mahloko a yona go malapa le bagwera ba: Kgošikgolo Goodwill Zwelithini kaBhekuzulu, yo a tsoramego bogoši bja Setšhaba sa maZulu lebaka le le telele. Mopresidente Ramaphosa o neile Kgošikgolo Poloko ya go Ikgetha ya Mmušo ya maemo a Legoro la 1, yeo e akareditšego meketeko ya go laetša hlompho ka sešole sa naga ye. Kgošikgolo ye ya go hlomphega o tla gopolwa bjalo ka moetapele wa bogoši yo a kopantšhitšego setšhaba sa maZulu, baetapele ba setšo le yo a kgathilego tema ya gagwe ka botlalo gore morafe wa maZulu o atlege.Mohlomphegikgolo Mopresidente John Pombe Magufuli wa Rephabliki ye Kopantšwego ya Tanzania. Afrika Borwa e kopanetše mahloko a le mmušo le batho ba Tanzania ge ba kopane le mathata a a boima. Ge a be a efa polelo ya go gopola Mopresidente Magufuli, Mopresidente Ramaphosa o boletše gore: “Re hweditše tokologo ya rena ka baka la bopelotelele le go ikuna tše ntši ga batho ba Tanzania. Ke ka baka la histori ya rena ye swanago le ya bona yeo e dirago gore rena bjalo ka maAfrika Borwa, re ikwe lehu la Mopresidente Magufuli le re hlabile pelong ebile le re ama kudu. Tanzania e lahlegetšwe ke tatago yona le ngwana wa mmu, Afrika e lahlegetšwe ke moetapele wa ponelopele, mola Afrika Borwa yona e lahlegetšwe ke mogwera wa go ratega.” Morena Menzi Ngubane, mmapadi wa mahlwaadibona yo a thopilego difoka yo e bego e le modiragatši wa bokgoni le sebapadi sa makgonthe. O kgathile tema ye kgolo kudu tlhabollong ya bokgabo bja tiragatšo, mo dithelebišeneng le mo difaleng ka bobedi ga tšona. Mošomo wa gagwe bjalo ka mmapadi o santše o tšwelapele go hlohleletša ba bantši intastering ya bokgabo.Mohumagadi Noxolo Maqashalala, yo e bego e le mmapadi wa moswa wa bohlale yo a bego a kgabaganya dithelebišeneng tša rena go laetša bokgoni ba gagwe bja maemo a godimo. Ngaka Nawal El Saadawi, Moegepeta wa go lwela ditokelo tša basadi, molweladitokelo tša botho, mongwadi le ngaka ya kgopolo. O kgathile tema ka dingwalwa tša gagwe le seabe sa gagwe sa bolwelatokologo twantšhong ya go gatelelwa ga basadi go ya ka setšo sa bona, bodumedi le sebopego sa maemo a bona setšhabeng. O be a tumile lefaseng ka bophara ka mošomo wa gagwe wa go lwantšha setlwaedi sa go ripa ditho tša basadi tša bong.Morena Pathasarvasan Govender, wa go tsebega bjalo ka “Charm Govender”, Molwelatokologo wa go tšwa Chatsworth gola KwaZulu-Natal, yo e bego e le leloko la Natal Indian Congress ebile e le molwelatokologo wa ka sephiring wa African National Congress (ANC).Morena Cecyl Esau, yo e bego e le molwelatokologo wa potego le mogolegwa wa sepolotiki wa peleng wa Robben Island ebile e le leloko la kgale la lebotho la sešole la ANC, Umkhonto we Sizwe. Morena Esau o šomišitše bophelo bja gagwe bjalo ka moswa le bjalo ka motho yo mogolo go lwela Afrika Borwa ya tokologo, ya go hloka semorafe le ya go se hlaole batho goya ka bong ba bona. E.     Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1.    Mohumagadi Nolwazi BK Gasa bjalo ka Motlatša Molaodipharephare (DDG): Peakanyo, Dipholisi le Togamaano mo go DHET.2.    Morena Samuel Zamokuhle Zungu bjalo ka DDG: Thuto le Tlhahlo ya Mešomo ya Matsogo le ya Bothekniki mo go DHET.3.    Mohumagadi Pretty Nozipho Makukule bjalo ka Mohlankediphethišimogolwane mo go DHET. 4.    Mohumagadi Memme Sejosengwe, yo kontraka ya gagwe bjalo ka Mongwaledipharephare ka Kantorong ya Moahlodimogolo e okeditšwego. Dipotšišo:Mohumagadi Phumla Williams – Seboleledi sa Kabinete Mogala: 083 501 0139 "
Pego ya Kopano ya Kabinete ya Laboraro la 21 Moranang 2021,22 Apr 2021,https://www.gov.za/speeches/statement-virtual-cabinet-meeting-wednesday-21april-2021-22-apr-2021-0000,https://www.gov.za/nso/speeches/statement-virtual-cabinet-meeting-wednesday-21april-2021-22-apr-2021-0000,"Kabinete e swere kopano ya yona ya mathomo yeo e bego e tsenetšwe ke maloko ka sebele go tloga mola go tsebišwago dikiletšo tša mesepelo ka 2020, ye ke karolo ya ge Kabinete e fetogela go seemo se seswa sa tlwaelo ge naga e tšwela pele go boela seemong sa tlwaelo.A. Merero seemong sa bjale1. Go fega lebakanyana ga Lenaneo la Moento la Sisonke le tšhišinyo ya go o diriša leswa1.1. Kabinete e sedimošitšwe mabapi le go fegwa ga lebakanyana ga Lenaneo la Moento la Sisonke la Johnson and Johnson (J&J), e bilego magato a temošo ao a dumeletšego bašomi ba tša mahlale ba Afrika Borwa go lekodišiša leswa tshedimošo ya Afrika Borwa mabapi le moento wa J&J. Se se latetše go fegwa ga lenaneo la go hlabela moento wa J&J ka United States of America (USA) ka morago ga ge batho ba tshela bao ba entetšwego ka moento wa J&J ba ile ba ba le mohuta wo o sego wa tlwaelega wa go photha ga madi. Lebaka le lengwe la go fegwa lebakanyana e bile sephetho seo se tšwerwego ke ba J&J go fega lebakanyana ka boithaopo go enta ka moento wo ka dinageng tša Yuropa.1.2. Go fega lebakanyana ga moento wo ka mo Afrika Borwa go sepelelane le boikgafo bja mmušo bja go netefatša gore magato a polokego ka kakaretšo a a tšewa mabapi le go enta batho ka moento wo. Tshedimošo ye e lekodišišitšwego e tiišeleditše gore Afrika Borwa ga se ya itemogela go photha gofe goba gofe ga madi fao go sego gwa tlwaelega go bašomi ba tlhokomelo ya maphelo (di-HCW) bao ba šetšego ba entetšwe.1.3. Kabinete e amogela tšhišinyo ye e dirilwego ke Bolaodi bja Taolo ya Ditšweletšwa tša Maphelo bja Afrika Borwa ya go tsenya tirišong leswa Lenaneo la Moento la Sisonke la J&J. 1.4. Bašomi ba rena ba tša mahlale ba tla tšwela pele go hlokomela maAfrika Borwa ka moka ge ba entelwa le ka nako yeo ba entelwago. Go fihla gare ga Moranang 2021, di-HCW tša go feta tše 292 623 di entetšwe ka fase ga Lenaneo la Moento la Sisonke.2. Lenaneo la tlhabelo ya moento 2.1. Kabinete e amogetše kgatelopele ye e bilego gona ka go saeneng ga konteraka le J&J mabapi le go reka ga meento ya J&J yeo e tlogo dirišwa ka lenaneong ka moka la moento, gomme ya šišinya gore Tona ya Maphelo, Ngaka Zweli Mkhize le Tona ya Kgwebišano, Intasteri le Phenkgišano, Morena Ebrahim Patel, go rarolla mathata ao a sa šaletšego a mabapi le go reka meento ka ntle le go senya maemo a Afrika Borwa.2.2. Godimo ga fao, Kabinete e amogetše ditherišano tše di atlegilego tša dilekanyo tša tlaleletšo tše 10 milione tša moento wa Pfizer, gomme se sa tliša palomoka ya dilekanyo tša Pfizer go fihla go tše 30 milione. Se se ra gore Afrika Borwa e tla kgona go enta batho ba 15 milione ka moento wa Pfizer sebakeng sa fela ba 10 milione.2.3. Go lokišetša Kgato ya 2 ya lenaneo la go hlabela ka moento leo le thomago ka la 17 Mopitlo 2021, Kabinete e hlohleletša batho ba mengwaga ye 60 le ba mengwaga ya ka godimo go ingwadiša go Lenaneo la Elektroniki la Tshedimošo ya Moento: https://vaccine.enroll.health.gov.za. 2.4 Batho bao ba sa kgonego go fihlelela inthanete ba ka ingwadiša ka sebele mafelong a moento a go feta a 3 338 go ralala le naga. Dihlopha tša go thetha di tla romelwa go thuša batšofadi, bao ba hlokago madulo le batho bao ba dulago dinagamagaeng. 3. Dipalopalo tša diphetetšo tša Bolwetši bja Coronavirus (COVID-19)3.1. Kabinete e amogetše Tshedimošo ya moragorago mabapi le diphetetšo tša COVID-19 go ralala le naga gomme ya reta maAfrika Borwa ka go tšwela pele go obamela ditshepedišo tša maphelo tše di sa amanego le dihlare ka go apara dimaseke ge ba le mafelong a setšhaba, ka go tlogela sekgoba magareng ga batho sa tekano ya metara o tee le seripa le go hlapa diatla ka mehla ka sesepa le meetse goba ka go šomiša sanithaesa sa diatla sa alekhohole ya 70%.  3.2. Le ge go le bjale, pego e laeditše gape gore go na le koketšego ye nnyane ya 4,9% go batho bao diteko tša bona di laetšago gore ba fetetšwe mo matšatšing ao a fetilego a 14, go fihla ka la 18 Moranang 2021. Diphetetšo di oketšegile go tloga go 14 113 mo matšatšing ao a fetilego a 14 go fihla go diphetetšo tše 14 807  mo matšatšing ao a fetilego a 14. 3.3. Koketšego ye nnyane ya diphetetšo e bakilwe ke go hlatloga ga diphetetšo ka mafelong a itšego ka Foreisetata le ka Kapa Leboa, gomme dihlopha tša phetolo ya tšhoganetšo di hlomilwe gore di dire tatišišo ya bao ba ka bego ba bile kgauswi le bao ba fetetšwego.4. Tsošološo ya ekonomi 4.1. Kabinete e amogetše Dinyakišišo tša Kakaretšo tša Ngwaga le Ngwaga tša 2021 tša go Hwetša Tirelontle ya Tshepedišo ya Kgwebo ya Kantoro ya Setšhabeng (BPO), yeo e beilego Afrika Borwa maemong a mathomo lefaseng bjalo ka lefelo leo le etelwago la BPO. 4.2. Dinyakišišo tše di akareditše le go fihla go balaodibagolo ba go feta ba 600 go tšwa ka mebarakeng ye seswai ye bohlokwa ya go hwetša ditirelo, go akaretšwa Australia, Canada, France, Germany, Italy, Spain, United Kingdom (UK) le USA.4.3. Se se tiišetša mošomo wa boithomelo wa mmušo le lekala le ka go ageng ga bokgoni bja naga ye bja BPO, leo le bago le kgolo ye maatla ka makaleng a megala, thekgo ya sethekniki le ditirelo tša thekgo tša ka kantorong tša pele le morago tša difeme tše kgolo tša ditšhaba tše ntši le tša difeme tša ka Afrika Borwa.4.4. Mananeokgoparara a titšithale ao a gatetšego pele a ka mo nageng, bašomi bao ba nago le bokgoni, tsebo ka go theknolotši le ditirelo tša ditšhelete, le go kgona Seisemane, go tšwela pele go dira naga go ba lefelo la go goketša baeti ba BPO.5. Tlhomo ya mešomo 5.1. Kabinete e thabišwa ke gore magato a mmalwa a mmušo a go hlohleletša go kgatha tema ga maAfrika Borwa a mantši ka ekonoming, kudukudu bafsa, a thoma go tliša dipoelo.5.2. Lenaneo la Tlhohleletšo ya Tlhomo ya Mešomo ka Kantoro ya Mopresidente leo le tsebagaditšwego semmušo ka Diphalane 2020 go arabela seabe sa COVID-19  le hlomile goba le dirile gore mešomo ye 360 010 e dule e le gona go ya mafelelong a Dibokwane 2021, kudukudu go bafsa bao ba sa šomego. Godimo ga fao, tlhohleletšo ya tlhomo ya mešomo e thekgile go iphediša ga baholegi ba 60 539 ka go fetišetša thekgo, go akaretšwa diboutšhara tša tšweletšo go balemi bao go itšweleletša dijo.5.3. Palo ya go feta 300 000 ya dibaka tše e tlile ka go tsenya bafsa mešomong bjalo ka bathuši ka dikolong go ralala le naga, ka go diriša Lesolo la Tlhomo ya Mešomo la Thuto ya Motheo. Bathuši ba ba dikolong ba ralokile tema ye bohlokwa go maatlafatša seemo sa go ithuta ka dikolong ka nakong ye boima.6. Tlhabollo ya mananeokgoparara6.1. Kabinete e lebogile kgatelopele ye e dirilwego ka go maatlafatša bokgoni le botsebi bja Boemakepe bja Durban tše di feleleditšego ka phokotšo ye kgolo ya go pitlagana le dinako tša go phetha mošomo tšeo di kaonafaditšwego.6.2. Mohlomphegi, Mopresidente Cyril Ramaphosa, o ile a etela Boemakepe bja Durban ka Labone la 15 Moranang 2021 go sekaseka kgatelopele ya mabapi le kaonafatšo ya mananeokgoparara a boemakepe ka morago ga go tsenela kopano le bašomiši ba boemakepe le bakgathatema ka Diphalane 2019.6.3. Go kanoafatša go phethagatša ga mošomo ka maemakepe a Afrika Borwa, kudukudu Boemakepe bja Durban, go bohlokwa go maikemišetšo a mmušo a go tšwetša pele maemo a Afrika Borwa a go ba gareng ga maemakepe a kgwebo a magolo kudu le ao a šomago gabotse le go maatlafatša seemo sa rena bjalo ka lefelo la go tloga ga dithoto go leba ka seleteng le ka khonthinenteng.6.4. Kabinete e amogetše gape pego ya mabapi le ketelo ya tlhokomedišišo ka Boemakepe bja Saldanha Bay ka Kapa Bodikela ka Tona ya Mešomo ya Setšhaba le Mananeokgoparara Patricia de Lille –  a na le Motlatšatona Noxolo Kiviet le Ngaka Kgosientsho Ramokgopa, e lego Hlogo ya Dipeeletšo le Mananeokgoparara ka Kantorong ya Mopresidente – ka Labobedi la 6 Moranang 2021.  6.5. Lenaneo la go Lokiša le go Hlokomela Maemakepe a Mannyane, leo e lego Protšeke ye e Kopantšwego ya Togamaano bjalo ka karolo ya Leano la Peeletšo ka go Mananeokgoparara leo le dumeletšwego ke Kabinete ka Mopitlo 2020, mo lebakeng le phethilwe ka 77%. Le hlomile palomoka ya dibaka tša mešomo tše 611  gomme dikgwebopotlana tša mehutahuta tša kgauswi, tša magareng le tše nnyane di holegile ka boleng bja tšhelete ye e ka bago R55 milione. Protšeke ye go emetšwe gore e tlo phethwa ka Hlakola 2022.7. Dipego tša Dipalopalo tša Kgwedi le Kgwedi7.1. Tirelo ya Dipalopalo ya Afrika Borwa (StatsSA) e tšwela pele go lokolla dipego tše mmalwa tša kgwedi le kgwedi ka ga go šoma ga makala a mehutahuta a ekonomi. Le ge e le gore makala a mangwe a tšwela pele go swara bothata bja go tsošološa dikgwebo tša tšona, go kgotlelela ga intasteri ya temo, ya botšweletši le ya meepo go tšwela pele go hlohleletša boitshepo ka go tsogeng ga ekonomi ya Afrika Borwa. 7.2. Kabinete e thabišitšwe ke gore go tsenywa tirišong ga Leano la Kagoleswa le Tsošološo ya Ekonomi go tliša seabe seo se bonagalago ka go tsošološweng ga ekonomi ya Afrika Borwa.8. Go tshwenya dikolong8.1. Kabinete e laeditše tlhobaboroko mabapi le ditiro tše di tletšego tša go tswenya baithuti ba bangwe ka dikolong tša rena, tšeo di akareditšego ditiragalo tše di sa tšwago go direga ka Sekolong seo se Phagamego sa Mbilwi ka Thohoyandou, ka Limpopo, ka Sekolong seo se Phagamego sa Dinwiddie ka Germiston, ka Gauteng le ka Sekolong seo se Phagamego sa Mathole High School ka KwaZulu-Natal.8.2. Kabinete e swabišitše ke lehu la Lufuno Mavhunga (15) go tšwa ka Sekolong seo se Phagamego sa Mbilwi ka Thohoyandou, ka Limpopo, gomme ya lebiša mahloko go ba lapa la ga Mavhunga le go bagwera ba gagwe. Kabinete e ipileditše go ba tirelo ya molao go nyakišiša ka pela taba ye le go netefatša gore toka e a phethagala ka maleba.8.3. Kabinete e ipileditše go bakgathatema ba thuto, go akaretšwa batswadi le bahlokomedi ba bana, go kopana kgahlanong le ditiro tša go tswenya baithuti ba bangwe ka nepo ya go hloma seemo seo se loketšego go ithuta. Ke maikarabelo a yo mongwe le yo mongwe w arena go bolela le go bega ditiragalo tša go tshwenya go ba taolo ya maleba, kudukudu fao e lego gore batšwasehlabelo ba palelwa ke go di bega goba ba tšhabago go di bega.9. Bosenyi bja lehloyo9.1. Kabinete e kgalema ka bogale ditiragalo tša bosenyi bja lehloyo tšeo di sa tšwago go direga tša go lebišwa go batho ba LGBTIQ+ tšeo di feleleditšego ka mahu a Andile Ntuthela, Siphamandla Khoza le Nathaniel Mbele.9.2. Molaokakanywa wa Ditokelo wo o ukangwego ka gare ga Molaotheo wa Afrika Borwa wa 1996 o ipiletša go rena gore re hlomphe ditokelo tša maloko ka moka a setšhaba ka ntle le mokgwa wa go ba kgethologanya. Bosenyi bjo šoro bjo le ditiro tša kgobošo ga di na fao di beilwego gona ka temokrasing ya rena, gomme di swanetše go kgalengwa ka bogale ka fao go kgonagalago ke rena ka moka. 9.3. Kabinete e ipileditše go motho mang goba mang yo a ka thušago ka go golega le go sekiša ga badirabosenyi ba ditiro tše go ikgokaganya le maphodisa ka go diriša nomoro ya mogala wa go se lefelwe ya 10111 goba re etele seteše sa maphodisa sa kgauswi le rena.10. Bolwetši bja Dikolobe bja Afrika (ASF) le Mokhwehlane wa Avian  10.1. Kabinete e lemogile go hlaga ga ASF ka polaseng ya Potchefstroom ka Leboa Bodikela gammogo le Mokhwehlane wa Avian (mokhwehlane wa dikgogo) ka polaseng ya kgwebo ya Ranteng Bohlabela ka Gauteng. 10.2. Kgoro ya Temo, Peakanyoleswa ya Naga le Tlhabollo ya Dinagamagae le bakgathatema ba bangwe ba maleba di tšeere magato ka pela a go hloma magato a tšhireletšo le go phethagatša magato a go beela dikgogo tšeo thoko.10.3. ASF ke bolwetši bja go fetela bjo bo fetelago fela dikolobe tša go ruiwa ka gae le tša nageng. Mokhwehlane wa Avian o fetela dikgogo ebile ga bo fetetšwe go batho.11. Maitapišo a go tima mollo11.1. Kabinete e retile matsapa ao a tšerwego ke bašomi ba phološo le bašomi ba ditimamollo bao ba šomilego ka bogale dinako ka moka go laola mello ya ka Motsekapa le ka Sepetleleng sa Dinyakišišo sa Charlotte Maxeke ka Johannesburg ka go latelana.11.2. Mello ya ka Motsekapa e sentše meago ye bohlokwa ya kgale mola mollo wa ka Sepetleleng sa Dinyakišišo sa Charlotte Maxeke o dirile gore go fetišetšwe balwetši ba go feta ba 400 go ya ka dipetleleng tše dingwe. Kabinete e lakaleditše bao ba gobetšego go fola ka pela. Dinyakišišo tša go nyaka go tseba seo se bakilego mello ye di šetše di thomile.12. Thulano ya ka Mozambique12.1. Kabinete e amogetše matsapa a ao a tšerwego ke Mokgatlo wa Dinaga tše di Hlabologago tša ka Borwa bja Afrika (SADC) go tliša khutšo le tšhireletšo tša go ya go ile, gotee le poelano le tlhabollo, ka Repabliking ya Mozambique.12.2. Seboka sa Moswananoši sa Dihlogo tša Dinaga le Mebušo ya SADC se swerwe ka Labone la, 8 Moranang 2021 ka Maputo se laetše gore go be le thomelo ya bašomi ba sethekniki ka Mozambique go šogana le bothata bjo.12.3. Kabinete e kgotsofaditšwe gape gore badudi ba Afrika Borwa bao ba lego ka Mozambique ba filwe thušo ya botseta ka go diriša Lekala la Taelo ya Botseta la go šoma diiri tše 24 la Kgoro ya Dikamano tša Boditšhabatšhaba le Tirišano. Badudi ba Afrika Borwa ba mmalwa ba boile ka mo nageng mola ba bangwe ba išitšwe mafelong ao a bolokegilego ka Mozambique.13. Polao ye šoro ya barwarre ba Coka13.1. Kabinete e kgalemile polao ye šoro ye e sa tšwago go hlaga ya barwarre ba babedi, e lego Zenzele le Amos Coka, ka polaseng ya ka Mpumalanga. Barwarre ba ba bile karolo ya sehlopha sa badudi ba ka polaseng bao ba bego ba nyaka mešomo bjalo ka bašomi ba lebakanyana.13.2. Kabinete e retile maphodisa ao a arabetšego tiragalo ye ka pela ba golega badirabosenyi bao ba šetšego ba tšweletše ka Kgorotshekong ya Maseterata ya Piet Retief. 13.3. Kabinete e ipileditše go setšhaba go iša moya fase go dumelela toka go phethagala le go netefatša gore bao ba bonwago molato ba lebana le maatla ka botlalo a letsogo la molao.14. Tharollo ya ditiro tša badiraditšhupetšo ka Motsekapa14.1 Tona ya Kgoro ya Merero ya Selegae, Ngaka Aaron Motsoaledi, o sedimošitše Kabinete ka ga kgatelopele yeo e dirilwego ke Mokhomišenaremogolo wa Bafaladi wa Mokgatlo wa Dinagakopano (UNHCR) go rarolla bothata bja mabapi le badiraditšhupetšo ka Motsekapa, bao bontši e lego badudi ba Democratic Republic of Congo (DRC). 14.2 Badiraditšhupetšo ba ba filwe madulo a lebakanyana ka Paint City le ka Wingfield ka Motsekapa ka fase ga melawana ya Masetlapelo a Seemo sa Bosetšhaba sa COVID-19. 14.3 UNHCR e ikgafile go thuša badiraditšhupetšo ka moka go dula gape ka ditšhabeng tša ka Motsekapa le tikologo. Mokgatlo wa tša Bofaladi wa Boditšhabatšhaba (IOM) le ona o file bao ba nyakago go boela nageng ya bona dithekethe tša sefofane. Kabinete e amogela mpho ye ya kabelano le ye e kwagalago, gomme e ipiletša go badiraditšhupetšo go e amogela.B. Dipheto tša Kabinete1. Sengwalwa sa Ditherišano ka ga Manyalo 1.1. Kabinete e dumeletše go phatlalatšwa ga Sengwalwa sa Ditherišano ka ga Manyalo gore setšhaba se fe ditshwaotshwao ka ga sona. Sengwalwa se sa Ditherišano se nyaka go šoma gore go ngwalwe Molaokakanywa wa Lenyalo le Tee. Se beakanya gape seemo sa manyalo gore se sepelelane le molaotshepetšo wa molaotheo wa tekatekano.1.2. Sengwalwa se se dira ditšhišinyo ka ga manyalo a batho ba ka maemong ka moka a tša bong, sedumedi le ditšo. Se šišinya gape go tloša ka botlalo manyalo a bana ka seemong sa rena sa manyalo sa ka moso. 2. Leano la Tsošološo ya Lekala la Boeti2.1. Kabinete e dumeletše Leano la Tsošološo ya Lekala la Boeti. Leano le le emetše phetolommogo ya lekala la mmušo le la boeti go tshenyo ye e bakilwego ke leuba la COVID-19. Sethalwa sa leano le se lokolotšwe gore setšhaba se fe ditshwaotshwao ka ga sona ka Phato 2020. 2.2. Leano le le šišinya magato ao a logetšwego maano a šupa, ao a akaretšago go hlohleletša nyakego ya ka nageng; go tsebagatša semmušo mananeo a dipeeletšo le a go kgopela methopo; le kopanyo ya boeti bja ka seleteng se.  2.3. Magato ao a šišintšwego le ona a sepelelana le ERRP ya ka mo nageng.  Ke go lota mešomo le go iphediša ga batho, le go hloma dibaka tša mešomo. Leano le gape le tla maatlafatša magato a phetošo ka lekaleng le le go hlohleletša go thwalwa ga basadi mešomong, bafsa le bagolofadi ka mo lekaleng le. 2.4. Tona Mamoloko Kubayi-Ngubane o tsebišitše Leano le la Tsošološo ya Boeti gotee le ba Intasteri ya boeti pejaneng mesong ya lehono.3. Pego ka ga Go šoma ga Lenaneo la Putseletšo ya Metšhelo go Dinyakišišo le Tlhabollo (R&D)3.1. Kabinete e dumeletše go romelwa ga Pego ya Go šoma ga Lenaneo la Putseletšo ya Metšhelo go R&D la 2018/19 ka Palamenteng ka ge go nyakwa ke Karolo ya 11 D ya Molao wa Motšhelo wa Letseno wa 1962 (Molao wa bo 58 wa 1962). 3.2. Lenaneo la putseletšo ya motšhelo le tsebagaditšwe ka nepo ya go thuša naga ye gore e fihlelele nepišo ya 1% ya palomoka ya letseno la ka nageng go tshenyegelo ya R&D ka ngwaga wa 2024. Pego ye e tla hwetšwa ke setšhaba ka morago ga ge e sepedišitšwe ka tshepedišo ya palamente. 4. Setlamo sa Sekhwama sa Tefelo ya Tlhokego ya Diphošo4.1. Kabinete e dumeletše go hlongwa ga Sekhwama sa Tefelo sa Tlhokego ya Diphošo. Go hlongwa ga sekhwama se go sepelelana le ditumelelano tša konteraka yeo e tsenetšwego le dikhamphani tša dihlare tšeo di tlago abela Afrika Borwa ka meento ya COVID-19.4.2. Sekhwama gape se bohlokwa go šireletša maAfrika Borwa bao ba ka angwago ke malwetšana a ka morago ga go hlabelwa ka moento gore ba kgone go hwetša thekgo le kalafo ye kaone.4.3. Sekhwama se se tla hlongwa ka go dira diphetošo go Karolo ya 27 ya Molao wa Taolo ya Masetlapelo wa 2002 (Molao wa bo 57 wa 2002). Modulasetulo wa sona e tla ba Moahlodi.5. Pego ka ga Phanele ya Maemo a Godimo (HLP) ka ga Taolo ya Diphoofolo tša Naga5.1. Kabinete e dumeletše pego ya HLP ka ga Taolo ya Diphoofolo tša Naga, yeo e hlomilwego ke Tona ya Kagodithokgwa, Boreahlapi le Tikologo go lekodišiša leswa melawana, melao le ditiro ka ga ditaba tšeo di amanago le go laola, go tswadiša, go tsoma, go gweba le go hlokomela (bophelo bja tšona le go phela gabotse ga tšona) mehuta ya diphoofolo tša naga tšeo di lego kotsing ya go hwelela tša ka mo nageng ye. Tšona di akaretšwa ditlou, ditau, dinkwe le ditšhukudu. 5.2. Kantoro ya Tona go emetšwe go lokolla ditšhišinyo tša phanele gore di phethagatšwe le gore go dirwe ditherišano tše di hlokagalago.C. Melaokakanywa 1. Molaokakanywaphetošwa wa Tshepedišo ya Bosenyi 1.1. Kabinete e dumeletše go romelwa ga Molaokakanywaphetošwa wa Tshepedišo ya Bosenyi Palamenteng. Molaokakanywaphetošwa wo o fetoša Karolo ya 154(3) ya Molao wa Tshepedišo ya Bosenyi wa 1977 (Molao wa bo 51 wa 1977), yeo kahlolo ya Kgorotsheko ya Molaotheo e hweditšego gore o palelwa ke go šireletša boitšhupo bja batšwasehlabelo ba bana ba bosenyi ka ditshepedišo tša bosenyi. 1.2. Temana ya bjale e šireletša boitšhupo bja basenyi ba bana, batšwasehlabelo le dihlatse kgahlanong le diabe tšeo di ka ba kwešago bohloko tša go phatlalatšwa ga go kgatha tema ga bona ka ditshepedišong tša bosenyi go fihla ka mengwaga ye 18.1.3. Diphetošo tše di šišintšwego di iletša go phatlalatšwa ga Tshedimošo, yeo e utollago goba e ka utollago boitšhupo bja motho yo a pharwago ka molato goba bja hlatse yo e lego goba e bego e le ka fase ga mengwaga ye 18 ka nakong ya molato wo go bolelwago ka ona. Go phatlalatša ga boitšhupo go ka dirwa fela  ka morago ga ge go dumeletšwe ke mohlankedi wa tirelo ya molao goba moahlodi yo a swerego molato.D. Ditiragalo tše di tlago1. Kgwedi ya Tolokogo le Letšatši la Tokologo1.1. Kgwedi ye ya Tokologo e ketekwa ka fase ga morero wa: “Ngwaga wa Charlotte Maxeke: Tlhalošo ya Tokologo ka fase ga COVID-19”.1.2. Kabinete e ipiletša go yo mongwe le yo mongwe go šomiša meketeko ya Kgwedi ye ya Tokologo le ya Letšatši la Tokologo go tšwela pele go lwantšha baerase ye mola ka go le lengwe ba lwela go akaretšwa ka bophara le go dirišana bjalo ka setšhaba.1.3. Ka moka ga rena re na le maikarabelo a go šomiša temokrasi ya rena le tokologo go šoma mmogo le go kopana mabapi le lenaneo la rena la go aga Afrika Borwa ye e kopanego le ye e atlegilego.1.4. Meketeko ya ngwaga wo e tla diriša mokgwa wo o fapanego wa go keteka fao e lego gore moketeko wa bosetšhaba o tla swarwa ka Foreisetata.2. Letšatši la Puku la Bosetšhaba2.1. Letšatši la Puku la Bosetšhaba, leo gape le tsebjago bjalo ka Letšatši la Boditšhabatšhaba la Puku, le ketekwa gwaga o mongwe le o mongwe ka la 23 Moranang. Letšatši le le šomišwa go hlohleletša batho go amogela dipuku le go thuša go hloma setlwaedi se sekaone sa go bala. 2.2. Kabinete e ipiletša go maAfrika Borwa go thekga setlwaedi sa go bala le gore ba se amogele ka go mekgwa ya bona ya go phela ya ka mehla. Go bala ke bokgoni bjo bohlokwa fao e lego gore go ithuta ka moka go agwa gona ebile go hloma sebaka sa go fihlelela dibaka tša mešomo. E. Melaetša1. Mahloko Kabinete e lebišitše mahloko go ba lapa le bagwera ba: •  Ngaka Sindisiwe van Zyl (45), ngaka ye e bego e ratwa kudu le mogoeletši wa seyalemoya sa Kaya FM yo a kgomilego maphelo a batho ba bantši le go tsenya letsogo kudu go maphelo le go phela gabotse ga setšhaba. • Vukosi Ringani, Nhlaluko Maluleke, Freedom Rihlamfu, Aubrey Chauke, Temba Nyambi, le Thomy Masipenda bao e lego baithuiti ba tshela go tšwa ka Sekolong seo se Phagamego sa Jim Chavani ka seleteng sa Vhembe, ka Limpopo bao ba hlokofetšego ge bene yeo ba bego ba sepela ka yona e thula ntlo.• Mohlomphegimogolo Morwa wa Kgoši Philip, e lego Duke of Edinburgh (100) ka UK• Morena Bhekizizwe Vusimuzi  Mpila (43), yo e bego e le mokgonyana wa Motlatšamopresidente David Mabuza.• Mopresidente Idriss Déby Itno (69) wa Repabliki ya Chad. Kabinete e kgalema dikgaruru tšeo di fetilego ka maphelo a mantši, go akaretšwa le bophelo bja Mopresidente Déby, yo a hlokofetšego ka lebaka la dikgobalo tšeo a di hweditšego ka nako yeo a bego a etile pele mašole ao a bego a elwa le marabele. F. Bao ba thwetšwego mešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1.    Lekgotla la Balaodi la Sekhwama sa Inšorentshe ya bao ba Lahlegetšwego ke Mošomo: (i)    Morena Zola Luswazi (Modulasetulo);(ii)    Morena Edward Malometje Thobejane;(iii)    Mohumagadi Martle Keyter;(iv)    Morena Donald Khumalo;(v)    Mohumagadi Louressé Specht;(vi)    Mohumagadi Vuyiswa Miya;(vii)    Morena Thembinkosi Josopu;(viii)    Mohumagadi Thandiwe Mfulo;(ix)    Ngaka Hamilton Daluxolo Ntsinde;(x)    Morena Takalani Musekwa;(xi)    Mohumagadi Brenda Sibeko; and(xii)    Mohumagadi Ogalaletseng Gaarekwe.2.    Katološo ya nako ya mošomo ya Lekgotla la Balaodi la Boeti la Afrika Borwa:(i)    Morena Siyabonga Dube (Modulasetulo);(ii)    Mohumagadi Mojankunyana Gumbi;(iii)    Morena Aloysius Ikalafeng;(iv)    Morena Enver Duminy;(v)    Mohumagadi Michelle Constant; (vi)    Morena Ravi Nadasen;(vii)    Mohumagadi Kathleen Elizabeth Rivett-Carnac;(viii)    Mohumagadi Lindiwe Sangweni-Siddo;(ix)    Morena Mduduzi Zakwe;(x)    Mohumagadi Zola Baba Tshefu;(xi)    Mohumagadi Gloria Serobe; and(xii)    Mohumagadi Nomzamo Bhengu.3.    Lekgotla la Balaodi la Bolaodi bja Nyutleleara bja Bosetšhaba: (i)    Mohumagadi Vuyiswa Miya;(ii)    Morena Allan Taylor;(iii)    Morena Peter Becker; and(iv)    Mohumagadi Khangela Baloyi.4.    Maloko a Lekgotla la Balaodi la Difilimi le Diphatlalatšo: (i)    Mohumagadi  Zamantungwa Mkosi (Modulasetulo);(ii)    Ngaka Siyasanga Mhlangabezi Tyali; (iii)    Mohumagadi Lungelo Nxele;(iv)    Mohumagadi Agalutchmi Pillay;(v)    Morena Phosa Mashangoane;(vi)    Mohumagadi Gloria Zanele Nkosi;(vii)    Mohumagadi Mpho Sedibe;(viii)    Ngaka Andile Nontso; and(ix)    Moatbokheiti Lufuno Tokyo Nevondwe.5.    Lekgotla la Dithrasti tša Thraste ya Tlhabollo ye e Ikemego:(i)    Mohumagadi Tebogo Magogodi Malaka;(ii)    Morena Krishen Sukdev;(iii)    Mohumagadi Lerato Kumalo;(iv)    Mohumagadi Karabo Siyila;(v)    Mohumagadi Nthabiseng Mkhwanazi;(vi)    Moprofesara Raymond Nkado;(vii)    Morena Mpilo Sakile Mbambisa; (viii)    Mohumagadi Zimbini Hill;(ix)    Morena Tim Sukazi; and(x)    Ngaka Michael Sutcliffe. 6.    Moromiwamogolo le Moromiwa wa Tšhielano ba Khomišene ya Meetse a Magologolo a Lesotho: (i)    Morena Teboho Nkhahle; le(ii)    Ngaka Musa Furumele.7.Mohumagadi Thembelihle Mbatha bjalo ka Mohlankedimogolo wa Ditšhelete (CFO) wa Tirelo ya Maditsela wa Setlamo sa Setšhaba ka Kgorong ya Madulo a Batho, Meetse le Kelelatšhila.8.Mohumagadi Nonhlanhla Nyewula bjalo ka CFO ya SENTECH. 9.Morena Shonisani Mathews Munzhedzi bjalo ka Mohlankedimogolophethiši wa Sehlongwa sa Bosetšhaba sa Diphedi tša Mehutahuta sa Afrika Borwa. 10.Mohumagadi Nondumiso Mandisa Tshikwatamba bjalo ka Motlatšamolaodipharephare (DDG): Ditirelo tša Kgoro ka Kgorong ya Dipapadi, Bokgabo le Setšo. 11.Mohumagadi Constance Moitse bjalo ka DDG: Twantšho ya Bomenetša le Direlo tša Tšhireletšo ka Kgorong ya Merero ya Selegae. 12.Ngaka Nicholas Gilmour Crisp bjalo ka DDG: Inšorensthe ya Maphelo ya Bosetšhaba ka Kgorong ya Maphelo.  13.Morena Allan Golden Zimbwa bjalo ka DDG: Thekgo ya Sethekniki ka Setheong sa Thekgo ya Mananeokgoparara a Mebasepala.14.  Morena Lindokuhle Cedric Mkhumane bjalo ka Molaodipharephare ka Kgorong ya Tlhabollo ya Dikgwebopotlana. Dipotšišo: Mohumagadi Phumla Williams – Seboleledi sa Kabinete Mogala: 083 501 0139"
"Pego ya Kopano ya Kabinete, 12 Mopitlo 2021",13 May 2021,https://www.gov.za/speeches/statement-cabinet-meeting-wednesday-12-may-2021-13-may-2021-0000,https://www.gov.za/nso/speeches/pego-ya-kopano-ya-kabinete-12-mopitlo-2021-13-may-2021-0000,"A. Merero e Bohlokwa Seemong sa Bjale1.  Kabo ya Moento wa Bolwetši bja Kokwanahloko ya Khorona (COVID-19)1.1.  Ka Mošupologo wa la 17 Mopitlo 2021, kabinete e netefaditše leswa taba ya go thoma ga Legato la Bobedi la lenaneo la kabo ya meento. Legato le le tla thoma ka go entelwa ga batho ba mengwaga e 60 le go feta, gomme dikgoro tša Maphelo tša diprofense le tša bosetšhaba di tla phatlalatša tshedimošo ya mabapi le fao mafelo a go entela a go feta 3 000 a lego gona.  Go thoma ga Legato la Bobedi go tla sepetšana mmogo le go entelwa ga bašomedi ba tša maphelo bao go entelwa ga bona go amilwego ke mathata a mabapi le melawana yeo e amilego moento wa Johnson & Johnson go la USA le Yuropa. Lenaneo la go entela la Sisonke, leo le okeditšwego go fihlelela mafelo a 95 go phatlalala le naga, le šetše le entetše bašomedi ba tša maphelo ba go ka ba 434 980 gomme lona le tla fihla bofelong ka la 14 Mopitlo 2021. Kabinete e thabišitšwe ke gore bašomedi ba tša maphelo bao ba sego ba entelwa ba tla entelwa ka moento wa Pfizer go ya pele, ntle le ge seo se ka fetolwa.  1.2.  Kabinete e kgopetše batho ba mengwaga e 60 le go feta go ingwadiša Lenaneong la Elektroniki la go Ingwadišetša go Entelwa kgahlanong le COVID-19 ka go ya websaeteng ya https://vaccine.enroll.health.gov.za. Bao ba se nago inthanete goba sellathekeng sa go ba le inthanete ba ka ingwadiša ka go romela molaetša ka mokgwa wo: *134*832*nomoro ya boitsebišo#. Boingwadišo bo ka dirwa le ka nomoro ya WhatsApp ka go romela lentšu le “REGISTER” go 0600 123 456. Badudi ba swanetše ba netefatše gore ba tsenya nomoro ya mogala mmogo le tšhupabodulo tša nnete gore ba kgone go romelwa tshedimošo ka ga lenaneo la go entela, ge go hlokega. Bao ba se nago mararankodi a theknolotši ba ka ingwadiša lefelong la go entela la kgauswi le bona goba go bašomedi ba tša maphelo bao ba tla etelago ditšhaba tša go fapafapana. 1.3.  Go bohlokwa gore batho ba ingwadiše ka ge seo se tla ba kgontšha go kgatha tema ka lenaneong la go entela gape le go dira gore ba fihlelege ge go ka hlokega gore ba hloke tekolo ya tša maphelo ka moso. 1.4. Ga o hloke go ba le tatha goba moya gore o ingwadiše ka molaetša wa SMS goba WhatsApp. Bao ba itemogelago mathata ge ba leka go ingwadiša ba ka letšetša mogala wa COVID-19 go 0800 029 999. 1.5. Kabinete e tsebišitšwe ka ga seemo sa ditaba mabapi le diphetetšo tša COVID-19 ka nageng ya India, gomme ya thekga sephetho sa go fa India dithušagohema, e dira seo bjalo ka go kgatha tema ga Afrika Borwa boikgafong bja gore ntwa kgahlanong le COVID-19 lefaseng ka bophara e hloka tšhomišanommogo. 1.6. Kabinete e lemoga gape dipelaelo tša MaAfrika Borwa ka ga maemo a COVID-19     ka India, gomme e rata go netefaletša MaAfrika Borwa gore Kgoro ya Maphelo le boramahlale ba borena ba tšwela pele go bea seemo sa ka nageng yeo leihlo le gore magato a tlhokomelo le mekgwa ya maleba e a phethagatšwa gore ba šireletšwe. 1.7. Go tlaleletša seo, Kabinete e tsebišitšwe gape le ka ga koketšego e nnyane ya diphetetšo tša COVID-19 ka mo nageng gape le phethagatšo ya magato ao a hlokegago go fokotša phatlalalo ya tšona. 1.8.  Kabinete e gopotša MaAfrika Borwa ka moka go tšwela pele go latela magato a tša maphelo a go thibela go phatlalala ga COVID-19 ka go apara dimaske ge ba le mafelong a setšhaba; go bula sekgoba sa mitara le seripa; go hlapa diatla ka meetse le sesepe goba go šomiša sanithaesa ya go ba le setagi sa 70%; mmogo le go efoga maeto a go se hlokege gape le go dula ka gae. 2.    Karolo ya Tumelelano ya Makala ao a Amanago le Kgwebišano ya Thoto ya Mogopolo (TRIPS) ge go etla Meentong ya COVID-192.1.    Kabinete e amogetše thekgo go tšwa go Amerika gore dikarolo tša TRIPS Mokgatlong wa Kgwebišano ya Lefase (WTO) di beelwe ka thoko ge go tla mererong ya go dira meento ya COVID-19.2.2.    Afrika Borwa le India ke kgale di ipiletša gore WTO e beele ka thoko TRIPS. Go beela ka thoko TRIPS go tla kgontšha dinaga go ikhumanela mehuta ya teknolotši yeo e tla matlafatšago go hlangwa ga meento ya COVID-19 ka bontšhi. Kgato ye e dirile gore dinaga tša go feta 100 go balwa le China di thekge phethagatšo ya gore WTO e beele ka thoko dikarolo tše dingwe tša TRIPS 2.3.    Go se fihlelelege bonolo ga meento ya COVID-19 go thibetše bontšhi bja dinaga tšeo di hlabologago, kudu tša ka Afrika, go ba le tšwelopele ntweng kgahlanong le COVID-19. Kgopolo ya Kabinete ke gore go thibela dinaga gore di ihlamele meento yeo elego ya tšona mo nakong ya mahu a mantšhi a go hlolwa ke kokwanahloko ya khorona go nyefiša mooko. 2.4.    Ka go realo, Kabinete e amogela boikgafo ka dibilione tše tharo tša diranta go tlo thuša gore Afrika Borwa e fiwe didirišwa tša theknolotši ya moragorago tša go kgona go tšweletša meento le mekgwa ya go alafa. Se se tšebišitšwe ke Ngaka Patrick Soon-Shiong yoo elego rakgwebo wa moAfrika Borwa yoo a dulago ka Amerika, yoo a gwebago ka tša theknolotši ya go amana le tša maphelo. 2.5.    Kabinete e reta thekgo yeo e tletšego ya Ngaka Patrick Soon-Shiong le baratabatho ba bangwe kabong ka go lekana ya meento, diphekolo le dikalafi tša COVID-19.2.6.    Kabinete e thabela gape Ngaka Patrick Soon-Shiong ge a hlathile Afrika Borwa go ba yeo e gatetšego pele tšwetšongpele ya tša mahlale, bašomi, bokgoni bja mošomo mmogo le phišegelo ya go tšweletša meento ya legato la bobedi go lwa le mehuta ya kokwanahloko ya khorona yeo e ka dirago gore meento yeo e lego gona e se šome botse. 3.    Setšhaba sa Covie se Fiwa Naga 3.1.    Kabinete e amogetše ge Motlatšapresidente David Mabuza a fane ka diyelwana – a dira seo maemong a gagwe bjalo ka Modulasetulo wa Komiti ya Ditona (IMC) mererong ya Mpshafatšo ya Naga – go setšhaba sa Covie ka Profenseng ya Kapa Bodikela ka la 30 Moranang 2021. 3.2.    Go fa setšhaba sa Covie naga ke karolo ya mošomo woo o tšwelago pele wa IMC mererong ya Mpshafatšo ya Naga go sepetša ka lebelo phihlelelo ya naga bjalo ka karolo ya go lokiša bošaedi bja mmušo woo o fetilego wa kgethologanyo. 4.    Letšatši la Bašomi (1 Mopitlo)4.1.    Kabinete e tiišeleditše gore bašomi e tla dula e le seikokotlelo sa ikonomi ya setšhaba ebile ke bona dikokwane tša go aga bokamoso bjo kaone bja bohle. 4.2.    Kabinete e lemogile seabe se mpe sa leuba la COVID-19 go bašomi, ka ge bontšhi bja bašomi bo feletšwe ke mešomo, mmogo le go fokotšwa ga megolo e le ge bengmešomo ba lebiša didirišwa le šedi ya bona tabeng ya go phološa maphelo. 4.3.    Le ge go na le mathata a ikonomi, mmušo o tšwela pele o eme ka go tia boikgafong bja wona go netefatša gore Afrika Borwa e tšwela pele go lwela le go šireletša ditokelo tša bašomi. 5.    Letšatši la Boditšhabatšhaba la Baoki (12 Mopitlo)5.1     Kabinete e lemogile gore kopano ya yona e be e swerwe ka letšatši leo lefase le ketekago Letšatši la Boditšhabatshaba la Baoki, gomme e bušeleditše molaetša wa yona wa go leboga baoki ba ka Afrika Borwa, ba ka kontinenteng ya Afrika le ba lefase ka bophara ka boikgafo bja bona ge ba lebagane le leuba le šoro la COVID-19. 5.2    Baoki, mmogo le bašomi ba bangwe ba tša maphelo, ba tšwela pele go eta pele ntwa kgahlanong le COVID-19 yeo e beago maphelo a bona le a malapa a bona kotsing. Mmušo o tla dula o leboga kgotlelelo, boineelo le boematia bja baoki ba ka Afrika Borwa ge ba le ntweng kgahlanong le COVID-19. 6.    Go Abelana ka Madi 6.1.    Kabinete e ipiletša go MaAfrika Borwa ao a itekanetšego ka tša maphelo go aba madi ba abela Tirelo ya Madi ya Bosetšhaba ka Afrika Borwa (SANBS) yeo gabjale e nago le tlhokego e kgolo ya madi. 6.2.    Ba SANBS ba tlile ka mekgwa ya tlhokomelo yeo e tseneletšego ya go netefatša gore baabi bao ba yago dikliniking tša bona ba bolokegile, ka go ba lekola seemo sa bona sa maphelo. 6.3.    Go hwetša tshedimošo ka botlalo, batho bao ba ratago go aba madi ba ka ikopantšha le ba SANBS mo nomorong ye ya go se lefelwe: 0800 11 9031 go tloga ka Mošupologo go fihla ka Labohlano (07:00 – 17:00). 7.    Palestina7.1    Kabinete e kgadile ka bogale go hlaselwa ga bagwanti ba MaPalestina Moskeng wa Al Aqsa le Dome on the Rock mmogo le go rakwa goo go sego molaong ga MaPalestina metseng ya bona go la Sheikh al Jarrah ka Jerusalema Bohlabela yeo e thopilwego, e le ge go direlwa gore BaIsiraele ba tle ba hlome metse ya bona moo. Ditiro tša BaIsiraele e tloga e le kgatako e kgolo ya molao wa boditšhabatšhaba, gape ebile ke go nyatša Ditharollo tša Lekgotla la tša Tšhireletšo la Ditšhaba-Kopano (UNSC) go balwa le Ditharollo 446 (1979) le 2 334 (2016) tšeo di ipiletšago phatlalatša gore Isiraele e emiše ka go thopa; gape le go phethagatša ditokelo tša batho ba Palestina, go balwa le go ipuša le go ikema.  7.2    Kabinete e ipiletša go Isiraele go emiša ka ditlhaselo tše šoro go MaPalestina gomme e ikgafele maitekelong a Boditšhabatšhaba ao a nepilego tsošološong ya tshepedišo ya sepolotiki yeo e tla lebišago go hlolweng ga mmušo wa Palestina woo o šomago, woo o phedišanago ka khutšo le wa Isiraele ka mellwaneng yeo e tsebegago maemong a boditšhabatšhaba, gomme seo se ihlamile go tharollo ya la 4 Ngwatobošego 1967, gomme Jerusalema Bohlabela e le motsemošate wa Palestina. 8.    Magato ao a Tšeerwego ke United Kingdom (UK) go Thekga Maitekelo a Makala a Phethagatšo ya Molao ka Afrika Borwa 8.1    Kabinete e amogetše magato ao a tšeerwego ke UK ka go thušeng Afrika Borwa go lwa kgahlanong le bomenetša ka go tšea magato kgahlanong le batho bao ba belaelwago go ba ba dirile ditiro tša bofora le bomenetša ka mo nageng. 8.2    Ka go realo, Kabinete e amogetše go swarwa ga Morena Michael Lomas ka nageng ya UK yoo a amanywago le molato wa bofora le bomenetša ka Afrika Borwa, gomme ebile e amogetše le mabaka a peili ao a beilwego ke dikgorotsheko ka UK. 8.3    Go tlaleletša seo, Kabinete e amogetše go bewa ga dikiletšo ke ba United Kingdom go barwarre, Morena Ajay, Morena Atul le Morena Rajesh ba ga Gupta, mmogo le mošomišanikabona, Morena Salim Essa karolong ya bona ya “mokgwa wo mobe wa bomenetša ka Afrika Borwa woo o hlotšego tshenyo e kgolo” ikonoming ya Afrika Borwa le go MaAfrika Borwa. 9.    Dithulano ka Mozambique9.1.    Kabinete e tšwela pele go ba le pelaelo mabapi le seemo sa ka Mozambique gomme e tšwela pele go se bea leihlo. Ka go realo, Kabinete e boletše gore e thekga ka botlalo maitekelo a mokgatlo wa Tlhabollo ya Dinaga tša Borwa bja Afrika gore o tliše khutšo le tšhireletšo, mmogo le poelano le tlhabollo ka Mozambique. 10.    ACWA Power e Humana Mašeleng a go tlo Šoma Setišing sa Mohlagase sa Redstone Concentrated Solar Power Plant10.1    Kabinete e amogetše tsebišo ya gore ACWA Power e filwe mašeleng a R11.6 bilione ao a tlo šomišwago setišing sa mohlagase sa Redstone Concentrated Solar Power Plant ka profenseng ya Kapa Leboa. Setiši se ke karolo ya diprotšeke tša mananeokgoparara ebile ke peeletšo e kgolo ya maatla a mohlagase ao a sa felego ka nageng ya borena. 10.2    Setiši sa Redstone se lebeletšwe go tlo tšweletša dimekawate tše 100 tša maatla a mohlagase ao a sa felego, gomme sona se letetšwe go fetšwa go agwa mafelelong a ngwaga wa 2023, gomme se tla tšweletša mohlagase woo o sa kgaogego ka metseng e 200 000. B.    Diphetho tša Kabinete 1.    Lenaneo la Meketeko ya Bosetšhaba ya Mabapi le Ngwaga wa bo 25 wa go Hlangwa ga Molaotheo wa Ripaboliki ya Afrika Borwa wa 19961.1.    Ngwaga o ke ngwaga wa bo-25 esale ge Afrika Borwa e amogela Molaotheo wa yona ka la 8 Mopitlo 1996, elego Molaotheo woo le gabjale o sa retwago ke ye mengwe e kaonekaone lefaseng ka bophara. 1.2.    Ka go realo, Kabinete e fetišitše Lenaneo la Meketeko ya Bosetšhaba la ngwaga ka moka la go keteka ngwaga wa bo-25 wa Molaotheo wa Ripaboliki ya Afrika Borwa wa 1996 leo le tla etwago pele ke Kgoro ya Toka le Tlhabollo ya Molaotheo. 2.    Kopano ya Bohlano ya Ditona tša Lefase ya Mabapi le go Fedišwa ga Tšhomišo ya Bana2.1.    Kabinete e fetišitše taba ya gore Afrika Borwa e tlo swara Kopano ya Bohlano ya Ditona tša Lefase ya mabapi le Go Fedišwa ga Tšhomišo ya Bana go tloga ka la 2 go fihla ka la 4 Mopitlo 2021. Kopano ye e swarwa mengwageng e mengwe le e mengwe e meraro ka tlase ga boetapele bja Mokgatlo wa tša Mešomo wa Boditšhabatšhaba. Ka baka la leuba la COVID-19, kopano ye e šutišitšwe go tloga go 2021 go ya go 2022. 2.2.    Kopano ye e tla boledišana ka maitekelo a dinaga tša lefase a go fediša bothata bja go šomišwa ga bana. Dinaga tšeo e lego maloko di tla humana monyetla wa go bolela ka dikimollo tšeo di tlilego ka tšona tsa go emiša go šomišwa ga bana. Afrika Borwa e na le Lenaneo la Ditiro tša Kgahlanong le Tšhomišo ya Bana leo le hlahlago naga tabeng ya go fedišwa ga tšhomišo ya bana.  3.    Tshepedišo ya Bonolofatši Bakeng sa Phethagatšo ya Diprotšeke tša Mananeokgoparara3.1.    Kabinete e fetišitše Tshepedišo ya Bonolofatši, ditsela le ditshepedišo phethagatšong ya diprotšeke tša mananeokgoparara woo o adilwego ke Kgoro ya Mešomo ya Setšhaba le Mananeokgoparara (DPWI). Tshepedišo ya bonolofatši e tla kgatha tema tabeng ya go netefatša gore go ba le tshepedišo ya go sepela ka molao ya go boledišana le ditšhaba ge go etla go ageng mananeokgoparara. 3.2.    Mokgwa wo o tla ka ditshepedišo tšeo di lekanetšego tšeo di tla rego ge di phethagatšwa tša matlafatša tšhomišanommogo le tshepano gare ga mmušo le ditšhaba. 4.    Go Oketšwa ga Nako ya Maemo a Masetlapelo a Bosetšhaba4.1.    Kabinete e fetišitše go oketšwa ga nako ya Maemo a Masetlapelo a Bosetšhaba a COVID-19 go fihla ka la 15 Phupu 2021. Koketšo ye e dirilwe go ya le ka Karolo 27(5)(c) ya Molao wa Taolo ya Masetlapelo wa 2002 (Molao wa bo 57 wa 2002). Koketšo ye e dumelela gore dikiletšo le melao ye e lego gona di tšwelele go šomišwa bjalo ka ge di dirilwe ke makala a mmušo go fokotša seabe sa masetlapelo seo se lego gona maphelong le boitekanelong bja batho. 5.    Kimollo ya Mmasepala wa Selegae wa Lekwa5.1. Kabinete e amogetše tshedimošo ka ga Taelo ya Kgorotsheko yeo e laetšego Mmušo wa Bosetšhaba go tsena ka bogare tshepedišo ya Mmasepala wa Selegae wa Lekwa ka Mpumalanga go ya le ka dinepo tša Karolo 139 (7) ya Molaotheo yeo e dumelelago mmušo wa bosetšhaba go sekaseka go palelwa ga tshepetšo ya pušo le matlotlo ka mmasepaleng. 5.2. Taelo ya Kgorotsheko, yeo e filwego go ya le ka tumelelano ya makala ka moka ao a laetšwego, gare ga tše dingwe e bolela gore Mmušo wa Ripaboliki ya Afrika Borwa o laelwa go tsena ka bogare merero ya ka Mmasepaleng wa Selegae wa Lekwa go ya le ka Karolo 139(7) ya Molaotheo e balwa mmogo le Karolo 150(1)(b) ya Molao wa Taolo ya Ditšhelete tša Mmasepala wa 2003 mo nakong ya go se fete matšatši a lesomenne go tloga ka letšatši leo Taelo ya Kgorotsheko e tšwelego.  5.3. Kabinete e rarolotše kopanong ya yona ya la 12 Mopitlo 2021 gore leano la tsošološo ya tša ditšhelete e be la kgapeletšo, gore Lekgotla la Mmasepala wa Selegae wa Lekwa le phatlalatšwe gomme go thwalwe Mosepediši go ya le ka Karolo 139(5)(a) le (b) ya Molaotheo, e balwa mmogo le Karolo 146(3)(a) ya Molao wa Taolo ya Ditšhelete tša Mmasepala.5.4.  Kabinete e tšwetše pele ya thekga go phatlalatšwa ga Lekgotla la Mmasepala wa Lekwa. Ditona, ya Matlotlo mmogo le ya Pušotirišano le Merero ya Setšo, di tla tsebiša dipeakanyo tšeo di tla phethagatšwago go bušetša mmasepala maemong a makaone le go netefatša gore kabo ya ditirelo e a boa.C.    Melaokakanywa 1.    Molaokakanywaphetošwa wa Dithunya wa 20211.1.    Kabinete e fetišitše go phatlalatšwa ga Molaokakanywaphetošwa wa Dithunya wa 2021 gore setšhaba se fe ditshwayatshwayo ka wona. Molaokakanywa o šišinya taolo yeo e tseneletšego ya dithunya gape le go hlangwa ga Lenaneo la go Ngwadiša Dithunya la Bosetšhaba. Diphetošo tše di tla thuša go fokotša palo ya dithunya tšeo batho ba nago le tšona, gomme seo se ka fokotša ditiro tša bosenyi bjo šoro. Molaokakanywa o kaonafatša gape tshepedišo, taolo ya dithunya gape le mokgwa wa go dira dikgopelo tša go ba le sethunya.  2.    Molaokakanywaphetošwa wa Tšhireletšo ya Temokrasi yeo e Ithekgilego ka Molaotheo Kgahlanong le Ditiro tsa Botšhošetši le tše Dingwe tša go Amana le Bjona 2.1.    Kabinete e fetišitše phatlalatšo ya Molaokakanywaphetošwa wa Tšhireletšo ya Temokrasi yeo e ithekgilego ka Molaotheo Kgahlanong le Ditiro tsa Botšhošetši le tše dingwe tša go amana le Bjona gore setšhaba se dire ditshwayatshwayo go wona. Tebeleloleswa ye ya Molaokakanywa wo ke go dira gore molao wo o sepelelane le melao ya boditšhabatshaba yeo e lebeletsego go lwa le botshošetši. 2.2.    Lekgotla la Tšhireletšo la UNSC le amogetše ditharollo tše ntšhi tša go fapafapana tša go matlafatša mekgwa ya go lwa le botšhošetši lefaseng. Dinaga tšeo e lego maloko di rwele maikarabelo a go phethagatša mekgwa ye gagabotšona.2.3.    Ditokišo tše di fa tlhaloso yeo e tletšego ya tše dingwe tša ditlhaloso tšeo di lego ka Molaong gomme di oketša le ka lenaneo la melato, kudu go batho bao ba tšwago, ba lebilego goba ba fihlilego nageng efe goba efe ka maikemišetšo a go tlo ba karolo goba go thekga dihlopha tša batšhošetši. Molaokakanywa wo o iletša go phatlalatšwa ga dingwalwa tšeo di rwelego ditaba tšeo di amanago le botšhošetši. Ditokišo tše di arabela gape le dihlokwa tšeo di bonagaditšwego ke Bolaodi-Phethiši bja go Lwa le Botšhošetši go la UN. 3.    Molaokakanywaphetošwa wa Maemo a Ditšweletšwa tša Temo3.1.    Kabinete e fetišitše go išwa ga Molaokakanywaphetošwa wa Maemo a Ditšweletšwa tša Temo Palamenteng gore o yo alwa. Molao wa Maemo a Ditšweletšwa tša Temo wa 1990 (Molao wa bo-119 wa 1990) o dumelela taolo ya dithekišo le dithomelontle tša ditšweletšwa tša temo tše itšego gape le go tšweletša pele taba ya tšhireletšo ya dijo. 3.2.    Dikimollo tše di lebeletše go šireletša bareki. Ditokišo tšeo di šišintšwego di matlafatša motheo wa melao ge go etla tšweletšong, tša maphelo le tšhireletšo ya dijo go ditšweletšwa tša temo. Molaokakanywa o tiiša mekgwataolo ge go etla tabeng ya dipelaelo ge go bewa dileipolo ditšweletšweng ge di yo rekišwa, gomme ebile o tsebagatša mekgwa ya go fapafapana ya go lekola le go hlakiša, gare ga tše dingwe. 3.3.    Molaokakanywa wo o fetile dipoledišanong tša setšhaba le batšeakarolong ba maleba gomme o tla feta tshepedišong e nngwe gape yeo e tseneletšego ya ka Palamenteng pele o ka fetišwa go ba molao. 4.    Molaokakanywa wa Maphelo a Dimela le Boitekanelo bja Tšona wa 20204.1.    Kabinete e fetišitše go tliišwa ga Molao wa Maphelo a Dimela woo o išwago Palamenteng. Molaokakanywa o lebeletše go tšwetša pele taba ya polokego go lebeletšwe thomelontle le go romelwa ka nageng ga ditšweletšwa tša go tšwa dinageng tše dingwe. Wona o lokiša magato ao a tsebagatšago dijedi tša go tšwa nageng dišele, tšeo di ka bago le mohola gape le malwetši, gomme o bea melawana ya dimela dišele tšeo di ka no se bego le mohola. Ditokišo tše di sepetšana le didirišwa tša boditšhabatšhaba tšeo Afrika Borwa e lego karolo ya tšona. 4.2. Afrika Borwa ke karolo ya Tumelelano ya WTO Phethagatšong ya Tumelelano ya Mekgwa ya Tša Maphelo le Boitekanelo bja Dimela, le Tumelelano ya Boditšhabatšhaba ya Tšhireletšo ya Dimela. 4.3.    Molaokakanywa wo o tla phumola Molao wa bjale wa Dijedi wa 1983 (Molao wa bo36 wa 1983) woo o sa akaretšego Tumelelano ya WTO le Tumelelano ya Boditšhabatšhaba ya Tšhireletšo ya Dimela. Wona o tla tšwetša pele taba ya polokego ya kgwebišano ka tša temo ge go etla go thomelokagare le thomelontle bakeng sa Afrika Borwa. 5.    Molaokakanywaphetošwa wa Bosetšhaba wa Setheo sa Bolaodi bja Nyuklea 5.1.    Kabinete e fetišitše go phatlalatšwa ga Molaokakanywaphetošwa wa Bosetšhaba wa Setheo sa Bolaodi bja Nyuklea gore setšhaba se dire ditshwayatshwayo. Molaokakanywa wo o lebeletše go sekaseka go hlaelela goo go lego gona ka Molaong wa bjale wa Setheo sa Bolaodi bja Nyuklea wa 1999 (Molao wa bo-47 wa 1999). Wona o matlafatša dinepo tša phethagatšo ya molao ka balekodi gape le dikotsi tša go amana le polokego mošomong ga bašomedi ba moyeng. O lebeletše gape gore o sepetšane le dingwalwa tša Setheo sa Boditšhabatšhaba sa tša Maatla a Diathomo le mešomo ya yona. Afrika Borwa ke leloko la Setheo sa Boditšhabatšhaba sa tša Maatla a Diathomo.6.    Sethalwa sa Molaokakanywa wa Tlhabollo ya Didirišwa tša Tšweletšo ya Oli e Tala6.1.    Kabinete e fetišitše go išwa ga Sethalwa sa Molaokakanywa wa Tlhabollo ya Didirišwa tša Tšweletšo ya Oli e Tala Palamenteng. Molaokakanywa wo o tla ka motheo wa melao le go hlama melao go hlama tikologo yeo e loketšego bobeeletši, kgolo le tlhamo ya mešomo ka mmarakeng wa tšweletšo ya didirišwa tša oli e tala. Wona o fana le ka tlhaloso yeo e tletšego ya, gare ga tše dingwe, lenaneo la go dira dikgopelo; go abja ga mangwalo a tumelelo le ditokelo; go fetišetša ditokelo pele; go kgatha tema ga bathobaso; go kgatha tema ga Mmušo; dinyakwa tša neeletšano ya direkwa bakeng sa bao ba nago le ditokelo tša oli e tala gore ba rekiše persente e tee ya oli e tala, ba e rekišetše Khamphani ya Mmušo ya Oli e Tala ka theko ya mebarakeng.D.    Ditiragalo Tšeo di sa Tlago 1.    Letšatši la Afrika1.1.    Afrika Borwa e tla re mmogo le kontinente ya Afrika ka bophara ya keteka Letšatši la Afrika ka Labobedi la 25 Mopitlo 2021. Letšatši le ke monyetla wa go tšweletša pele kopano ya Afrika, go tiišetša tšhomišano ya dilete le go ikgafa leswa ga Afrika go sepela tsela e tee.1.2.    Letšatši la Afrika le Kgwedi ya Afrika di re thuša go kwešišana bokaone bjalo ka MaAfrika mo kontinenenteng le ka dinageng dišele. Ge re keteka Letšatši la Afrika, re dira bjalo re lemoga gore COVID-19 e tšwela pele go ba bothata ditšhabeng ka moka mo kontinenteng. Re swanetše re šome mmogo ka moka ga rena go lwa le kokwanahloko le go netefatša gore batho ba mo kontinenteng ba bolokegile ka moka. 2.    Kopano ya Tša Maphelo ya Lefase 2.1    Ka la 21 Mopitlo 2021, Mopresidente Ramaphosa o tla tšea karolo Kopanong ya Tša Maphelo ya Lefase yeo e tla swarwago ka tšhomišano ke Komišene ya Yuropa le Italy mo dinaga ka bobedi e tla bego e le badulasetulo ba G20.2.2    Kopano ye ke monyetla wa gore G20, baetapele bao ba memilwego, dihlogo tša mekgatlo ya boditšhabatshaba le ya selete, mmogo le baemedi ba ditheo tša maphelo tša lefase ba abelane ka seo ba ithutilego sona mabapi le leuba la COVID-19, gomme ba hlame ba be ba thekge melao ya ‘Rome Declaration’.2.3    Go letetšwe gore melao ye e tla lebelela tšwelopele ya tšhomišano ya mebušo le go swarišana mmogo go thibela mathata a tša maphelo a ka moso, gape le go ikgafa mmogo go aga lefase leo le phetšego botse, le bolokegilego ebile le sepetšwa gabotse. 3.    Leeto la Mopresidente la go ya France3.1    Mopresidente Cyril Ramaphosa o tla etela go la Paris, France go tloga ka la 17 go fihla ka la 19 Mopitlo 2021 go yo kgatha tema Kopanong ya Thekgo ya Diikonomi tša Afrika ka Mašeleng yeo e tla etwago pele ke Mopresidente Emmanuel Macron ka la 18 Mopitlo 2021. 3.2    Kopano ye e hlolwa ke temogo ya gore leuba la COVID-19 le tlišitše mathata ao a bego a se a letelwa a tša maphelo le ikonomi lefaseng ka bophara. Le ge go le bjalo, diikonomi tša Afrika, kudukudu ka seleteng sa Sub-Sahara, di amilwe kudu ebile di ile tša wa ka 2020, morago ga mengwaga e 25 ya kgolo ye e bego e tšwela pele. gomme go di tsošološa ka 2021 go boima. Le ge go le bjalo, kontinente e na le maatla le bokgoni bja go gola. 3.3    Kopano e tla kgobokanya baetapele ba Afrika le bašomišanimmogo le bona, le dihlogo tša ditheo tša mašeleng tša boditšhabatšhaba, ka maikemišetšo a go šoma mmogo go thuša go tliša tsošološo yeo e matlafetšego ebile e akaretša. Tsošološo ye e tla thewa godimo ga go lekala la leo le šomago ka matšato la poraefete gape le go oketša boipereki. Leano la tsošološo le tla lebelela gape go hlohleletša kgolo le go oketša lebelo la phetogo e tala ya titšithale go ya le ka Dinepo tša Tlhabollo ya Saruri le Tumelelano ya Paris go Phetogo ya Leratadima.  E.    Melaetša1.    DitebogišoKabinete e rometše ditebogišo go: Sehlopha sa Afrika Borwa sa lebelo la go neeletšana la dimitara tša 4x100 ge se thopile metale wa gauta Diphadišanong tša Lefase tša Relay go la Silesia, nageng ya Poland. Batšweletši ba lenaneo la tokumentari ya Netflix ya ka Afrika Borwa le bitšwago My Octopus Teacher leo le thopilego sefoka sa Oscar sa Tokumentari e Kaonekaone.Sehlopha sa Kgwele ya Maoto sa Tshakhuma Tsha Madzivhandila ka go dira histori ka go fenya sehlopha sa Chippa United ka nno e tee go lefela nakong ya makgaolakgang a Sebjana sa Nedbank Lepatlelong la Foreisetata ka Bloemfontein ka Mokibelo wa la 8 Mopitlo 2021, mola e le sehla sa sona sa mathomothomo ka lliking ya DStv Premiership. Sehlopha bjale se tla emela naga Sebjaneng sa CAF Confederations sehleng seo se tlago.  2.    MatshedišoKabinete e rometše matshedišo go malapa le bagwera ba: Morena Abderrahmane Benkhalfa (72), setsebi sa tša ditšhelete ebile e le Tona ya maloba ya Ditšhelete ka nageng ya Algeria. Nakong ya ge Mopresidente Cyril Ramaphosa e be e le Modulasetulo wa AU, o ile a thwala Morena Benkhalfa go ba yo mongwe wa Baemedi bao ba Ikgethilego ba bahlano ba AU bakeng sa merero ya COVID-19 gore ba šome tabeng ya go kgopela thekgo ya mašeleng le efe goba efe go tšwa dinageng tša boditšhabatšhaba mo maitekelong a kontinente ya Afrika a go lwa le leuba la COVID-19. Mme Nadia Goetham (46), mophatlalatši yoo a betlilego bokamoso bja gagwe ka lefapheng la boraditaba leo a ilego a le tlogela gomme a yo šoma ka lekaleng la bophatlalatši moo a bilego le seabe se segologolo. Yena e be e le mothekgi yo mogolo wa dipuku le boanegi bja dikanegelo, gomme o be a na le kgahlego e kgolo tlhabollong ya batho ba bangwe. Morena Isaac Mogase (78), yoo a kilego a kgethwa go ba ratoropo wa mathomo wa City of Johannesburg ka mmušong wa temokrasi go tloga ka 1995 go fihla ka 2000. Yena e be e le molwelatokologo le mahlwaadibona wa mekgatlo ya go lwela tokologo.  Kgošigadi Shiyiwe Mantfombi Dlamini-Zulu (65), kgošigadi ya motšwaoswere ya Setšhaba sa amaZulu. Yena o be a kgethilwe go ba Kgošigadi ya motšwaoswere ya Setšhaba sa amaZulu morago ga go hlokofala ga monna wa gagwe, Kgošikgolo Goodwill Zwelithini kaBhekuzulu (73) ka kgwedi ya Hlakola 2021.   F.     Go Thwalwa Batho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba. 1.    Maloko a Lekgotla la Bosetšhaba la Kwalakwatšo ya tša Temo(i)    Morena Gerhard Schutte;(ii)    Morena Angelo Petersen;(iii)    Moprofesa Mzukisi Qobo;(iv)    Morena André Jooste;(v)    Mme Thandeka Ntshangase;(vi)    Morena Sifiso Julius Mhlaba;(vii)    Mme Nonie Mokose;(viii)    Mme Shandini Naidoo;(ix)    Mme Fezeka Mkile; le(x)    Ngaka Sharon Thembi Xaba.2.    Mme Susan Clare Middleton o thwetšwe go ba Motlatša-Molaodipharephare (DDG) ka lekaleng la Taolo ya Boreahlapi ka Kgorong ya Dithokgwa, Boreahlapi le Tikologo. 3.    Mme Thembisa Fitshane o thwetšwe go ba Motlatša-Molaodipharephare ka lekaleng la Thuto le Tlhahlo ya Setšhaba ka Kgorong ya Thuto ya Godimo le Tlhahlo. 4.    Morena Khumbula Ndaba o thwetšwe go ba Motlatša-Molaodipharephare ka lekaleng la Ditirelo tša Thekgo ya Tshepedišo ka Kgorong ya Tlhabollo ya Leago.5.    Mme Sebolelo Mercedes Zwane o thwetšwe go ba Motlatša-Molaodipharephare ka lekaleng la Togamaano le Thekgo ka Kgorong ya Saentshe le Bohlami. 6.    Ngaka Kgosientso David Ramokgopa o thwetšwe go ba Hlogo ya setheo sa Infrastructure South Africa ka Kgorong ya Mešomo ya Setšhaba le Mananeokgoparara. Dipotšišo:Mme Phumla Williams – Seboleledi sa Kabinete Mogala: 083 501 0139 "
"Polelo ya Kopano ya Kabinete ya Laboraro, 26 Mopitlo 2021",27 May 2021,https://www.gov.za/speeches/statement-cabinet-meeting-wednesday-26-may-2021-27-may-2021-0000,https://www.gov.za/nso/speeches/polelo-ya-kopano-ya-kabinete-ya-laboraro-26-mopitlo-2021-27-may-2021-0000,"A.    Merero e Bohlokwa Seemong sa Bjale1.    Kabo ya Moento wa Bolwetši bja Kokwanahloko ya Khorona (COVID-19)1.1.    Kabinete e thabišitšwe ke gore Legato la Bobedi la lenaneo la kabo ya moento le thomile botse le gore diketekete tša batho bao ba nago le maswanedi a go entelwa ba šetše ba entetšwe. 1.2.    Mafelo ka moka a go entela go phatlalala le naga a ikemišeditše go thuša bao ba rometšwego tshedimošo ka ga go entelwa. Kabinete e gopotša batho ka moka bao ba etelago mafelo a go entela go latela melao ya tša maphelo ya go apara maske, go tlola sanithaesa le go bula sekgoba gore ba itšhireletše le go šireletša ba bangwe. Tshedimošo ya gore mafelo a a humanega kae e gwetšagala websaeteng ya:    https://sacoronavirus.co.za/2021/05/12/active-vaccination-sites/. 1.3.    Ge re le gare ka lesolo la lefase ka moka la go entela batho, Kabinete e thabišwa ke gore batho ba go feta dimilione tše pedi ba šetše ba ingwadišitše Lenaneong la Elektroniki la go Ingwadišetša go Entelwa (EVDS) go https://vaccine.enroll.health.gov.za.1.4.    Go netefatša gore ga go yoo a tlogelwago ka ntle, go na le mekgwa ya go fapafapana yeo ka yona motho a ka ingwadišago. Kabinete e ipiletša go bao ba nago le mengwaga e 60 le go feta gore ba ingwadiše lenaneong la EVDS. Maloko le bagwera ba batho ba mengwaga e 60 le go feta ba kgopelwa gore ba ba hlohleletše ba be ba ba thuše go ingwadiša. 1.5.    Batho ba ka šomiša WhatsApp go ingwadiša, ka go romela lentšu le ‘Register’ go 0600 123 456 goba ka go romela molaetša wa SMS ka mokgwa wo: *134*832*nomoro ya boitsebišo#. Tirelo e ke mahala dinetwekeng ka moka tša dillathekeng ka Afrika Borwa. Batho ba ka ingwadiša le ka go letšetša mogala wa go se lefelwe wa 0800 029 999. 1.6.    Kabinete e tšwetše pele ya gopotša maAfrika Borwa ka moka ka ga lephoto la boraro leo le tlago, ya ba ya bušeletša molaetša ka ga bohlokwa bja go thibela phetetšo ya COVID-19 ka go latela mekgwa ya go itšhireletša ya go apara maske mafelong a bohle, go bula sekgoba sa mitara le seripa, le go hlapa diatla nako le nako ka meetse le sesepe goba go šomiša sanithaesa ya alkhohole ya 70%.  2.    Tsošološo ya Mešomo ka Presidente2.1. Kabinete e amogetše pego ya mabapi le phethagatšo ya Tsošološo ya Mešomo ka Presidente yeo e nepilego go hloleng mešomo e meswa, go thekga ditsela tšeo batho ba iphedišago ka tšona le go šireletša mešomo ka makaleng ao a amegago kudu.2.2    Pego e bontšha gore go fihla mafelelong a kgwedi ya Hlakola 2021, batho ba 532 180 ba ile ba holega go tšwa tsošološong ye yeo gape e hlotšego goba e lotilego mešomo e 422 786 ya ba ya thekga batho ba 109 394. 2.3.    Menyetla ya mešomo e 161 972 e sa le gare e a hlolwa bjalo ka karolo ya Legato la Mathomo la tsošološo ya mešomo, gomme seo se tliša palomoka ya menyetla yeo e thekgilwego go 694 152. 3.    Samiti ya Paris ya Mabapi le Thekgo ka Mašeleng ya Diikonomi tša Afrika 3.1.    Kabinete e thekgile boipiletšo bja baetapele Samiting ya mabapi le Thekgo ka Mašeleng ya Diikonomi tša Afrika yeo e bego e swerwe go la Paris, nageng ya France, ka Labobedi la 18 Mopitlo 2021, gore dinaga tša Afrika di swanetše di kgone go fihlelela mašeleng ao a lotilwego a tlaleletšo ao bonnyane a ka bago US$100 bilione go tšwa dišegong tša mašeleng a Sekhwama sa Mašeleng sa Boditšhabatšhaba.3.2.    Kabo ye e tla thuša kholofelo ya gore go ka ba le tsošološo ya saruri ya ikonomi ka ditšhabeng tša Afrika tšeo di amilwego kudu ke leuba la COVID-19, gomme ya tliša le mošomo o mogolo lenaneong la tša ditšhelete la lefase. 3.3.    Samiti ye e tiišeleditše pono yeo bontšhi bo nago le yona ya gore meento e swanetše e be gona dinageng ka moka, kudu tša Afrika le dinaga ka moka tšeo di hlabologago, go lebeletšwe boikgafo bjoo bo lebeletšego gore meento e swanetše e tšewe goba selo seo se loketšego bohle lefaseng. 3.4.    Samiti e lemogile gape le lenaneo la go entela leo le tseneletšego la COVID-19 bjalo ka selo seo se loketšego bohle lefaseng. E ile gape ya ikgafa go netefatša le go akgofiša phihlelelego ya meento, dikalafi le diphekolo tšeo di bolokegilego ebile di rekega ka Afrika. Se se dirwa go ya le ka Seakgofiši sa Didirišwa tša COVID-19 sa Mokgatlo wa Lefase wa Tša Maphelo (yeo tsebegago ka la ACT-A) mmogo le lefelo la Phihlelelego ya Meento ya COVID-19 Lefaseng (yeo e tsebegago ka la COVAX). 3.5.    Kabinete e bušeleditše le boipiletšo bjoo bo dirilwego ke Mopresidente Ramaphosa bja gore thekgo ya go beela ka thoko ga lebakanyana ga Melawana ya TRIPS ya Mokgatlo wa Kgwebišano wa Lefase go swanetše go thekgwe ke bohle. Kimollo e bjalo e tla netefatša tšweletšo yeo e oketšegilego ya meento le ditheknolotši tše dingwe tša maphelo bjalo ka karolo ya karabelo ya maleba go leuba le la tšhoganetšo. 4.    Kabo ya Diyelwana ka Tafelkop4.1. Kabinete e amogetše go abja ga naga ya dihekthara tše 189 mmogo le diyelwana go balemi ba 30 ba bathobaso go la Tafelkop seleteng sa Groblersdal ka Limpopo. 4.2. Se ke mošomomogolo wa tshepedišo ya pušetšo ya naga ebile ke karolo ya mošomo woo o tšwelago pele wa Komiti ya Ditona (IMC) mererong ya Pušetšo ya Naga tabeng ya go akgofiša pušetšo ya naga. 4.3.     Balemi ba ba be ba dutše ba lema ditšweletšwa tša go fapafapana ka katlego mengwaga e 25 mo nageng ye gomme ba rekišetša mabenkele a dijo, mananeo a phepo ya bana dikolong gape le mebaraka ya dienywa le merogo ka Tshwane le ka Johannesburg.5.    Ditekanyetšo tša Mašeleng 5.1.    Kabinete e amogetše go thoma ga ditekanyetšo tša mašeleng tšeo di fago dikgoro sebaka sa go hlaloša ka botlalo maano le ditlapele tša tšona tša ngwaga. Palamente, bjalo ka moemedi wa batho, e swara dingangišano tše tiilego tša mabapi le ditekanyetšo tša mašeleng ya ba ya netefatša gore mašeleng a setšhaba a šomišwa go hola setšhaba. 5.2.    Ditekanyetšo tša mašeleng di itheile go ditlapele tša go fapafapana tšeo di adilwego ke Mopresidente Cyril Ramaphosa nakong ya Polelo ya gagwe ya Maemo a Bosetšhaba (SoNA) ka Dibokwane 2021. Di latela gape le Ponelopele ya 2030 ya Leanotlhabollo la Bosetšhaba le Tlhako ya Leano la Lebaka la Nako ya Magareng (MTSF) ya 2019-2024.5.3.    Ngwageng wo mmušo o lebeletše go godiša ikonomi ya borena, go thekga kgolo ya ikonomi le go hlola mešomo yeo e lego gore e a hlokwa. Re tla be re lebeletše kudu mananeo a mane a bohlokwahlokwa ao a bonagaditšwego nakong ya SoNA e lego: (a) Go fenya leuba la COVID-19; (b) Go akgofiša tsošološo ya ikonomi; (c) Go phethagatša mpshafatšo ya ikonomi go hlola mešomo ya saruri le go nepiša kgolo yeo e akaretšago, le (d) Go lwa le bomenetša gape le go matlafatša Mmušo. 6.    Go Lwa le Bosenyi 6.1.    Kabinete e ikopanya le Komišene ya Tekatekano ya Bong ge e amogela go kweba bophelo ka moka makga a tshela ga Morena Nowa Makula (32) yoo a bolailego lekgarebe la gagwe, Mme Nomzamo Mhlanti le bana ba bona ba bahlano. Se se romela molaetša woo o tiilego wa gore badirabošula ba bosenyi bjoo bo garošago matswalo ba tla lebana le letsogo la molao leo le tiilego. 6.2.     Kabinete e kgadile dipolao tše šoro go la Khayelitšha ka Profenseng ya Kapa Leboa, gape le ka Zandspruit ka Gauteng tšeo di fetilego ka maphelo a batho ba 21. Kabinete e retile maphodisa ge a kgonne go šoma ka potlako go swara bagononelwa, gomme e ipileditše go setšhaba go šomišana le maphodisa go dira gore mebila ya rena e be yeo e boloketšego bohle. 6.3.    Kabinete e amogetše tšhomišanommogo magareng ga makala a phethagatšo ya molao a mo gae le a boditšhabatšhaba ao a kgonnego go thopa diokobatši ka Afrika le ka Middle East. Mošomo wo, woo o etilwego pele ke Interpol, o akaretša dinaga tše 41 gomme o kgontšhitše go thopša ga diokobatši tša tšhelete yeo e batamelago dimilione tše lekgolo tša di-euro. Bjalo ka karolo ya mošomo wo, woo o atlegilego, maphodisa a Afrika Borwa a thopile diokobatši tša o ja tšhelete yeo e ka bago dimilione tše masometharo-pedi tša di-euro go tšwa sekepeng sa go rea dihlapi gomme a swara batho ba 10.7.    Boitokišetšo bja go Balwa ga Batho7.1.     Ba Setheo sa tša Dipalopalo ka Afrika Borwa (Stats SA) ba tla thoma ka lenaneo la go lekola go bala batho ka mafelong ao a kgethilwego bjalo ka go itokišetša nako ya go bala batho. Ba tla dira se e le go lekola boitokišetšo bja mananeo le ditshepedišo tša go bala batho. 7.2.     Boingwadišo bja go lekola go balwa ga batho bo tla bula go tloga ka la 17 Mopitlo go fihla ka la 30 Phupu 2021. Metse le ditheo tšeo di kgethago go tlatša fomo ya dipotšišo ka mogala e tla humana mogala go tšwa go mošomedi wa senthara ya megala ya StatsSA. 7.3.     Kabinete e hlohleletša metse le ditheo go ingwadiša go netefatša gore ba a balwa. Badudi ba hlohleletšwa go ingwadiša websaeteng ya getcounted.statssa.gov.za. Letšatšikgwedi la lenaneolegolo la go bala batho le tla tsebišwa e se kgale. 8.    Go Abela Zimbabwe Thušo ya Ditlabela 8.1.    Kabinete e fetišitše thušo ka ditlabela go batho ba Zimbabwe. Se se go latela kgopelo ya mmušo wa Zimbabwe go thušwa ka ditlabela morago ga Ledimo la Idai leo le hlotšego mafula a magolo ao a sentšego mananeokgoparara a ba a bolaya batho. 8.2.    Afrika Borwa, ka Sekhwama sa Mašeleng sa Tsošološo ya Afrika le Tšhomišano ya Boditšhabatšhaba, e tshepišitše go thuša ka R50 milione go thekga Zimbabwe ka thušo ya ditlabela. Le ge go le bjalo, go phulega ga leuba la lefase ka moka la COVID-19 go ditetše phethagatšo ya protšeke ye. 8.3.    Morwalo wa mathomo wa mekotla ya bupi ya di 12,5kg ye 450 000 e tla abelwa malapa ao a lego tlalelong ya go hloka thušo ya dijo e ile ya fihla Zimbabwe ka Labobedi la Letšatši la Afrika la di 25 Mopitlo 2021. B.    Diphetho tša Kabinete1.    Lenaneo la Kgwedi ya Baswa1.1.    Kabinete e fetišitše Lenaneo la 2021 la Kgwedi ya Baswa ka moeno wo: Ngwaga wa Charlotte Mannya Maxeke: Go godiša go thwalwa ga baswa bakeng sa setšhaba seo se akaretšago ebile se fetogago. Letšatši la Baswa la di 16 Phupu 2021 le tla ketekwa Seleteng sa Harry Gwala go la KwaZulu-Natal. Tiragalo ye e tla akaretša go tsebagatšwa ga Tsošološo ya Go thwalwa ga Baswa ka Mopresidente le go lokollwa ga Leano la Tlhabollo ya Baswa la 2021-2023 leo le tlago ka mohlako woo o kgontšhago kgolo le tlhabollo ya baswa ka Afrika Borwa. 1.2.    Ditiragalo tšeo di beetšwego go tlo ba gona kgwedi ka moka ya Phupu go keteka Letšatši la Baswa di tla diragala ntle le go tshela melao ya tša maphelo ya mabapi le COVID-19. 2.    Tšwelopele ka ga Kimollo ka Mmušo wa Bosetšhaba ka Profenseng ya Leboa Bodikela2.1.    Kabinete e hlaloseditšwe ka tšwelopele yeo e bilego gona mabapi le dikimollo go tšwa mmušong wa bosetšhaba ka Mmušong wa Profense ya Leboa Bodikela go ya le ka Karolo 100(1) ya Molaotheo wa Ripaboliki ya Afrika Borwa wa 1996. Kabinete e thabišitšwe ke tšwelopele yeo e bonalago ge go etla go bušetšeng dikgoro tša mmušo wa profense sekeng tšeo di bego di beilwe ka tlase ga tshepedišo ya mmušo wa naga. 2.2.    Pego e tla alwa Komiting ya Lebakanyana ya Lekgotla la Bosetšhaba la Diprofense gore le e sekaseke go ya pele. Komiti e tla sekaseka pego ye kopanong ya yona yeo e beetšwego letšatši la 24 Phupu 2021. 3.    Kimollo ya Mmasepala wa Selegae wa Emfuleni 3.1.    Kabinete e fetišitše kimollo ka mmušo wa bosetšhaba ya go rarolla mathata a meetse le kelelatšhila ao a lebaganego le setšhaba seo se welago ka Mmasepaleng wa Selegae wa Emfuleni ka Seleteng sa Sedibeng ka Gauteng. Kimollo ye e ya le ka Karolo 63(2) ya Molao wa Ditirelo tša Meetse wa 1997 (Molao 108 wa 1997). 3.2.    Seemo sa go se kgahliše sa taolo ya pušo le ditšhelete ka Mmasepaleng wa Selegae wa Emfuleni se dirile gore go se be le tlhokomelo ya mananeokgoparara a tša meetse le kelelatšhila. Se se hlotše go elela ga kelelatšhila yeo e sa emego gomme e elelela ditšhabeng tša kgauswi gape le ka Nokeng ya Lekwa, elego seo se beago maphelo kotsing e kgolo ka metseng e 120 000 yeo e dulago kgauswi le fao. 3.3.    Kgoro ya Meetse le Kelelatšhila e laetšwe go okamela kimollo ye gore e tle e begele Kabinete ngwaga ka ngwaga. Kabinete e tšwetše pele ya fetiša go hlangwa ga Komiti ya Ditona (IMC) yeo e tla lebelelago dihlotlo tša mabapi le meetse tše ntšhi tšeo mebasepala e mentšhi e itemogelago tšona. Mabaka le maikemišetšo mmogo le maloko a Komiti ye a tla tsebišwa go se go ye kae.C.    Ditiragalo tšeo di sa Tlago1.    Ketelo ya Semmušo ya Mopresidente wa France 1.1.    Mopresidente Ramaphosa o tla re ka Labohlano la 28 Mopitlo 2021 a amogela Mopresidente Emmanuel Macron wa Ripaboliki ya France Ketelong ya gagwe ya Semmušo, gomme o tla mo amogela a le Union Buildings ka Tshwane. 1.2.    Ketelo ye ya mathomo ya Mopresidente Macron ka Afrika Borwa, e le ge a memilwe ke Mopresidente Ramaphosa, e nepišitše matlafatšong ya tšhomišanommogo ya togamaano gare ga dinaga tšetse pedi, gomme se se hlatselwa ke ditumelelano tše ntšhi ka mafapheng a go fapafapana a tšhomišano. 1.3.    Ketelo ye e tla lebelela ditaba tša mabapi le karabelo ya lefase go COVID-19 gape le dikarabelo tša mabapi le ikonomi, tša maphelo, tša diphatišišo le tša tlhamobontšhi ge go etla tabeng ya leuba le le go ya pele. 1.4.    Baetapele ba ba tla sekaseka gape go oketšwa ga menyetla yeo e tlo holago mahlakore ka bobedi ya tša kgwebišano le bobeeletši. Afrika Borwa ke mogwebišanimogolo wa France ka Afrika, mola France yona e le mogwebišanimogolo wa bobedi go tšwa malokong a kgwebišano a Yunione ya Yuropa. 2.    Ketelo ka Tonakgolo ya Sudan 2.1. Tonakgolo ya Ripaboliki ya Sudan, Ngaka Abdalla Hamdok, ka memo ya Mopresidente Ramaphosa, o tla tšea Leeto la Mošomo a etla ka Afrika Borwa ka Labone la 17 Phupu 2021.2.2. Mo ketelong ye, baetapele ka bobedi ba letetšwe go sekaseka mekgwa ya go matlafatša dikamano tša mahlakore ka bobedi, gomme ba ba ba sekaseka mathata ao kontinente e lebaganego nao. 3.    Sehlopha sa Mopresidente sa go Bala sa Inthaneteng3.1. Kabinete e memile maAfrika Borwa go ba gona Sehlopheng sa Mopresidente sa go Bala sa Inthaneteng ka Labone la 27 Mopitlo 2021 go tloga ka 16:30 go fihla ka 18:30. Tiragalo ye e tla ba gona ka mokgwa wa Zoom, gomme bao ba nago le kgahlego ba ka ingwadiša go tlo e tsenela ka go ya websaeteng ya www.nrc.org.za. Go tla sekasekwa puku ya Frantz Fanon ya mabapi le go dirolla seabe sa bokoloneale ya go bitšwa The Wretched of the Earth. 3.2. Kabinete e hlohleleditše maAfrika Borwa go thekga mokgwa wa go bala ka ge e le wona mabokgoni a motheo ao go ithuta ka moka go ithekgilego ka ona, gape le go hlama monyetla wa go fihlelela menyetla ya mešomo.D    Melaetša1.    DitebogišoKabinete e rometše ditebogišo go: Moprofesa Pitika Ntuli, mmetli, sereti le mongwadi wa MoAfrika Borwa yoo a thopilego sefoka sa “You-2” seo e lego se sengwe sa difoka tša Kgetho ya Batho sa Difoka tša ngwaga ka ngwaga tša Global Fine Art go la Paris, France. Kalari ya Melrose ka Johannesburg e dirile dipontšho inthaneteng tša dibetlwa tša marapo tša Moprofesa Ntuli tšeo di bitšwago Azibuyele Emasisweni (A di Boele Motheong). Mopišopo Naledzani Sikhwari, morago ga go kgethwa go ba Mopišopo wa mathomo wa mosadi wa Dayosese ya Leboa ya Kereke ya Lutere ka Borwa bja Afrika morago ga mengwaga e masometshela ya boetapele bja Bapišopo ba banna. Go kgethwa ga Mopišopo Sikhwari go eta pele kereke ye ya go ba le mengwaga e 503 ke seka sa tekatekano ka setšhabeng. Mme Nolitha Fakude, morago ga go kgethwa go ba Mopresidente wa mathomo wa mosadi wa Lekgotla la Diminerale la Afrika Borwa morago ga mengwaga e 131 esale le hlongwa. Kabinete e lebogiša Mme Fakude, yoo gape elego Modulasetulo wa Anglo American ka Afrika Borwa, le go mo lakaletša mahlatse le mahlogonolo nepong ya gagwe ya go netefatša gore mebaene e kgatha tema e botse ebile e ba motheo wa kgolo ya ikonomi ka nageng ya borena.  2.    Matshedišo Kabinete e rometše matshedišo go meloko le bagwera ba: Morena Emmanuel Mojalefa ‘Mjokes’ Matsane, yoo a hlokofetšego kotsing ya sefatanaga ka Lamorena la 23 Mopitlo 2021 morago ga go diragatša ka Soweto. Bjale ka ge e be e le leloko la sehlopha sa dikgaphampshikela sa Trompies, o be a le karolo ya sehlopha seo se hlomilego lekala la mmino leo le ikgethilego ka Afrika Borwa. Moprofesa Stanislaus (Stan) Skumbuzo Mzilankatha Sangweni (87), yoo a hlokofetšego ka Labobedi la 18 Mopitlo 2021. Yena o gafile bophelo bja gagwe ntweng ya tokologo gomme o feditše mengwaga e 30 a le dinageng tšeo di fapafapanego. O šomile gape bjalo ka Molaodi wa Motšwaoswere wa Komišene ya Tša Ikonomi ya Ditšhabakopano ka lekaleng la Afrika, gomme o rile go boa Afrika Borwa a thwalwa go ba Modulasetulo wa Komišene ya Tirelo ya Setšhaba. Mmušo le batho ba Democratic Republic of the Congo go latela go thunya ga Thaba ya Nyiragongo ka Mokibelo wa la 22 Mopitlo 2021. Go dumelwa gore go ka ba go hlokofetše batho ba 15 gomme ba diketekete ba palakantšhitšwe ke go thunya ga leraga la go fiša. Motseta Ismael Coovadia, yoo e lego motseta wa peleng wa Afrika Borwa ka Israele, yoo a hlokofetšego ka Mošupologo wa la 24 Mopitlo 2021. Yena o kgathile tema e kgolo ntweng ya tokologo ka Afrika Borwa. E    Go Thwalwa Batho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba. 1.    Mme Elizabeth Rhulani Ngwenya o thwetšwe go ba Motlatša-Molaodipharephare (DDG) ka lekaleng Taolo ya Tshepedišo ka Kgorong ya Boeti. 2.    Mme Irene Nomalungelo Mpolweni o thwetšwe go ba Molaodipharephare ka Kgorong ya Bagale ba Sešole. Dipotšišo: Mme Phumla Williams – Seboleledi sa Kabinete Mogala: 083 501 0139"
"Pego ya Kopano ya Kabinete ya Laboraro, 9 Phupu 2021",10 Jun 2021,https://www.gov.za/speeches/statement-cabinet-meeting-9-june-2021-10-jun-2021-0000,https://www.gov.za/nso/speeches/statement-cabinet-meeting-9-june-2021-10-jun-2021-0000,"A. Merero ye Bohlokwa Seemong sa Bjale1. Lesolo la Moento wa Leuba la Coronavirus (COVID-19)1.1. Kabinete e thabišitšwe ke kgatelopele yeo e fihleletšwego ka meento ya COVID-19 yeo ka Labobedi la 8 Phupu e fihlilego go 1 524 589 mola Selekanyo sa Mathomo sa moento wa Pfizer se kgonne go feta milione o tee ka palo ya go lekana 1 045 245, e bago kgatelopele ye makatšago. Godimo ga mo, batho ba go feta dimilione tše tharo ba ingwadišitše Lenaneong la Elektroniki la go Ingwadišetša go Entelwa (EVDS), e bago phenyo ye re ka e opelago diatla mo phenkgitšhanong ya rena ya mohlakanelwa go lwantšha go phatlalala ga baerase ye. 1.2. Tšhomišanommogo le lefapha la praebete mo tabeng ya meento le lenaneokakaretšo la COVID-19 e tiiša matsapa a setšhaba sa gaborena go netefatša gore meento ya go phološa maphelo a batho gotee le molaetša wo o goeletšwago bathong ka magato a polokego kgahlanong le leuba la COVID-19 o fihlelela batho ba bantši.1.3. Kabinete e amogela gape kgonthišišo ye filwego ke Mokgatlo wa Lefase wa tša Maphelo ya gore moento wa COVID-19 wa Sinovac o ka dirišwa maemong a tšhoganyetšo ka gona, yona kgonthišišo ye e tla kgontšha Lekgotlataolo la Afrika Borwa la Ditšweletšwa tša Maphelo go tsinkelela kgopelo ya go tšwa go Sinovac. 1.4. Kabinete e gopotša MaAfrika Borwa ka moka go ntšha mahlo dinameng ka nako tšohle le go latela dikiletšo tša Maemotemošo a Bobedi a kiletšo ya mesepelo setšhabeng ka moka. Lephoto la boraro le re fihletše ebile khuetšo ya go fokotša palo ye e ka matsogong a rena. A re tšeeng maikarabelo a go apara dimaseke ge re kopana le batho, re šielane sekgala sa go lekana mithara o tee le seripa, re hlape matsogo kgafetšakgafetša ka meetse le sesepe goba ka sanithaesa sa matsogo sa go ba le motswako wa 70% ya alekhohole, le go efoga mafelo a tlo tlala ka batho le dikgobokano tša mašabašaba.2. Dipalopalo tša Kotara ka Kotara tša Bašomi (QLFS)2.1. Kabinete e amogetše dipoelo tša QLFS kotareng ya mathomo ya 2021 tšeo di laetšago gore palo ya batho bao ba thwetšwego ga ya fetoga ga kaalo ka ge e le 15 milione, ka ge e theogetše fase ganyane ka 28 000 kotareng ya mathomo ya 2021. Palo ya bao ba sa šomeng le yona ga ya fetoga ga kaalo ka ge e le 7,2 milione ge e bapetšwa le kotara ya bone ya 2020 (e hlatlogile ka 8 000). Palo ya batho ba go nyaka mešomo bao ba ngenegilego mooko e hlatlogetše godimo ka 201 000 (6,9%) magareng ga dikotara tše pedi, ka tlhatlogo ya 164 000 bathong bao ba se nago seabe kudu ikonoming.2.2. Diphetogo tše tše nnyane di hlotše gore kelo ye netefaditšwego ya batho ba go se šome e hlatloge ka 0,1% go tloga go 32,5% kotareng ya bone ya 2020 go fihla go 32,6% kotareng ya mathomo ya 2021 – kelo ya godimodimo go tloga mola go thomago ka QLFS ka 2008. Kelo ya batho ba go se šome e hlatlogile ka 0,6 % go fihla go 43,2% Kotareng ya Mathomo ya 2021 ge e bapetšwa le Kotara ya Bone ya 2020.2.3. Palo ye kgonthišišitšwego ya baswa ba go se šome (baswa e lego batho ba mengwaga ye 15-34) e be e le 46,3% Kotareng ya mathomo ya 2021. Palong ye go na le 9,3% yeo e lego ya baswa bao ba alogilego diyunibesithing. Mešomong lefapheng la go lefišwa metšhelo e hlatlogile ka 79 000 mola mafapha a mangwe a itemogetše go theogela fase ga mešomo kotareng ya mathomo ya 2021. Mešomo lefapheng la go se lefišwe metšhelo e theogile ka 9 000 (0,8%); mešomo malapeng ao a ikemego ka noši e theogile ka 70 000 (5,8%) mola mešomo go tša temo e theogile ka 18 000 (2,2%).2.4. Tše dingwe tša diintasteri di hlomile mešomo mola tše dingwe di lahlegetšwe ke mešomo magareng ga Kotara ya Bone ya 2020 le Kotara ya Mathomo ya 2021, gomme se sa hlola phokotšegokakaretšo ya go lekana 28 000 mešomong ka kakaretšo. Mešomo e hlatlogile kudu lefapheng la Ditšhelete (e rotogile ka 215 000) mola diintasteri tše dingwe tšeo mešomo e hlatlogilego di akaretša Ditirelo tša Setšhaba le tša Leago, Ditirelokholo (16 000), Meepo (12 000) le Bohlami (7 000). Tahlegelo ya mešomo e bile gona lefapheng la Kago (87 000), Bogwebi (84 000), magae a go ikema ka noši (70 000) le Temo (18 000).3. Dipoelo tša Palomoka ya Letseno la ka Nageng (GDP) 3.1. Ikonomi ya Afrika Borwa e rotogile ka 1,1% kotareng ya mathomo ya 2021 (Pherekgong go fihla Hlakola), gomme seo ya ba kelo ye kgolo ya ngwaga ka moka ya go lekana 4,6%. Se se latela kgolo yeo e fetlekilwego ya 1,4% (kgolo ya 5,8% ge e balwa ngwaga ka moka) godimo ga ya GDP ya makgonthe kotareng ya bone ya 2020. 3.2. Intasteri ya Ditšhelete, ya Meepo le ya Bogwebi ke tšona di bilego le khuetšo ye kgolo godimo ga dipoelo lehlakoreng la tšweletšo (kabo) la ikonomi, mola disenyegelo tša ka magaeng le diphetogo tša lenaneo la go amana le thoto di thušitše go rotošetša kgolo godimo ka lehlakoreng la disenyegelo (nyakego).3.3. Ntle le gore ye ke kotara ya boraro ka tatelano ya kgolo ye botse ya ikonomi, ikonomi ya Afrika Borwa e hunyetše ka 2,7% ge e bapetšwa le ka fao e bego e le ka gona kotareng ya mathomo ya 2020.4. Tlamelo ya Mohlagase o sa Sokodišego4.1. Kabinete e lemogile kgalefo ya MaAfrika Borwa mabapi le kgaotšo ya mohlagase ye tšwelago pele ka baka la ge mananeokgoparara a kabo ya mohlagase a šitega. Kabinete e santše e ikgafetše phethagatšong ya Leanomohlakanelwa la Methopo la 2030, leo le ikadilego godimo ga kabo yeo e tswakanego ya go fapafapana ya mohlagase yeo e tla dirago gore batho ba se tshephe fele methopo ya mohuta o tee goba methopo e se mekae ya go fehla mohlagase. 4.2. Kgoro ya Methopo ya Diminirale (DMRE) e butše Kgato ya Bohlano ya Baphenkgišani ya Lenaneo la Thekišetšano ya Batšweletši ba go Ikema ka Noši ba Mohlagase wa go Mpshafatšega go reka 2 600 MW ya mohlagase wa go fehlwa ka phefo le ka seetša sa letšatši go thekga tšweletšo ya mohlagase maemong a bosetšhaba. Dipeakanyolefsa tše tša melao ya mohlagase di fa gape le mebasepala ye e kgonago maatla a go ithekela mehlagase ya yona go tšwa batšweletšing ba bangwe ba mohlagase. Se se tla imolla Eskom boima bjo e bo rwelego bja kgatelelo ya godimo ya kabo ya mohlagase.5. Megwanto 5.1. Kabinete e sotše ka bogale megwanto ya moragorago ya dikgaruru gola Soweto yeo e hlotšego gore dilo ka moka di eme setšhabeng sa fao ebile Kabinete e dira boipiletšo go bagwanti go theoša matswalo le go laolega. 5.2. Le ge e le gore tokelo ya mogwanto wa go rena khutšo ke karolo ye bohlokwa ya setšhaba sa temokrasi, tokelo ye e swanetše go phethagatšwa ka go latela molao ebile ga ya swanela go gataka ditokelo tša ba bangwe.5.3. Mmušo o ikgafetše go šomammogo le setšhaba nageng ka bophara go kaonafatša maemo a bona a bophelo. 6. Thibelo ya Bosenyi6.1. Kabinete e retile mošomo wa sehlophakgalemo sa maloko a mantši ge se kgonne go amoga 800kg ya cocaine ye sa šilwago yeo e bego e kitetšwe yeo e ka rekišwago mekgotheng ka boleng bja go balelwa R400 milione. 6.2. Kabinete e hlobaeditšwe ke melato yeo e beilwego ya go beela difatanaga melaba ya go di phantšha mabili ditseleng tša maphefo tša naga ye le ditsela tša go se sepelwe difatanaga tše ntši tšeo di hlotšego go hulwa le go bolawa ga ba bangwe ba baotledi. Kabinete e dirile boipiletšo go makoko a phethagatšo ya molao go ntšha ka ga tšhwene mo maitekelong a bona a go swara badiri ba bosenyi bjo bja go šiiša. 6.3. Kabinete e dirile boipiletšo go maloko a setšhaba go bega bosenyi maphodiseng, go akaretšwa le ditiragalo tša go amana le diokobatši le gore ba seke ba itšeela molao matsogong goba ba thikišana go hlasela bao ba dirilego bosenyi.7. Komiti ya Baetapele ba Mebušo ya Afrika le Mmušo Phetogong ya Leratadima (CAHOSCC)7.1. Mopresidente Ramaphosa, maemong a gagwe bjalo ka Mosepediši wa CAHOSCC, o kgathile tema kopanong ya yona ya go swarwa ka dikgokagano tša bidio ka Labobedi, 8 Phupu 2021. Kopano ye e amogetše Pego ya Basepediši ba CAHOSCC ka bohlokwa bja Afrika go itokišetša Khonferense ya bo26 ya Bakgathatema ba Kwano ya Tlhako ya Ditšhabakopano ka Phetogo ya Leratadima (UNFCCC COP26), kgatelopele mošomong wa mananeo a Afrika a Phetogo ya Leratadima, gotee le Lenaneo la Afrika la Hlohleletšo ya Ikonomi ya Tlhago.7.2. Samiti ye e netefaditše gore batho maemong a boditšhabatšhaba go nyakega gore ba ntšhe ka ga tšhwene mo matsapeng a bona, ba be le phišegelo ye tseneletšego le go thekga dinaga tšeo di hlabologago ka mekgwa ya go phethagatša magato a phetogo ya leratadima go lebeletšwe maikarabelo a rena a go fapafapana. Dinaga ka moka tša Afrika di hloka thekgo go tšwa go dinaga ka tšona maemong a boditšhabatšhaba le gona tema ya rena ya kgatelopele e swanetše go hlomphiwa gore re tle re fihlelele dinepo tša rena tša leratadima le diphišegelo tša rena, mola re šomiša setseka sa rena sa go fihlelelwa ka mekgwa ye maleba maitekelong a lefase ka bophara.7.3. Kopano ye e kgonthišišitše nyakego ya temogo ya maemo a rena a bosetšhaba a go fapafapana le mabokgoni ka ge go sa nepagala go letela Afrika go fihlelela dinako tšeo di beilwego go swana le dinaga tšeo di hlabologilego go fetoša ikonomi ya gaborena le go gogela morago dipeeletšong tša dibešwa tša mašaledi. Se se bohlokwa kudu, kudukudu go lebeletšwe maemo a godimo a go se lekalekane, tlhokego ya mešomo le dinyakwa tša kgatelopele go ralala Kontinente ya rena, kudukudu magareng ga basadi le baswa. Go feta mo, go nyakega gore re romele molaetša wa go kwagala gabotse wa gore phethagatšo ya lenaneo le le phišegelo ya rena e tsenelana gabotse le go fediša dilo tša go hlola phetogo ya leratadima, go fediša ditlamorago tše mpe tša tšona le go fiwa thekgo.8. Sephetho sa Lekgotla la Ditokelo tša Botho sa Ditšhabakopano (UN) Ditikologong tša Palestine8.1. Kabinete e thabetše kamogelo ya Sephetho sa Khansele ya UN ya Ditokelo tša Botho go netefatša gore go ba le tlhompho ya molao wa boditšhabatšhaba wa ditokelo tša botho le molao wa boditšhabatšhaba wa tlhokomelo ya botho ditikologong tša Palestine, go akaretšwa Bohlabela ba Jerusalem le Israel. 8.2. Sephetho se se dirile boipiletšo bja go hloma ka pejana khomišene ya dinyakišišo ya go ikema ya boditšhaba go nyakišiša dikgatako ka moka tšeo di gononelwago tša ditokelo tša batho. Kabinete e gateletše bohlokwa ba tharollo ya go se tšee lehlakore ya nako ye telele dithulanong tša magareng ga Israel le Palestine yeo e ikadilego ka go ba gona ga mebušo ya dinaga tše ka bobedi. B. Diphetho tša Kabinete1. Go Oketšwa ga Nako ya Seemo sa Masetlapelo a Bosetšhaba 1.1. Kabinete e dumeletše go oketšwa ga nako ya go ba mošomong ga Seemo sa Masetlapelo a Bosetšhaba go COVID-19 go fihla ka la 15 Mosegamanye 2021. Koketšo ye e dirilwe goya ka Karolo 27(5)(c) ya Molao wa Taolo ya Masetlapelo (Molao 57 wa 2002). 1.2. Koketšo ye e kgontšha naga go tšwelela go šomiša magato a go se diriše meriana ya ka dikhemising a go thibela COVID-19.2. Dipego tša Kgatelopele Phethagatšong ya Tlhako ye Logetšwego Maano ya Paka ya Magareng (MTSF)2.1. Kabinete e dumeletše dipego tša tiragatšo phethagatšong ya MTSF ya 2019 go fihla ka 2024 yeo e hlamilwego ke Kgoro ya Borulaganyi, Tlhokomelo le Phethotiro. 2.2. Leuba la COVID-19 le bile le seabe se mpe phethagatšong ya MTSF, dinepo tše mmalwa godimo ga tšeo di beilwego pele di šaletše mo kotareng ye, mola go bile le go diega ka kakaretšo go tše dingwe tša dinepo tša tiragatšo ka baka la ge dinyakwa tše tlago pele tša tekanyetšokabo di beakantšwe lefsa. 2.3. Dipego tša tiragatšo di tlo lokollwa gore di bonwe ke setšhaba ebile Ditona tša seboka se di tlo swara ditshedimošetšo tša ka thoko le babegaditaba go hlatholla dipego go lebeletšwe bobedi dikatlego le magato a tharollo ao a lego gona go kaonafatša tiragatšo. 3. Sengwalwa sa Tlhako godimo ga Kgahlego ya Afrika Borwa ya Bosetšhaba3.1. Kabinete e dumeletše Sengwalwa sa Tlhako godimo ya Kgahlego ya Afrika Borwa ya Bosetšhaba ge e kalokana le bobedi merero ya ka mo nageng le ya boditšhabatšhaba. Sengwalwa se sa tlhako se tšwa go Molaotheo wa Rephabliki ya Afrika Borwa wa 1996 le go Leanotlhabollo la Bosetšhaba (NDP). 3.2. Sengwalwa se se hlatholla magareng ga tše dingwe boemo bja naga ye bja boipušo setšhabeng le potego ya molaotheo; polokego le boiketlo bja badudi ba yona; katlego ya yona ya ikonomi le lemanoga la naga ye go hlola Afrika Borwa ye kaone le lefase le le kaone.3.3. Sengwalwa se se tla fihlišwa bathong ka wepsaete ya mmušo le wepsaete ya Dikamano tša Boditšhabatšhaba le Tirišano ya Makala. C. Ditiragalo tšeo di Tlago1. Samiti ya Baetapele ba G7 1.1. Kabinete e nale tshepho ya gore go kgatha tema ga Afrika Borwa Samiting ya Baetapele ba G7 gola United Kingdom go thoma ka la 11 go fihla ka la 13 Phupu 2021, yeo e eteletšwego pele ke Mohlomphegimogolo Mopresidente Cyril Ramaphosa, ke monyetla wo kaone wa go hlagiša a mangwe a mathata a go nyaka šedi ya ka pejana a naga ya rena le kontinente ka bophara.1.2. Dikopano tša go swana le Samiti ya Baetapele ba G7 ke menyetla ye bohlokwa go Afrika Borwa go hlohloletša mmono wa yona wa lefase la go se hlaole motho la go rena khutšo. Afrika Borwa e tla hlagiša tshenyo ya ikonomi maphelong a batho yeo e hlotšwego ke leuba le, ebile e tla bontšha ka fao re kgonago go tšwa seemong se sa tshenyo ka baka le dipholisi tša rena tše hlamilwego ka bohlale tša matlotlo a naga le tša leago. 1.3. Afrika Borwa e tla šomiša Samiti ye ya Baetapele ba G7 go huetša peelothoko ya nakwana ya Kwano ya Mahlakore a go Amana le Bogwebi a Ditokelo tša Thoto ya Kgopolo kua Mokgatlong wa Lefase wa Bogwebi go netefatša gore go ba le khumanego le lekalekanego ya meento ya COVID-19. Se se tla kgontšha dinaga go itirela meento ya tšona le go kgora ditsela tša tlhabollo ya intasteri ya ka mo nageng ya go hlama meriana ka mo nageng ya gaborena le ka kontineteng. D. Melaetša 1. DitebogišoKabinete e lebišitše ditebogišo tša yona go: •    Mna Pitso Mosimane (Mohlahli Pitso), ge a phagamišeditše folaga ya Afrika Borwa godimo ka go ba moetapele wa sehlopha sa kgwele ya maoto sa maemo a godimo mo kontinenteng, Al Ahly ge se thopa sefoka Mogopong wa Afrika. Molaodi wo wa peleng wa Mamelodi Sundowns o itiretše leina maemong a bone le Al Ahly ga e sale go tloga mola a thomago go tsenela sehlopha se sa kua Cairo, Egepeta mo dikgweding tše tshela fela tša go feta.2. Mahloko Kabinete e lebišitše mahloko a yona go malapa le bagwera ba: •    Morena MacDonald Ndodana Mathunjwa, mmapadi wa go tsebega kudu ka tema ye a e bapetšego mo go Home Affairs, Generations, Soul City, Intsika le Bones of Bones.•    Morena Mabi Gabriel Thobejane, yo e bego e le wo mongwe wa seopedi sa go ratwa kudu sa ka mo nageng sa mmino wa Jazz. •    Morena Ben Kruger, sebapadi sa mahlwaadibona, mongwadi le motšweletši wa go tsebega ka tema yeo a e bapetšego go Binnelanders. •    Mme Shaleen Surtie-Richards, mmapadi yo a fihleletšego tše ntši wa go tsebega kudu ka tema yeo a e bapetšego filimong ya 1988 ya go bitšwa Fiela se Kind, le ditema tšeo a di bapetšego go Egoli: Place of Gold le 7de Laan.•    Mme Ivy Cikizwa Gcina, yo a hlanketšego ditheo tše ntši nakong ya gagwe e le ge a lwantšha mmušo wa kgethologanyo, go akaretšwa le go hlankela Mokgatlo wa Profense wa Bathobaso wa Port Elizabeth le leloko la peleng la Palamente ya mathomo ya mmušo wa temokrasi (1994 – 1999).E. Bao ba Thwetšwego Mešomong Batho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba.1. Mna Nhlanhla Michael Mabaso bjalo ka Motlatšamolaodipharephare: Ditirelo tša Tshedimošo Kgorong ya Merero ya Selegae. 2. Go thwalwa ga maloko a Lekgotlataolo la go Ikema la Bahlakiši tekano ya mengwaga ye mehlano:a. Morena Fulvio Tonelli;b. Mme Ruth Benjamin-Swales;c. Mme Thabiso Kutumela;d. Mme Nalini Maharaj;e. Morena Prostas Phili;f. Mme Zine Mshengu;g. Morena Eugene Zungu;h. Mme Chuma Mjali;i. Morena Richard Hawkins; lej. Mme Naidene Ford-Hoon.3. Mopresidente o thwetše Morena Hlengani Mathebula bjalo ka Modulasetulo wa Lekgotla la Balaodi la Kemedi ya Tlhabollo ya Bobegaditaba.Dipotšišo: Mme Phumla Williams – Seboleledi sa Kabinete Mogala: 083 501 0139 "
"Pego ya Kopano ya Kabinete ya Laboraro, 30 Phupu 2021",1 Jul 2021,https://www.gov.za/speeches/statement-cabinet-meeting-30-june-2021-1-jul-2021-0000,https://www.gov.za/nso/speeches/statement-cabinet-meeting-30-june-2021-1-jul-2021-0000,"A.    Merero ye Bohlokwa Seemong sa Bjale1.    Maemotemošo a 4 a kiletšo ya mesepelo nageng ka moka 1.1.    Kabinete e kgonthišišitše sephetho sa go nyološetša naga go Maemotemošo a 4 go ya ka fao go tsebagaditšwego ke Mohlomphegimogolo Mopresidente Cyril Ramaphosa ka Sontaga, 27 Phupu 2021 bjalo ka kgato ye maleba ya go lwantšha lephoto la boraro la leuba la COVID-19 ka mo Afrika Borwa. 1.2.    Go tiiša letsogo dikiletšong go tla matlafatša bokgoni ba rena ba go fokotša tlhatlogo ya diphetelo le go imolla kgatelelo ye lego godimo ga peakanyo ya tlhokomelo ya maphelo yeo e šetšego e goga ka kgara.1.3.    Dikiletšo tša tlaleletšo di tlo fetlekwa ka morago ga matšatši a 14 ebile di diretšwe go fokotša ditlamorago tša leuba le ditiragalong tša ikonomi bjalo ka karolo ya matsapa a go lekalekanya bohlokwa bja go phološa bobedi maphelo a batho le mekgwa ya bona ya go iphediša. 1.4.    Kabinete e gateletše gapegape gore mohuta wa twatši wa Delta o fetelana kudu ge o bapetšwa le mehuta ye bilego gona kua morago, ka gona go nyakega gore re tloge re ntšha mahlo dinameng dikamanong tša rena tša tšatši ka tšatši ka gobane batho ba bantši bao ba fetetšwego ke COVID-19 ga ba laetše dika tša bolwetši bjo.1.5.    Ditaelo tša Mohlakanelwa tša Polokego ya Maphelo Mešomong tša go hlangwa ke Tona ya Mešomo le Bašomi di laetša maele a go lekalekanya bohlokwa bja go tlogela dikgwebo di butšwe le go šoma mola a netefatša gape gore go ba le polokego le lephelo le botse bathong ka moka mafelong a mešomo.1.6.    Mo nakong ye ye boima, batho ba eletšwa ka bohlokwa bja go phološa maphelo ka go efoga mafelo a batho ba bantši ka fao go ka kgonagalago, ba latele Melao ya Taolo ya Masetlapelo ya COVID-19 ebile ba se lebale go latela ditshepedišo tša maphelo tša go se diriše meriana ya ka dikhemising go swana le go apara dimaseke ge ba kopana le batho, go hlapa matsogo kgafetšakgafetša ka sesepe le ka meetse goba ka go šomiša sanithaesa sa matsogo sa alekhohole ya go feta 70%, go šielana sekgala sa go lekana mithara o tee le seripa ka dinako tšohle.2.    Lesolo la meento ya COVID-192.1.    Afrika Borwa e tšwelapele go tiiša Lenaneo la Lesolo la Meento ya COVID-19 go šireletša badudi kgahlanong le ditlamorago tše šoro tša baerase ye. Go tloga ka la 30 Phupu 2021, batho ba go ba 3 026 636 ba entetšwe ebile batho bao ba akaretša bašomedi ba tlhokomelo ya maphelo, batho ba mengwaga ye 60 le go feta, le barutiši. Palo ye e akaretša le ya barutiši ba 238 315 bao ba entetšwego.2.2.     Kabinete e retile Kgoro ya Maphelo le Kgoro ya Thuto ya Motheo ge di tšeere magato a maleba godimo ga dinyakwa tša barutiši le bašomedi ba bangwe bao ba šomang ka gare ga mafapha a thuto a mmušo le a praebete ka go tsenela lenaneo la motlalanaga la meento.2.3.    Go entwa ga bašomedi ba tšhireletšego go tla thoma ka Mošupologo, 5 Mosegamanye 2021 gomme batho ba mathomo ba go entelwa e tlaba maloko a Ditirelo tša Maphodisa a Afrika Borwa (SAPS) la tšwela pele ka Labone, 8 Mosegamanye 2021 fao go tlo entelwago maloko a Lebotho la Bosetšhaba la Mašole a Afrika Borwa (SANDF). 2.4.    Go ingwadišetša meento wepsaeteng ya EVDS go butšwe go ka ngwadiša batho ba mengwaga ye 50 le go feta, ebile go entelwa ga bona go beakanyeditšwe go thoma ka Labone, 15 Mosegamanye 2021. Batho ba sehlopha sa mengwaga ye ba hlohleletšwa go ingwadiša ka go šomiša wepsaete ye https://vaccine.enroll.health.gov.za goba nomoro ye ya WhatsApp: 0600 123456.2.5.    Matšatši a go entela bašomedi ba go šoma kudu ka batho mafapheng a tšweletšo a ikonomi go swana le meepo, bašomedi ba ka mabenkeleng le ba bangwe a tlo tsebagatšwa ke Komiti ya Magareng ga Ditona (IMC) go se goye kae yeo e tlo sepetšwago ke Motlatša Mopresidente.3.    Letšatši la Baswa 3.1.    Kabinete e lebogile MaAfrika Borwa ka moka ge ba tsenetše meketeko ya naga ye ya Letšatši la Baswa ka Laboraro, 16 Phupu 2021 ka fase ga morero wo: ‘‘Ngwaga wa Charlotte Mannya Maxeke: Re godiša mešomo ya bafsa gore re be le setšhaba sa go akaretša bohle le seo se gatetšego pele.’’3.2.    Mopresidente Ramaphosa o tsebagaditše mokgwa wa go ithuta inthaneteng le diplatfomo tša menyetla ya mešomo (SA Youth le mPowa) tšeo moreromogolo wa tšona e lego go hlola menyetla ya thekgo ya ditšhelete le mešomo go bafsa ka go ba kgokaganya le bengmošomo bao ba ka ba thwalago le bathekgi ba ditšhelete. Baswa ba ka ingwadiša gore ba be le diprofaele tša bona, ba bone menyetla ya go ithuta le go itirela letseno, le gape go amogela thekgo ka dikanale tša go fapafapana le diplatfomo. 3.3.    Etela wepsaete ye http://SAYouth.mobi goba o letšetše mogala wo wa go se lefelwe: 0800 72 72 72 go ikhweletša menyetla ka go fapafapana ga yona le go hwetša thekgo ka Lesolo la Mopresidente la go Thwalwa ga Bafsa.B.    Diphetho tša Kabinete1.    Pego ka ga Seemo sa Pušoselegae1.1.    Kabinete e ahlaahlile seemo sa pušoselegae sa go hlagišwa ke dipego tša go tšwa Kgorong ya Tirišano ya Makala a Mmušo le Merero ya Setšo (CoGTA), Matlotlo a Bosetšhaba le Mohlakišipharephare wa Afrika Borwa. 1.2.    Kabinete e bone seemo sa go hlobaetša sa mebasepala ye mengwe ka mo nageng le gore mo ditiragalong tše dingwe, mmušo wa bosetšhaba o tla swanela ke go tsena seemo seo ka bogare go kaonafatša kabo ya ditirelo le mabokgoni a mebasepala yeo e amegilego ka go tsamaišana le dipeakanyetšo tša Karolo 139(7) tša Molaotheo wa Rephabliki ya Afrika Borwa wa 1996.1.3.    Godimo ga mo, mmušo wa bosetšhaba wo o eteletšwego pele ke CoGTA, Matlotlo a Bosetšhaba le dikgoro tša kabo ya ditirelo o tla maatlafatša thekgo ya ona mebasepaleng ye ka go tsamaišana le Moakanyetšo wa go ikala godimo ga Tlhabollo ya Dilete (DDM) gotee le maikarabelo a mebasepala yeo go ya ka fao e hlalošitšwego ka gare ga Karolo 154 ya Molaotheo. 2.    Bonamodi ka Ditšhaba tšeo di Hlabologago tša Borwa ba Afrika (SADC) Nageng ya Mozambique2.1.    Kabinete e amogetše diphetho tša Kopano ya Samiti ya go se Tlwaelege ya Baetapele ba Dinaga le Mebušo tša SADC yeo e bego e swerwe gola Maputo, Mozambique ka Laboraro, 23 Phupu 2021.2.2.    Samiti ye e dumeletše gore dinaga tšeo e lego maloko a SADC di kgathe tema magatong a bonamodi a go boetša seemo sekeng nageng ya Mozambique. Bjalo ka karolo ya SADC, Afrika Borwa le yona e tla kgatha tema mo maitekelong a dinaga tše ao morero wa tšona e lego go bušetša selete se maemong a sona.3.    Go Swarwa ga Khonferense ya bo-21 ya Boditšhabatšhaba ka ga AIDS le Malwetši a go Fetelana ka Thobalano (di-STI) ka mo Afrika (ICASA)3.1.    Kabinete e dumeletše Afrika Borwa go swara khonferense ya bo-21 ya ICASA yeo e tlo swarwago gola Durban go thoma ka la 6 go fihla ka la 11 Manthole 2021. 3.2.    Go swarwa ga ICASA ka mo nageng go tla fa Afrika Borwa monyetla wa go laetša boikgafo bja yona bja go arabela dinepo tša phekolo tša Ditšhabakopano tša 90-90-90 go thuša go fediša leuba la AIDS. Afrika Borwa e fihleletše kgatelopele ye makatšago go lwantšha HIV le AIDS, eupša go santše gona le mošomo wo montši wo o swanetšego go dirwa go fokotša palo ya diphetelo tše difsa tša bolwetši. 3.3.    Khonferense ye e tla buša gape ya nea batho platfomo ya go ntšha sa mafahleng a bona ka bolwetši bjo le menyetla ya go ithuta tše ntši mabapi le maano a thibelo a HIV le malwetši a go fetelana ka thobalano (di-STI) go lebeletšwe seemo sa leuba la COVID-19. 4.    Mahloko setšhabeng sa Zambia 4.1.    Kabinete e lebišitše melaetša ya mahloko go ba lapa le setšhaba sa Zambia ka go hlokofala ga Mopresidente wa mathomo wa Rephabliki ya Zambia, Ngaka Kenneth “KK” Kaunda (97), ka Labone, 17 Phupu 2021. Ngaka Kaunda e be e le wo mongwe wa bahlohleletši ba Afrika ye swanago, le konokono ya go huetša Afrika ye phonyogilego bothopšeng bja bokoloniale, Afrika ye ipopilego ngatana ye tee ya go atlega. 4.2.    Go mo hlompha, Mopresidente Ramaphosa o tsebagaditše matšatši a 10 a mahloko go thoma ka Labohlano, 18 Phupu 2021 go fihla mantšiboa a Sontaga, 27 Phupu 2021, go akaretšwa le go phaphamišetša difolaga fase ka seripa diteišeneng ka moka tša difolaga tša naga ye.4.3.    Bophelong bja gagwe, Ngaka Kaunda o šomile bošego le mosegare go lwela kgatelopele ya ikonomi, ya leago le ya sepolotiki mo Afrika, ebile ke wo mongwe wa dinatla tša Phenkgišano ya Afrika ya go hloka melao ya bokoloniale le ya kgethollo. O lwetše botho bja seAfrika, ebile o tla gopolwa bošego le mosegare ka boetapele bja gagwe bja go hloka bosodi tlholegong ya Mogwanto wa go se Amane le Motho le Mokgatlo wa peleng wa Kopano ya Afrika wo gabjale o bitšwago Kgwerano ya Afrika.4.4.    Kabinete e dumeletše lenaneo leo le eteletšwego pele ke Kgoro ya Dipapadi, Bokgabo le Setšo go hlompha le go gopola bophelo ba Ngaka Kaunda le tema ye a e kgathilego tokologong ya naga ya gagwe le kontineteng ka bophara, kudukudu seleteng sa Borwa bja Afrika. Mopresidente Ramaphosa o tla ya polokong yeo e tlo swarelwago Lusaka ka Labohlano, 2 Mosegamanye 2021.C.    Melaokakanywa 1.    Molaokakanywaphetošwa wa Boingwadišo bja Thoto ka Maineng a Gago 1.1.    Kabinete e dumeletše phatlalatšo ya Molaokakanywaphetošwa wa Boingwadišo bja Thoto gore setšhaba se o ahlaahle. Molaokakanywa wo o fetoša Molao wa Boingwadišo bja Thoto, 1937, (Molao 47 wa 1937) wo o feletšwego ke nako ka ditshepedišo tša ona. 1.2.    Ka ntle le go lokiša ditshepedišo tša mošomo tša Kantoro ya Boingwadišo bja Thoto, molao wo o tsebagatša gape le mokgwa wa elektroniki wa go romela ditlhagišo, wo o tla dirago gore ditshepedišo tša go hola boramelao ba dithoto le setšhaba ka kakaretšo e be tša sebjalebjale. Molao wo o šišinya gape gore go thwalwe Mohlankedimogolo wa Dithoto, Motlatši wa Mohlankedimogolo wa Dithoto le Mothuši wa Mohlankedimogolo wa Dithoto.2.    Seakanywa sa 2020 sa Molaokakanywa wa Lekgotlakgašo la Afrika Borwa (SABC) 2.1.    Kabinete e dumeletše go phatlalatšwa ga Molaokakanywa wa 2020 wa SABC gore setšhaba se o bone le go ahlaahlaa. Ge seakanywa se se ka dumelelwa go ba molao, Molaokakanywa wo o tla dira gore Molaokgašo wa Bjale, 1999 (Molao 4 wa 1999) o phumolwe. Nepokgolo ya ona ke go tiišeletša kaonafalo ya ditirelo tša mešomo ye dirwago ke lekgotlakgašo le la setšhaba. 2.2.    Magareng ga tše dingwe, Molaokakanywa wo o šišinya gore go be le peakanyolefsa ya Lekgotlataolo la SABC, gore go maatlafatšwe maikarabelo a yona setšhabeng le boikarabelo bja yona ditšheleteng. O šišinya gape go mpshafatšwa ga moakanyetšo wa SABC wa thekgo ya ditšhelete le peakanyo ya dilaesense tša thelebišene.D.    Ditiragalo tšeo di Tlago1.    Kgwedi ya Nelson Mandela1.1.    Ngwaga ka ngwaga ka la 18 Mosegamanye, Afrika Borwa gotee le ditšhaba lefaseng ka bophara e hlompha Mopresidente wa rena wa peleng le motsebalegi Ngaka Nelson Rolihlahla Mandela ka meketeko ya Letšatši la Boditšhabatšhaba la Nelson Mandela. 1.2.    Mo dinakong tše tše boima, re santše re ikokotletše ka moya wa rena wa hlohleletšo wa botee setšhabeng le go se inaganele re le noši go ya ka mohlala wo o laeditšwego ke Madiba gore re bone batho ba bangwe ka gona. Ka moya wo wa hlohleletšo wa Madiba, Kabinete e hlohleleditše MaAfrika Borwa go tšea tlhotlo ye le go thekga batho mo setšhabeng sa rena bao ba šarakantšwego ke ditlamorago tša COVID-19. Re thabela tšeo Madiba a bego a dumela go tšona ebile re hlompha bohwa bja gagwe ka magato a rena a botho le maitekelo a go thekga bao ba gateletšwego ke ditlamorago tša baerase ye. 2.    Sehla sa Metšhelo 2.1.    Sehla sa 2021 sa go romela dipego tša metšhelo se tla bulwa ka Labone, 1 Mosegamanye 2021 go fihla ka Labobedi, 23 Dibatsela 2021. Batšhedi ba motšhelo ba hlohleletšwa go romela dipego tša bona tša metšhelo ka eFiling (www.sars.gov.za) goba ka App ya Sellathekeng ya ba Ditirelo tša Afrika Borwa tša Metšhelo (SARS). 2.2.    Ngwageng wo, palo ye bonagalago ya batšhedi ba metšhelo ka noši e tla sekasekwa lekga la bobedi ka mokgwa wa go itiriša ka noši go nolofatša tshepedišo ye. Thomelo ya bonako le ye nepagetšego ya dipego tša metšhelo e netefatša gore batšhedi ba metšhelo ba dula ba obamela molao ebile e thuša mmušo go abela MaAfrika Borwa ditirelo tšeo ba di hlokago kudu.E.    Melaetša1.    DitebošoKabinete e lebišitše ditebogišo tša yona le melaetša ya mahlogonolo go: Morena Nicholas Dlamini, MoAfrika Borwa wa mathomo wa mothomoso wa go kitima lebelong la Tour de France.Kaizer Chiefs FC ge e kgonne go ikhweletša sekgoba Liking ya go hlomphega kudu ya Makgaolakgang ya Dinkgwete tša CAF yeo e tlo swarelwago Morocco ka Mokibelo, 17 Mosegamanye 2021, le Mohlahli Pitso ge a eteletše pele Ahl Aly FC ya Egepeta go Makgaolakgang a Dinkgwete tša CAF. Morena Lesetja Kganyago, Mmušiši wa Panka ya Resefe ya Afrika Borwa (SARB), yo a filwego sefoka sa Mmušiši wa Ngwaga wa Panka ya Gare mo kgatišong ya 2021 ya Difoka tša Bapanki ba Afrika. Ka fase ga boetapele bja gagwe, SARB e tšeere sephetho sa maleba kgahlanong le ditlamorago tša COVID-19 mo ikonoming.Ngaka Ngwako Stephen Sebopetsa, Hlogo ya Sekolo sa Praemari sa Rathaga gola Rakwadu Tikogolong ya 1, Seleteng sa Bohlabela sa Mopani, Limpopo ge a amogetše Sefoka sa Bolefase sa Dihlogo tša Dikolo ka boetapele bja gagwe bja bokgoni le ba go hloka bosodi, mošomo wo bonagalago le tema yeo a e kgathilego lefapheng la thuto. SARB, ka meketeko ya ona ya mengwaga ye lekgolo yeo e fihleletšwego ka Laboraro, 30 Phupu 2021. Panka ye e thomile go šoma ka la 30 Phupu 1921 ebile ke panka ya gare ya kgale mo Afrika. SARB e swere maikarabelo a bohlokwa go ya ka molaotheo go lekalekanya ditheko go lebeletšwe kgolo ya ikonomi yeo e lekalekantšwego gabotse le ya go swarelela nako ye telele. Panka ye e lokolotše khoine ye mpsha ya R5 go keteka le go hlompha mengwaga ye 100 go tloga mola e bago gona. 2.    Mahloko Kabinete e lebišitše mahloko go ba lapa le bagwera ba: Ngaka Jabu Mabuza (63), mogwebi wa MoAfrika Borwa yo a fihleletšego tše ntši le moetapele wa kgwebo yo a šomilego bjalo ka Mohlankedimogolophethiši (CEO) wa Tsogo Sun Holdings, Modulasetulo wa Lekgotlataolo la Eskom le gape Mopresidente wa Sebokatee sa Kgwebo sa Afrika Borwa. Moprofesara Mzilikazi Khumalo (89) le mosadi wa gagwe Mama Rose Khumalo (88). Moprofesara Khumalo e be e le mokgapa wo mogolo wa go kotamela dinonyana lefapheng la Afrika Borwa la thuto, la setšo le bathong. O be a tsebega gape ka go ba mohlami wa go tuma wa dikošana tša megobo, mohlami wa mmino wa dikhwaere le molaodi wa khwaere. Yena o thušitše go kopantšha košana ya mathomothomo ya SeZulu ya opera, Princess Magogo kaDinuzulu. Se bohlokwa gare ga tšeo a di fihleletšego, Moprofesara Khumalo e be e le leloko la komiti yeo e kopantšego mmogo thapelo ya Nkosi Sikelel’ iAfrika le koša ya setšhaba ya mmušo wa kgethollo, Die Stem, go hlama Koša ya Bosetšhaba ya Afrika Borwa ya ka morago ga mmušo wa kgethollo. F.   Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1.    Mme Tirhane Alinah Fosi bjalo ka CEO ya Bagatiši ba Mmušo, lebaka la mengwaga ye mehlano.Dipotšišo:Mohumagadi Phumla Williams – Seboleledi sa Kabinete Mogala: 083 501 0139 "
Pego ya Kopano ya Kabinete ye e swerwego ka bidio ya Inthanete ka Laboraro la 4 Phato 2021,5 Aug 2021,https://www.gov.za/speeches/statement-cabinet-meeting-4-august-2021-5-aug-2021-0000-0,https://www.gov.za/nso/speeches/statement-cabinet-meeting-4-august-2021-5-aug-2021-0000-0,"A.    Merero Seemong sa Bjale1.    Lenaneo la Moento wa Bolwetši bja Coronavirus (COVID-19)1.1.    Lenaneo la bosetšhaba la moento la Afrika Borwa le thomile go phethagatšwa ka lebelo ka botlalo ebile lefapha la maphelo (ka lekaleng la mmušo le la phraebete) le entela palo ya fasefase ya batho ba milione o tee mo matšatšing a mararo. Go fihla mo lebakeng le, maAfrika Borwa a go feta dimilione tše seswai ba šetše ba entetšwe. Ka lebelo la bjalo la moento, Mopresidente o swanetše gore mo nakong ye e sa fetšego pelo a tsebagatše letšatšikgwedi leo le nepišitšwego la go bušeletšwa gore naga ye e fihle go setšhaba seo se nago le boitšhireletšo baeraseng ye.1.2.    Kabinete e tšwela pele go ipiletša go maAfrika Borwa go entelwa, ka ge go tšwela pele go ba sebetša sa rena seo se šomago gabotse kudu ka ntweng kgahlanong le COVID-19. Batho bjale ba ka kgona go ya lefelong lefe goba lefe la go entela ba swere dipukwana tša bona tša boitsebišo, le ge e le gore ga se ba dira dipeelano tša go tla fao, go ingwadiša le go entelwa semeetseng.1.3.    Kabinete e amogetše go tlišwa ga mabotlelwana a meento a Pfizer a 5.6 milione mo bekeng ye ao a abilwego ke United States of America, ao a tlago netefatša gore go ba le kabo ye e lekanego ya meento ka nepo ya go maatlafatša lenaneo la rena la go entela batho. 1.4.    Ka la 1 Lewedi 2021, batho ba mengwaga ya magareng ga ye 18 le ye 34 ba tlo ba le maswanedi a go entelwa.1.5. Kabinete e lemogile go theogela fase ga dipalopalo tša batho bao ba fetelwago ke baerase ye ka Afrika Borwa ka morago ga ge naga ye e fetile semmušo tlhatlogo ya godimodimo ya diphetetšo tše diswa tša lephoto la boraro. Le ge go le bjale, diprofense tše nne – e lego ya Kapa Bodikela (le ge e le gore e sa tšwa go tsebagatša tlhatlogo ya godimodimo), Kapa Leboa, Leboa Bodikela le Foreisetata – di bile le ditlhatlogo ka go dipalopalo tša diphetetšo tša letšatši ka letšatši. 1.6. Kabinete e bušeleditše boipiletšo bja yona go batho ka moka ka Afrika Borwa go tšwela pele go obamela melawana ya thobelo ya baerase ya go Apara Dimaseke, Go hlapa Diatla, Go tlogela sekgoba sa metara le seripagare magareng ga batho le go efoga fao go kgobokanego batho ba bantši. 2.    Go Bulwa ga Dikolo2.1.    Kabinete e amogetše go bulwa ga dikolo ka ntle le mathata, kudukudu go boela ga baithuti ba dikolo tša phoraemari sekolong letšatši le lengwe le le lengwe. Kabinete e ipileditše go dikolo ka moka go tšwela pele go šoma ka go diriša melawana ye e hlomilwego ya maphelo ka ga COVID-19. 2.2.    Sepheto sa go bušetša baithuti ba dikolo tša phoraemari sekolong letšatši le lengwe le le lengwe se tšerwe ka morago ga go hlokomela dikgahlego tše kaone tša ngwana gomme se se tla thuša go hwetša gape nako ya go ithuta ye e lobilwego ka nakong ya kiletšo ya mesepelo ye e bego e tsirimeditšwe.3.    Tumelelano ka ga Meputso ya Bašomi ba Mmušo3.1.    Kabinete e lebogile bašomi ba mmušo le bao ba bego ba kgatha tema ka ditherišanong tša meputso ge ba beile naga ya rena le batho ba yona pele, ka morago ga ge go sa tšwa go saenwa tumelelano ye e amago mahlakore ka moka ka ga dikoketšo tša meputso ka tirelong ya Mmušo.3.2.    Kabinete e thabile ge mekgatlo ye e amegago ka moka e laeditše boetapele bja seboka le sephetho seo se nago le maikemišetšo go hwetša tharollo yeo e holago bašomi ba mmušo le badudi, le go ipiletša go yo mongwe le yo mongwe go tšwela pele ka moya wo wa tirišano le go rata naga ya gabo bona.4.    Tshedimošo ya Moragorago ka ga Seemo sa Tšhireletšo 4.1.    Kabinete e amogetše matsapa ao a tšerwego ke lekala la phethagatšao ya molao go bušetša seemo sa khutšo sekeng ka Diprofenseng tša KwaZulu-Natal le Gauteng. 4.2.    Kabinete e retile gape ditheo tša phethagatšo ya molao ka ga kgatelopele yeo di e dirago go golega bao ba rwelego maikarabelo a go hlohleletša dikgaruru ebile e rata go netefaletša leswa maAfrika Borwa gore e tla dira tšohle ka fao e ka kgonago ka gona go tliša bao ba rwelego maikarabelo go dikgaruru tše di diregilego ka diprofenseng tše pedi pele ga molao.4.3.    Go fihla mo lebakeng le, bagononelwa ba tshela ba golegilwe gomme ba tšwelela ka dikgorotshekong tša mehutahuta ka lebaka la ge ba pharwa ka molato wa go hlohleletša dikgaruru gomme ditheo tša phethagatšo ya molao tša mmušo le tša phraebete le Tirelo ya Bosekiši ya Bosetšhaba di filwe mošomo wa go netefatša gore ditshekišo tša batho ba di atlege. 4.4.    Kabinete e lemogile gore palo ya mahu ao a bakilwego ke dikgaruru tše e bušeleditšwe gomme bjale e fihla go ba 354, gomme dipalo tša bao ba hlokofetšego ka lebaka la dikgaruru tše ka Gauteng ga se tša fetoga di dutše go ba 79 le ba 275 ka KwaZulu-Natal go fihla maabane ka la 4 Phato 2021.4.5.    Go palo ya mahu ao a begilwego ka KwaZulu-Natal, Toropokgolo ya eThekwini e na le palo ya godimodimo ya batho bao ba hlokofetšego ba 122. Go mahu ao a begilwego ka eThekwini, ba 36 ba begilwe gore ba hlokofetše ka Phoenix fao e lego gore ba 29 ba bolailwe gomme dipolao tša ba šupa di a nyakišišwa, gomme go fihla mo lebakeng le, bagononelwa ba 22 ba golegilwe go dipolao tša ka Phoenix ebile ba tšweletše pele ga kgorotsheko. 4.6.    Kabinete e ipiletša go ditšhaba ka KwaZulu-Natal go šomišana mmogo le go thekga matsapa a mmušo a go rarolla dithulano tša semorafe le mengunanguno tšeo di tšhošetšago go nyatša ditlhologelo tšeo bahlomi ba Afrika Borwa ya temokrasi, ya go hloka semorafe le ya tekatekano ba di gafetšego tokologo le maphelo a bona go tšona. 5.    Go Aga Ekonomi Leswa5.1.    Kabinete e amogetše thekgo ya kimollo ya ekonomi ya R36 pilione go tšwa go mmušo bjalo ka lenaneo la bobedi la ditsenogare tša go bušetša naga seemong sa tsošološo ka morago ga seabe sa leuba la COVID-19 leo le mpefaditšwego go fetišiša ke dikgaruru le tshenyo ya dithoto tša kgwebo tšeo di diregilego ka KwaZulu-Natal, Gauteng le ka dikarolong tše dingwe tša Mpumalanga (le ge e le gore mo di diregile gannyane). 5.2.    Bontši bja kimollo ye ke Thušo ya Ditšhelete tša Kimollo go Masetlapelo a tša Leago ya R350 ka nepo ya go fediša bohloki le tlala gareng ga bao ba itlhokelago kudu ka setšhabeng le mananeo a thekgo go bašomi le go dikgwebo. Mmušo o tšwela pele go nyaka thekgo ya tlaleletšo go netefatša gore go ba le tsošološo ya ekonomi ya ka pela go sepelelana le Leano la Kagoleswa le Tsošološo ya Ekonomi.5.3.    Mošomo wa go aga leswa ekonomi ke wa maAfrika Borwa ka moka. Kabinete e ipileditše go modudi yo mongwe le yo mongwe le lekala la phraebete go tsenela matspapa a rena a bosetšhaba go aga leswa mmogo Afrika Borwa ye kaone, ye e atlegago ka lebelo le ya tekatekano. 6.    Mohlagase6.1.    Kabinete e amogetše go phethwa ga Seteše sa Mohlagase sa Medupi fao e lego gore makala a tshela ka moka a tšweletšo ya mohlagase a dirišwa ka botlalo ka tšweletšong ya mohlagase maemong a bosetšhaba. Se se tla thuša kudu go fediša kgatelelo ka kabo ya mohlagase maemong a bosetšhaba gomme mmušo o tšwela pele go nepiša go netefatša gore mohlagase ga o sokodiše. 6.2.    Kabinete e rata go lebogiša Mohumagadi Zandi Shange, Molaodi wa Protšeke ya Seteše sa Mohlagse sa Medupi ge a kgonne go dira gore seteše se se segolo sa mohlagase se šome. Ka ge histori ya boentšeneere bja boagi e ngwadilwe, basadi ba ka mo nageng ya rena ba tla emelwa ka botlalo ka ge Mohumagadi Shange e le mosadi wa mathomo wa mothomoso ka Afrika wa go phethagatša protšeke ye kgolo ka tsela ye.6.3.     Mmušo o ipileditše go bobedi bolaodi le bašomi ba ESKOM go šoma kudu le go aba diteše tša mohlagase tšeo di sa šaletšego go akaretšwa le mohlagase wa go dirišwa leswa.7.    Maemo a Bolekodi bja Iseraele ka go Khomišene ya Mokgatlo wa Selekane sa Afrika (AUC)7.1.    Kabinete e ganetšana ka bogale le sepheto seo se sego sa loka seo se tšerwego ke modulasetulo wa AUC a nnoši go fa Iseraele maemo a bolekodi ka go AU. AU ke moemedi wa semolao wa dinagamaloko ka moka tša Afrika yeo go swanetšego go rerišanwa le yona mabapi le dipheto tša mohuta wo. 7.2.    AU e akaretšwa ditlhologelo tša maAfrika ka moka ebile e rwele leswao la tshepo go boetapele bja yona bja Batho ba Afrika. Ka fao, e swanetše go ikemišetša go tšea dipheto tšeo di sa thulanego le melawana ya Tšhata ya AU.7.3.    Go tšwela pele ga Iseraele go tsena ka mollwaneng wa Palestine go tšwela pele go se be molaong ebile go a nyatšega, ebile se se tšeela Mapalestina ditokelo tša bona. Sepheto se, se se tšerwego ke motho o tee, se tla ka morago ga ditlhaselo tšeo di sego tša loka tšeo di sa tšwago go direga go Mapalestina ao a se nago le molato ka Iseraele ka Bohlabela bja Jerusalem le Gaza.7.4.    Kabinete e ipiletša go AU go lebeledišiša leswa sepheto sa yona seo e se tšerego e nnoši sa go fa Iseraele maemo a bolekodi ka go AU. E tšwela pele e sa tekateke go ikgafa go matsapa ao a ikemišeditšego go tsošološa tshepedišo ya sepolotiki yeo e tlago feletša ka go hlongwa ga mmušo wa Palestina wo o kgonagalago, wo o tla bago gona ka go phedišana ka khutšo le Iseraele. B.     Dipheto tša Kabinete 1.    Moketeko wa Kgwedi ya Basadi 1.1.    Kabinete e dumeletše morero le ditiragalo tša moketeko wa ngwaga wo wa Kgwedi ya Basadi, wo o gopolago basadi ba go feta ba 20 000 bao ba ilego ba gwantela meagong ya Union Buildings ka Pretoria ka la 9 Phato 1956 ba dira ditšhupetšo kgahlanong le katološo ya Melao ya Dipasa go basadi. 1.2.    Ditiragalo tša ngwaga wo di tla ketekwa ka fase ga morero wa: “Ngwaga wa Charlotte Maxeke: Re fihlelela Ditokelo tša Basadi. Morero wo o sepelelana le moketeko wa ngwaga ka moka wa segopotšo sa ngwaga wa bo 150 sa mahlwaadibona wa ntwa ya tokologo Charlotte Mannya Maxeke. 1.3.    Ditiro tša tšeo di dirilwego ke basadi ba ba bomahlwaadibona di re hlohleletša gore re age leswa setšhaba sa rena gore se tiye ka morago ga dikgaruru tša phatlalatša tše di sa tšwago go direga ka KwaZulu-Natal le ka Gauteng, le go ba le seabe go ekonomi ya setšhaba le go maphelo ka lebaka la COVID-19. Ditiragalo tše di laeditše gore ge re le mmogo bjalo ka setšhaba seo se ratago khutšo le seo se obamelago molao, re ka kgona go fenya tlhohlo efe goba efe yeo e re amago.1.4.    Le ge e le gore setšhaba sa rena se fihleletše tše ntši mabapi le ditokelo tša basadi, tše ntši di sa nyakwa go dirwa gore re fihlelele tekatekano ya bong le go lwantšha bothata bja dikgaruru tša bong le tlaišo ya basadi ka setšhabeng sa rena. 1.5.    Kabinete e ipiletša go makala ka moka a setšhaba go dira gore melawana ya rena ya mabapi le tekatekano ya bong e phethagatšwe le go dira se sengwe kgahlanong le dikgaruru tšeo di aparetšego basadi ka go bega bao ba dirago dikgaruru kgahlanong le basadi setešeng sa maphodisa sa kgauswi.2.    Pego ya Komiti ya Ditona (IMC) ya Diphatišišo ka ga Setlamo sa Bosetšhaba sa Thušo ya Ditšhelete tša Thuto go Baithuti (NSFAS) 2.1.    Kabinete e dumeletše go lokollwa ga pego ya Diphatišišo tša IMC mabapi le NSFAS. Komiti ye e thwetšwe ka Mopitlo 2020 go lebelela ditshepedišo, mananeo le bokgoni bja NSFAS mabapi le go kgona go phethagatša mošomo wo e filwego ona. 2.2.    Dinyakišišo di lebeletše kudu dilo tšeo di bakago mathata ao NSFAS e itemogelago ona le go phethagatša setlamo se seswa sa thušo ya ditšhelete ya dithuto go tloga ka 2018. Dinyakišišo tše di fane ka ditšhišinyo tše bohlokwa mabapi le go kaonafatša go šoma ga NSFAS. 2.3.    Kabinete e lebogile ge tše dingwe tša ditšhišinyo tše di šetše di phethagaditšwe. Pego ye e ka fihlelelwa go wepsaete ya Kgoro ya Thuto ya Godingwana le Tlhahlo ya: www.dhet.gov.za.3.    Leano la Bosetšhaba la Mananeokgoparara (NIP) 20503.1.    Kabinete e dumeletše go phatlalatšwa ga NIP 2050 gore setšhaba se fe ditšhwaotshwao ka ga yona. Leano le le hlohleletša peeletšo ya ka mo nageng go mananeokgoparara, leo gape le kopanyago diekonomi tša Afrika ka go diriša tše dingwe tša diprotšeke tša lona.3.2.    Godimo ga go hlohleletša kgolo ya ekonomi, le tla rarolla gape mašaledi a nako ya kgethologanyo a ditiro tša go se loke tša go aroganya batho go ya ka merafe ya bona. Le theilwe go go kgatha tema ga mmušo, dikgwebo, dihlongwa tša mmušo le go badudi. 3.3.    Makala a lona ao a beilwego pele a akaretša la enetši, la dinamelwa tša merwalo, meetse le dikgokagano tša titšithale. NIP 2050 mo nakong ye e sa fetšego pelo e tla ngwalwa ka gare ga kuranta ya mmušo gore setšhaba se fe ditshwaotshwao ka ga yona.4.    Go Tsenywa ga Setheo sa Thekgo ya Ditšhelete go Dikgwebopotlana (SEFA) le Setheotlhabollo sa Dipanka tša Mohlakanelwa (CBDA) ka go Setheotlhabollo sa Dikgwebopotlana (SEDA) 4.1.    Kabinete e dumeletše go tsenywa ga SEFA le CBDA ka go SEDA. Go kopanywa ga dihlongwa tše go tla kgontšha thekgo ye e kopantšwego ya mmušo go dikgwebopotlana, go dikgwebo tše nnyane le go dikgwebo tša magareng gammogo le dikgwebo tša mohlakanelwa go thoma ka la 1 Moranangl 2022. 4.2.    Setheo se tee seo se šišintšwego se tla fana ka bobedi thekgo ya ditšhelete le ye e sego ya ditšhelete go dikgwebo tše. Ka go kopanyo methopo ka moka, setheo se se tla ba le seabe kudu le go fihlelelega ka dileteng le ka ditoropokgolong ka moka. 4.3.    Kopanyo ye e dumeletšwego e tla feletša ka go hlopha leswa ga SEDA (yeo e tlago fiwa leina le leswa ka moragonyana) mabapi le Molao wa Taolo ya Ditšhelete tša Mmušo wa 1999 (Molao wa bo 1 wa 1999) go tšwa go sehlongwa sa Šetule ya 3A go fihla go sa Šetule ya 2.4.4.    Kabinete e dumeletše go katološwa ga nako ya go šoma ya Lekgotlataolo la SEFA go fihla ka la 31 Hlakola 2022 go kgontšha gore go thomišwe peakanyo ya phetošetšo. 5.    Melawana le Dipeelano Mabapi le go Sepetša tša Boeti ka fao go Bolokegilego ka Nako ya COVID-19 le ka go Mauba a Mangwe 5.1.    Kabinete e dumeletše Melawana le Dipeelano tša go sepetša Lekala la Boeti ka fao go bolokegilego ka seemong sa COVID-19 le ka go mauba a mangwe ao a amanago le yona. 5.2.    Melawana le dipeelano tše di fana ka magato ao a tlwaelegilego a fasefase a tša maphelo le polokego ao a tlogo netefatša gore go ba le go swana go ralala le lekala la tša boeti. A tla akaretša ditirelo tša go swana le madulo, dijo, basepediši ba tša maeto, dikhasino, menyanya le ditiragalo tše dingwe tšeo di amegago. 5.3.    Bjale re lekana le mebaraka ya boditšhabatšhaba gomme se se tla kgontšha lekala le gore le bulele ka botlalo baeti ba go tšwa dinageng tša boditšhabatšhaba.6.    Khonferentshe ya Bosetšhaba ka ga Bofaladi le Go Hudugela Ditoropong ka Afrika Borwa6.1.    Kabinete e thekgile Khonferentshe ya Bosetšhaba ka ga Bofaladi le Go Hudugela Ditoropong ka Afrika Borwa yeo e swerwego ka bidio ya inthanete go thoma ka la 26 go fihla ka la 30 Mosegamanye 2021. Bofaladi le go hudugela ditoropong di bile karolo ya dilo tšeo di beilwego pele tša Melawana ye mene ka ga Setšhaba go thoma ka 2015.6.2.    Khonferentshe ye e ahlaahlile datha ye e lego gona, tsebo le tshedimošo ka ga diphetogo mabapi le bofaladi le go hudugela ditoropong ka mo nageng. Tshedimošo ya mohuta woo e šoma bjalo ka motheo wa bohlatse wo o tlago šomišwa go dira melawana le mananeo, go akaretšwa peakanyo ka makaleng ka moka a mararo a mmušo.6.3.    Khonferentshe ye e rulagantšwe ka tirišano le dikgoro tša mmušo tša maleba, setšhaba sa dinyakišišo le badudi. Khonferentshe ye e feleleditše ka go hlongwa ga Seboka sa Tshedimošo le Dinyakišišo ka ga Bofaladi le Go Hudugela Ditoropong go šoma bjalo ka methopo wa tsebo ka nepo ya go thekga mošomo wa tša bofaladi le go hudugela ditoropong. 7.    Go Kgethwa ga Afrika Borwa Bjalo ka Lefelo la ka Seleteng la tša Boso bja Lefaufaung la Mokgatlo wa Boditšhabatšhaba wa Bofofiši bja Difofane (ICAO)7.1.    Kabinete e dumeletše le go amogela go kgethwa ga Afrika Borwa bjalo ka Lefelo la ka Seleteng la tša Boso bja Lefaufaung la ICAO. Se se tsebagaditšwe ka morago ga ge Afrika Borwa e hweditše dipoelo tše kaone tša tekodišišo go tšwa go ICAO. 7.2.    Afrika Borwa, ka go diriša Setheo sa Bosetšhaba sa tša Lefaufau sa Afrika Borwa, e kgethilwe gore e fane ka tshedimošo mabapi le boso bja lefaufaung seo bjalo e lego setlwaedi seo se amogetšwego ke ICAO go dinyakwa ka moka tša bofofiši. 7.3.    Afrika Borwa e filwe mengwaga ye meraro go kaonafatša bokgoni bja yona bja bjale bjo bonnyane gore e fihlelele dinyakwa tša ICAO. Dinyakwa tše di nyaka gore go šongwe diiri tše 24 mo matšatšing a šupa a beke fao go nago le dihlopha tšeo di hlomilwego tša baakanyi ba tša boso bao ba hlahlilwego le ditsebi tša dinyakišišo ka ga lefaufau. E filwe gape tumelelo ya go dirišana le Khamphani ya Yuropa ka bophara ya Tirelo ya Bašomiši ba Boso bja Lefaufaung ba Bofofiši.7.4.    Go kgethwa fa go fa Afrika Borwa sebaka sa go godiša lekala la yona la tša mahlale le theknolotši ya boentšeneere le la boitlhamelo, ebile go bea naga ye mo mmepeng bjalo ka mokgathatema wa lefaseng ka bophara ka go mahlale a lefaufaung.8.    Tumelelano ya Tirišano ya ka Seleteng sa Afrika ka ga Dinyakišišo, Tlhabollo le Tlhahlo tše di amanago le Mahlale le Theknolotši tša Nyutleleara (AFRA)8.1.    Kabinete e dumeletše gore tumelelano ye e bušeleditšwego (AFRA) ya mengwaga ye mengwe ye mehlano e romelwe Palamenteng. AFRA ke tumelelano ya mebušo ye e hlomilwego ke dinagamaloko tša Afrika go maatlafatša go tšwela pele le go godiša seabe sa mahlale le theknolotši ya nyutleleara go tlhabollo ya ekonomi ya setšhaba ka kontinenteng ya Afrika.8.2.    Afrika Borwa e bile leloko leo le kgathago tema la AFRA ebile e dirišana le dinagamaloko tše dingwe go tšwetša pele maikemišetšo a tumelelano ka khonthinenteng ya Afrika. 9.    Molawana wa Bosetšhaba wa Go Rea Dihlapi tša Nageng tša ka Meetseng a Foreše (Ka gare ga naga) 9.1.    Kabinete e dumeletše Molawana wa Bosetšhaba wa Go Rea Dihlapi tša Nageng tša ka Meetseng a Foreše (Ka gare ga naga) go phethagatšwa. Molawana wo o fana ka seemo sa taolo ye e šomago gabotse ka lekaleng la boreahlapi ka gare ga naga. O bea semmušong ditiro tšeo mo lebakeng le e sego tša semmušo le tšeo di sego tša dumelelwa tša bareahlapipotlana. 9.2.    Molawana wo, gareng ga tše dingwe, o fana ka gore go hlangwe dihlongwa tša tlhabollo ya taolo ya boreahlapi; thekgo go mananeokabo a boreahlapi bja ka mo nageng ebile o rarolla bothata bja tekatekano le phetošo ya lekala le.10.    Khalentara ye e Šišintšwego ya Tokollo ya Peleng ya go Phatlalatšwa ga Dipalopalo tša Bosenyi tša Ngwaga wa Ditšhelete wa 2021/2210.1.    Kabinete e dumeletše Khalentara ye e šišintšwego ya tokollo ya peleng ya go phatlalatšwa ga dipalopalo tša bosenyi tša korata tša ngwaga wa ditšhelete wa 2021/22. Khalentara ye e šišintšwego ya tokollo ya peleng ya go phatlalatšwa ga dipalopalo tša bosenyi ke Phato 2021 go kotara ya mathomo gomme ka Dibatsela 2021 ke go di phatlalatša ga kotara ya bobedi. Dipalopalo tša bosenyi tša kotare ya boraro le ya bone di tla lokollwa ka Dibokwane le Mopitlo 2022. C.    Melaokakanywa 1.    Molaokakanywaphetošwa wa Batšofadi wa 20211.1.    Kabinete e dumeletše go romelwa ga Molaokakanywaphetošwa wa Batšofadi wa 2021 gore o tle o alwe ka Palamenteng. Molaokakanywa wo o fetoša Molao wa bjale wa Batšofadi wa 2006 (Molao wa bo 13 wa 2006). 1.2.    Diphetošo tše di nyaka go maatlafatša magato ao a šireletšago batšofadi. Molaokakanywa wo o kaonafatša ditirelo tše di abelwago batšofadi tša go swana le dithušo tša ditšhelete tša mmušo, maphelo, tlhokomelo ya setšhabeng le ya fao ba dulago gona. 1.3.    Molaokakanywa wo o šišintšwego o tsebagatša go hlokomela le go sekaseka ditirelo tšeo di abelwago batšofadi. O hlagiša gape gore batšofadi bao ba nago le bogolofadi ba tlošwe mafelong ao a sego a ba lokela goba ao a hlokago pabalelo ya maphelo ka ntle le go hwetša Taelo ya Kgorotsheko.2.    Sethalwa sa Molaokakanywaphetošwa wa Mekgatlo ye e sa Dirego Letseno (NPO) wa 2021 2.1.    Kabinete e dumeletšwe go phatlalatšwa ga Molaokakanywaphetošwa wa NPO gore setšhaba se dire ditshwaotshwao ka ga ona. Molaokakanywa wo o fetoša Molao wa bjale wa NPO wa 1997 (Molao wa bo 71 wa 1997). Molao wo o be o hlametšwe go hloma seemo seo se kgontšhago seo go sona di-NPO di swanetšego go hlangwa le go šoma ka botlalo. Dikgoba tše di hlolegilego ge nako e dutše e sepela di hlathilwe, kudukudu mabapi le di-NPO le mekgatlo ya setšhabeng. 2.2.    Phetošo ye e šišintšwego e rarolla ditlhohlo tšeo di-NPO di lebanego le tšona; e šoma ka go tlaišwa ga di-NPO ebile e nolofatša ditshepedišo tša phihlelelo. E šišinya go hlongwa ga Mongwadiši wa di-NPO ka nepo ya go maatlafatša go aba ditirelo, go hlokomela le go tšwetša pele tlhokego ya sephiri le boikarabelo bja di-NPO.D.    Tiragalo ye e tlagoLetšatši la Basadi 1.1.    Mopresidente Cyril Ramaphosa o tla fana ka polelo ya Letšatši la Basadi ka bidio ya inthanete ka Mošupologo wa la 9 Phato 2021, bjalo ka karolo ya go keteka ga Kgwedi ya Basadi ka mo nageng ka fase ga morero wa: “Ngwaga wa Charlotte Maxeke: Re fihlelela Ditokelo tša Basadi”.E.    Melaetša1.    DitebogišoKabinete e lebišitše ditebogišo tša yona le mahlatse le mahlogonolo go: Tatjana Schoenmaker, ge a thopile metale wa mathomo wa gauta wa Diolimphiki wa Afrika Borwa ka Tokyo, Japan ka morago ga go phadišana ka papading ya basadi ya go rutha ya breaststroke ya dimetara tše 200 ka nako yeo e robilego rekhote ya lefase. Peleng o thopile metale wa silibere ka papading ya go rutha ya breaststroke ya dimetara tše 100.Bianca Buitendag, ge a thopile metale wa silibere ka go makgaolakgang a basadi ka papading ya go sesa ka meetseng (surfing). Diphihlelelo tše di kgahlišago tše ka dipapading tša Diolimphiki ka Tokyo di tlišeditše naga ya rena dimetale tše tharo. 2.    Mahloko Kabinete e lebišitše mahloko go ba lapa le bagwera ba: Morena Shona Ferguson (47), motšweletši wa thelebišeneng (TV) le wa difilimi le modiragatši yo a tsentšego letsogo kudu go hlabolleng ga Intasteri ya difilimi ka mo nageng. Morena Clive Scott (84), mahlwaadibona wa thelebišeneng le modiragatši wa mahlwaadibona yo a tšweletšego dithelebišeneng tša rena mengwaga ye mentši. Morena Pandelani Jonathan Mudziwa Makhado (99), molwelatokologo wa dipolotiki wa mahlwaadibona yo e bilego yo mongwe wa baetapele ba lesolo la twantšho ya dipasa la 1960, yo gape a gafetšego bophelo bja gagwe go ntwa ya go lwela temokrasi le tokologo.Mama Thalitha Monica Lebea-Mampuru (87), yo a lwelego a sa lape go lokolla naga ye gammogo le go lwela Afrika Borwa ya go hloka semorafe, ya go hloka kgethologanyo ya bong le yeo e lokologilego. E bile Metherone a mathomo wa Solomon Mahlangu Freedom College (SOMAFCO).Morena Geoff Makhubo (53), Mmeyaraphethiši wa City of Johannesburg; moetapele wa go se itirele yo a bego a šoma kudu yo a bego a hlohleletša kabo ya ditirelo. E be e le Moetapele wa Selete wa African National Congress.Morena Luthendo Benedict Sigogo (49), Moahlodi wa Motšwaoswere wa Kgorotshekokgolo ya ka Mpumalanga le Mokhomišenare wa Khomišene ya Tirelo ya Molao, yo a bilego le nako ya mošomo yeo e kgahlišago ka lekaleng la phrofešene ya tša molao, gomme e bile mohlohleletši yo a bego a ikgafile wa diphetogo. O šomile gape bjalo ka mopresidente wa Mokgatlo wa Bašomi ba Molao ba Bathobaso.Ba lapa le ba leloko ba maloko a Palamente bao ba sa tšwago go hlokofala mo nakong ye e sa tšwago go fetaF.    Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1.    Moatbokheiti Nomalanga Petronella Sithole bjalo ka Mohlankedimogolophetiši wa Bolaodi bja Bosetšhaba wa Enetši wa Afrika Borwa.2.    Mohumagadi Danile Nyakale bjalo ka moemedi wa Koporasetlhabollo ya Diintasteri go Lekgotlataolo la Bagwebi ba Ditaamane ba ka Nageng. 3.    Lekgotlataolo la Balaodi ba Lekgotlataolo la Merero ya Naga: (i)    Mohumagadi Lusanda Nomasongo Netshitenzhe (Modulasetulo);(ii)    Morena Masopha Moshoeshoe; (iii)    Moatbokheiti Anthonie Viviers; (iv)    Ngaka James Fraser Bourhill; le(v)    Mohumagadi Precious Hlengiwe Makoe.4.    Maloko a Tlaleletšo a Lekgotlataolo la Bolaodi bja Ditaamane le Dimetale tše Bohlokwa bja Afrika Borwa: (i)    Morena Virendra Gangaram Magan; le(ii)    Mohumagadi Ndivhuho Munyai. Dipotšišo: Mohumagadi Phumla Williams – Seboleledi sa Kabinete Mogala: 083 501 0139 "
"Pego ya Kopano ya Kabinete yeo e Swerwego ka Dikgokagano tša Bidio ka Laboraro, 18 Phato 2021",19 Aug 2021,https://www.gov.za/speeches/statement-virtual-cabinet-meeting-wednesday-18-august-2021-19-aug-2021-0000,https://www.gov.za/nso/speeches/statement-virtual-cabinet-meeting-wednesday-18-august-2021-19-aug-2021-0000,"A.  Merero Seemong sa Bjale1.  Thušo ya Tšhelete Setšhabeng ya Kimollo Masetlapelong a Bolwetši bja Corona (SRD ya COVID-19)1.1.  Kabinete e tseba gabotse maima ao a hlotšwego ke leuba la COVID-19 le dikgaruru tša moragorago tša setšhaba dikarolong tše dingwe tša KwaZulu-Natal le tša Gauteng. Mabapi le yona taba ye, Kabinete e gopoditše MaAfrika Borwa gore dikgopelo tša thušo ya tšhelete ya go bitšwa SRD ya COVID-19 ya naga ye go thekga bao ba se nago letseno di buletšwe ka Labohlano, 6 Phato 2021. 1.2.  Etšensi ya Afrika Borwa ya Thireletšego ya Leago (SASSA) e buletše mekgwa ye meswa ya go dira dikgopelo fao ka yona dikgopelo di ka romelwago ka epp ya bona ya govchat.app le Facebook Messenger, le ka wepsaete ya yona: https://srd.sassa.gov.za goba ka go romela molaetša wa WhatsApp mo go 082 046 8553.1.3.  Batho ba mengwaga ye magareng ga 18 le 60 bao ba se nago thekgo efe goba efe ya ditšhelete ba swanetše go dira dikgopelo. Thušo ye ya tšhelete ya R350 ka kgwedi ke setsekana se bohlokwa sa go reka se le sela go malapa ao a hlomerwego ke lemena la bohloki le la tlhokego ya mešomo. 2.  Mohlagase 2.1.  Kabinete e amogetše phatlalatšo kuranteng ya mmušo bekeng yona ye ya melao yeo e hlatlošago kelo ya mohlagase ya batšweletši ba mohlagase ba go ikema go tloga kelong ya bjale ya 1 MW go fihla go 100 MW. Ka Phupu 2021, Mopresidente Cyril Ramaphosa o tsebagaditše phetošo ya Šetulu 2 ya Molao wa Taolo ya Mohlagase, 2006 (Molao 4 wa 2006) go hlatloša kelo ya laesense ya Lekgotlataolo la Bosetšhaba la Enetši la Afrika Borwa bakeng sa diprotšeke tša batšweletši ba mohlagase ba go ikema ka noši go dumelela gore mohlagase o montši o fehlwe ke batšweletši ba praebete. 2.2.  Dikhamphani mafapheng a go šomiša mohlagase ka bontši di tla kgona go iphehlela mohlagase wa tšona ka ntle le go nyakega dilaesense. Kelo ye ye mpsha ya go fehlwa ga mohlagase e tla hlatloša tšhireletšego ya enetši ka go fokotša go tshephela fela mohlagase wo tšweletšwago ke Eskom le go utolla dipeeletšo tše bohlokwa tša lefapha la praebete. 3.  Kimollo ya Thekgo ya go Boetša Ikonomi Sekeng3.1.  Kabinete e dirile boipiletšo dikgwebong ka moka tše nago le maloka tšeo di amilwego ke megwanto ya moragorago ya setšhaba gola KwaZulu-Natal le Gauteng go dira dikgopelo tša thekgo ya dikadimo tša intaseri tše sa lokelwago manamane, ka fase ga Kimollo ya Thekgo ya go Boetša Ikonomi Sekeng ya R3.75-bilione ya go tla ka mmušo. 3.2.  Kgoro ya Kgwebo, Intasteri le Diphenkgišano (the dtic) le ditheo tša yona tša tlhabollo ya ditšhelete – Setheo sa Tlhabollo ya Diintasteri le Sekhwama sa Bosetšhaba sa Matlafatšo, mmogo di kgonne go kgoboketša kimollo ya thekgo ya ditšhelete go thekga magato a go fapafapana a go boetša dikgwebo sekeng. Ona a akaretša go agaleswa mananeokgoparara, ditlabelo, go lokiša tšeo di senyegilego meagong, direkwa le mašeleng a dikgwebo a go dirišwa tšatši ka tšatši. Thekgo ye ya ditšhelete e tla thuša go fediša ditlhotlo tša ikonomi maphelong tšeo di lebaganego le dikgwebo tša go angwa ke megwanto ye. 3.3.  Kabinete e amogetše le go thekga kwalakwatšo yeo e tlilego ka JP Morgan ya go fana ka thekgo ya ditšhelete le ye sego ya ditšhelete ya go fihla R340 milione ka Lenaneo la Abadali la Dipeeletšo tša go Abelwa go ya ka Tekatekano (EEIP). Lenaneo le le arogantšwe ka Sekhwama sa Abadali Fund – Sekhwama sa Kgodišo ya Dikgwebo tša Bathobaso le Thekgo ya Tšhelete ya Abadali (R40 milione). 3.4.  Masolo a a tlo thekga kgolo ya ikonomi ye akaretšago bohle le tlhomo ya mešomo ka gare ga dikgwebo tše nnyane go ya go tša magareng, kudukudu dikgwebo mafapheng a bohlami le masolong a ikonomi ya go itshema ka tlhago. 4.  Go Rea Leswa Maina a Mafelo4.1.  Kabinete e amogetše go rea lefsa ga Brandfort gola Freistata go ba Winnie Mandela, go hlompha mogale wo wa megwanto ya tokologo yo a ilego a lelekwa toropong ye nakong ya pušo ya mmušo wa kgethollo. 5.  Meketeko ya go Gopola go Bolawa ga Bašomameepong ba Marikana 5.1.  Kabinete e tsenetše meketeko ya naga ka bophara ya go gopola masetlapelo ao a diragetšego kua Marikana go la Leboa Bodikela ka Phato 2012, le go lemoga maima a bašomi, malapa a bona le setšhaba ka bophara. Bjalo ka setšhaba, re santše re sa gatelela gore masetlapelo ao ga a swanela go ipušeletša gapegape le gatee.5.2.  Go bile le kgatelopele ye kgolo ye dirilwego ke ba Ditirelo tša Maphodisa a Afrika Borwa (SAPS) go phethagatša ditšhišinyo tša Khomišene ya Dinyakišišo ya Farlam. Tše dingwe tša ditšhišinyo tšeo di tlo phethagatšwa ka botlalo morago ga ge melao ye maleba ya SAPS e fetošitšwe Palamenteng. 5.3.  Mošomo wa go kaonafatša maphelo a bašomi ba meepong o gare o tšwelapele. Kago ya madulo a batho le go boetšasekeng mananeokgoparara lefelong le e tšwelapele, ka tšhomišano le lekala la praebete. 5.4.  Kabinete e thabišitšwe gape ke kgatelopele ye fihleletšwego mabapi le ditefo tša batšwasehlabelo ba masetlapelo le metswalle ya bona. Kantoro ya Ramolaopharephare e šogašogane le bontši ba dikleimi, ka tefo ya mafelelo ye dirilwego ka Phupu 2021. Dikleimi tšeo di šaletšego di sa emetše pele gore go romelwe ditokomane ka moka tše maleba. 5.5.  Kabinete e hlohleletša dihlopha tša semolao tša batšwasehlabelo go šoma ka lebelo go ruma dikleimi tšeo di šaletšego. Kantoro ya Boramolao ba Mmušo ke setheo sa gare seo se šoganago le tšona dikleimi tšeo.6.  Samiti ya Dinaga tša Borwa bja Afrika tšeo di Hlabologago (SADC) 6.1  Mopresidente Ramaphosa o eteletše pele Afrika Borwa ge e kgatha tema Kopanong ya Setlwaedi ya bo-41 ya Baetapele ba Mebušo le Dinaga yeo e swaretšwego ka la 17 le 18 Phato 2021 kua Lilongwe, Malawi ka fase ga morero wo: ‘‘Go Matlafatšwa Mabokgoni a Tšweletšo Nakong ye ya Leuba la COVID-19 go Fihlelela Diphetošo tša go Akaretša Bohle, tša Ikonomi le tša Intasteri’’. 6.2  Samiti ye e fetlekile kgatelopele ye fihleletšwego hlohleletšong le tiišeletšong ya go kopantšhwa mmogo ga dilete ka go tsamaišana le Leanotlhabollo le Logetšwego Maano le Laetšago Dilete tša Dinagaseboka sa SADC la 2020 – 2030.6.3  Kabinete e netefaditše boitlamo bja Afrika Borwa kopanyong ya selete se le go hlongwa ga diintasteri, kudukudu go thuša go boetšwa sekeng ga SADC kgahlanong le leuba la COVID-19. Ka go šomišana mmogo, selete sa Afrika sa dinaga tša borwa bja Afrika se tiile maatla ge re le gare ge rapana le mafapha a rena a diintasteri go lebeletšwe go aga lefsa diikonomi tša rena.B.  Sephetho sa Kabinete 1.  Lekgotlataelo la Bosetšhaba la Coronavirus (NCCC)1.1.  Kabinete e amogetše pego ya go tšwa NCCC ye laetšago gore meento ya go feta dimilione tše senyane e hlabetšwe ka mo Afrika Borwa go fihla lehono, mola batho ba go feta dimilione tše šupa ba entetšwe moento wa bona wa selekanyo sa pele mola ba dimilione tše nne ba entetšwe meento ya bona ka moka ka botlalo. 1.2.  Kabinete e amogetše thulaganyo ya lesolo la meento go oketša palo ya batho bao ba entelwago, kudukudu diprofenseng tšeo di laeditšego palo ye theogetšego fase ya go entelwa. Bjalo ka karolo ya go hlatloša lenaneo la lesolo la meento, Kabinete e dumeletše gore batho ba mengwaga ye magareng ga ye 18 le ye 35 le bona ba ka entelwa go thoma ka la 20 Phato 2021.1.3.  Bohlatse bja saenthefiki bo kgonthišišitše gore batho bao ba entilwego ba na le monyetla wo kaone wa go phema leuba la COVID-19 ge ba bapetšwa le batho bao ba sa kago ba entelwa. Ka gona, re swanetše go bethiša phefo ditumelwana tša bosawana tša go hloka bohlatse le tša go lahletša batho tše mabapi le meento le gore re ikgethele bophelo ka go entelwa. 1.4.  Kabinete e dumeletše go tlogelwa ga naga e le ka fase ga Maemotemošo a 3 ao a Fetošitšwego Bokotsi a kiletšo ya mesepelo ya bosetšhaba, go ya ka fao go eleditšwego ke Komiti ya Magareng ga Ditona. Kabinete e hlohleletša batho ka moka bao ba sa entelwago go entelwa ka gobane meento e re šireletša kgahlanong le go lwala go šoro ka baka la COVID-19 ebile e phema maphelo. 1.5.  Go entelwa go bonolo; ikele lefelong la kgauswi le wena la go hlaba meento o swere pasa gore o ngwadišwe le go entelwa. O ka humana lefelo la kgauswi le wena la go hlaba meento go tšwa mafelong a go feta 3 000 a meento go ralala naga ka bophara mo wepsaeteng ye: www.sacoronavirus.co.za/active-vaccination-sites.C.  Tiragalo yeo e Tlago1.  Dipontšho tša Lefase tša 20201.1.  Afrika Borwa e tla kgatha tema Dipontšhong tša Lefase tša 2020 tšeo di tlago. Kabinete e dumeletše go kgatha tema ga Afrika Borwa ka Manthole 2019. Tiragalo ye e sale ya re ka morago ya fegwa ka baka la COVID-19. Yona e tlo swarwa ka mekgwa ya go fapafapana ya go akaretša dipontšho tša go dirwa ka dikgokagano tša bidio le tša go swarelwa fao gola Dubai, United Arab Emirates go thoma ka la 1 Diphalane 2021 go fihla ka la 31 Hlakola 2022.1.2.  Tiragalo ye fao go yona go tlago mašabašaba a batho ba go tšwa ditšhabeng tše ntši, ya go swarwa mengwaga ye mengwe le ye mengwe ye mehlano dinageng tša go fapafapana, e fana ka dipapaletšano tše kgogago šedi le tša kgoparara tša go laetša diphahlo le ditirelo go babogedi ba lefaseng ka bophara. Ba dtic ba tla re bekeng ye tlago ba swara kopano ya babegaditaba go hlatholla tshedimošo ye feletšego gabotse ka go kgatha tema ga Afrika Borwa Dipontšhong tša Lefase tša 2020.D.  Melaetša1.  DitebogišoKabinete e lebiša ditebogišo tša yona le go lakaletša mahlogonolo go: Batimamollo ba 109 le bahlankedi ba balaodi bao ba rometšwego ke Kgoro ya Kagodithokgwa, Boreadihlaphi le Tikologo ba le gare ba Šoma ka Lenaneo la Ditimamello go thuša ka matsapa a go tima mollo profenseng ya Manitoba gola Canada.Mme Tatjana Schoenmaker, ge a thopile dimetale tša silibere le tša gauta ka go rutha le Mme Bianca Buitendag, ge a thopile metale wa silibere ka go phenkgišana le maphoto a lewatle le go selaganya bodiba, kua Dipapading tša moragorago tša Olimpiki gola Tokyo, Japan. Ba phagamišeditše folaga ya Afrika Borwa godimo.Morena Brad Binder, mokatiši wa sethuthuthu, ge a phagamišeditše folaga ya Afrika Borwa godimo ka go thopa Sefokakgolo sa 2021 sa MotoGP sa Austria. 2.  Mahloko Kabinete e lebišitše mahloko a yona go malapa le go bagwera ba: Morena Dan Sechaba Montsitsi (67), yo mongwe wa baetapele ba Megwanto ya Baithuti ya Soweto ya la 16 Phupu 1976, yo a lwetšego tokologo le temokrasi ntle le go khutša, ebile e be e le gape Leloko la Palamente.Ngaka Johan van Zyl (63), Modulasetulophethiši wa Toyota Motors ya ka mo Afrika Borwa, yo a gopolwago ka boetapele bja gagwe le dikatlego tša khamphani ye gotee le Toyota Motor ya ka Yuropa. Dinyakišišo:Mme Phumla Williams – Seboleledi sa Kabinete Mogala: 083 501 0139"
Pego ya Kopano ya Kabinete ye e Swerwego ka Bidio ya Inthanete ka Laboraro la 1 Lewedi 2021,2 Sep 2021,https://www.gov.za/speeches/statement-cabinet-meeting-2-september-2021-2-sep-2021-0000,https://www.gov.za/nso/speeches/pego-ya-kopano-ya-kabinete-ye-e-swerwego-ka-bidio-ya-inthanete-ka-laboraro-la-1-lewedi-2021,"A.    Merero Seemong sa Bjale1.    Lenaneo la Moento la Coronavirus (COVID-19)1.1.    Kabinete e sedimošitšwe ke Kgoro ya Maphelo ka ga kgatelopele ya mabapi le go Phethagatšwa ga Lenaneo la Moento, leo le akareditšego epitemiolotši (e lego lekala la tša kalafo leo le šomago ka tiragalo, go phatlalala le kgonagalo ya go laola malwetši le mabaka a mangwe a go amana le maphelo) le tekodišišo. Kabinete e lemogile ka ga go fokotšega ga diphetetšo tše diswa, ga balwetši ba amogelwago dipetlele le ga mahu ao a begwago.  1.2.    Le ge go le bjale kabinete e lemogile ka ga go oketšega ga dipalopalo tša go ikoketša ga diphetetšo. Kgoro ya Maphelo e netefaleditše Kabinete gore go šongwa ka maatla go kwešiša le go laola diphetetšo tšeo di begilwego ka dikolong, kudukudu ka Kapa Bohlabela.  1.3.    Le ge go le bjale, Kabinete e ipiletša go batswadi, baithuti le makgotlataolo a dikolo go netefatša gore go obamela kudu go apara dimaseke, go dira gore go be le tsenyomoya, go tlogela sekgoba magareng ga batho le pabalelo ya maphelo ya go hlapa diatla. Go obamela kudu ditshepedišo tša maphelo tšeo e sego tša dihlare go tšwela pele go ba boitšhireletšo bjo bo šomago kudu kgahlanong le go phatlalatšwa ga baerase ye.1.4.    Ka la 31 Phato 2021, dilekanyo tša moento wa COVID-19 tša go feta tše 12 568 525 di hlabetšwe batho go ralala le naga. Palo ye e oketšegago ya mafelo a moento, le matšatši a go hlabela ka moento ao a okeditšwego le kabo ya dinamelwa tša go se lefelwe go leba mafelong a moento fao go dirwago ke diprofense, go tla feletša ka koketšego ye kgolo ka go palo ya batho bao ba tlogo entelwa ka botlalo. 1.5.    Kabinete e hlohleletša batho bao ba sego ba entelwa ka mo nageng ya rena, kudukudu batho ba bagolo le bao ba lego kotsing ya godimo ya go babja kudu, go entelwa ka pela ka fao go kgonagalago. 1.6.    Meento e na le mehola ye mebotse go maphelo a rena ka ge e thibela go babja kudu, go romelwa sepetlele le lehu. A re lwantšheng baerase ye mmogo ka go phatlalatša tshedimošo yeo e tiišeleditšwego ke Kgoro ya Maphelo le Mokgatlo wa Maphelo wa Lefase ka ga meento.2.    Dinyakišišo ka ga Bašomi tša Kotara ka kotara (QLFS)2.1.    Dipoelo tša QLFS tše di sa tšwago go lokollwa ke Tirelo ya Dipalopalo ya Afrika Borwa tša kotara ya bobedi ya 2021 di laeditše gore dipalopalo tša batho bao ba hlokago mešomo di oketšegile ka dintlha tša 1.8% go tloga go 32.6% yeo e begilwego ka kotareng ya mathomo ya 2021 go fihla go 34.4% ka kotareng ya bobedi. 2.2.    Dipoelo tše tša go se kgahliše di tšwela pele go tšweletša seemo sa tšhoganetšo go Makala ka moka ao a šomago le mmušo go phethagatša Leano la Kagoleswa le Tsošološo ya Ekonomi (ERRP) ka nepo ya go rarolla diabe tšeo di sa kgahlišego tša COVID-19. ERRP ke selo se bohlokwa go matsapa a mmušo a go aga leswa le go fetoša ekonomi go realo e le go hloma mešomo ye mentši, kudukudu e hlomelwa bafsa.2.3.    Kabinete e hlohleletšwa ke makala a mangwe a go swana le ka kago, kgwebišano le dinamelwa ao a hlomilego mešomo ye meswa ka nakong yeo go bolelwago ka yona. Kwano ya setšhaba ya go aga leswa le go fetoša ekonomi bjalo ka karolo ya maikarabelo a rena ka moka e tla netefatša gore seemo sa rena se kaonafala ka pela bjalo ka naga.3.    Dikgaruru tša Bong le Polao ya Basadi (GBVF)3.1.    Kabinete e hlagišitše mahloko a yona a magolo go ba malapa ka moka le bagwera ba basadi bao ba bolailwego gasehlogo mo nakong ye e sa tšwago go feta. Bona ba akaretša Mohumagatšana Nosicelo Mtebeni; Mohumagatšana Palesa Maruping, Mohumagatšana Pheliswa “Dolly” Sawutana le basadi ba bangwe ba bantši bao ba se nago le molato bao ba sego ba begwa ke bagaši ba ditaba. 3.2.    Bosenyi bjo bošoro bjo bo dirilwe ka nakong ya ge go ketekwa Kgwedi ya Basadi ka Phato, yeo e bego e le kgwedi ya go keteka diphihlelelo tšeo re bilego le tšona go fediša go se lekalekane ga bong ka nageng ya rena.  3.3.    Bosenyi bjo bo re gopoditše ka moka gore GBVF e tšwela pele go ba tlhohlo ye kgolo kudu yeo naga ya rena e lebanego le yona. E nyaka gore ka moka ga rena re šome kudu go maatlafatša tšhireletšo ya basadi. 3.4.    Kabinete e ipileditše go ditheo tša phethagatšo ya molao go netefatša gore toka e a phethagatšwa legatong la basadi ba le go ba malapa a bona. 3.5.    Mmušo o abile bonyane R21 pilione ka nepo ya go hlohleletša go phethagatšwa ga Leano la Togamaano la Bosetšhaba ka ga GBVF, leo le nyakago go fediša leuba le. Ditsenogare tše mmalwa di tsentšwe tirišong ka nepo ya go maatlafatša tshepedišo ya rena ya toka. Tšona di akaretša go oketša dikgorotsheko tša dilete tšeo di tlago swaragana le melato ya bosenyi bja thobalano, go maatlafatša melao ya rena ya mabapi le bosenyi bja thobalano le go fa bahlankedi ba rena ba maphodisa mabokgoni a go kgona go šoma gabotse ka melato ya mohuta woo. Meago ye mmalwa ya mmušo e fetošitšwe go dira gore go be le madulo a mantši go basadi bao ba lego ka fase ga kgatelelo ya monagano ka lebaka la ditiro tše.3.6.    Kabinete e ipiletša go rena ka moka go šomišana mmogo go hloma seemo seo se bolokegilego le seo se šireletšegilego go basadi ba ka mo nageng. Go hwetša thušo le keletšo ka ga merero ya GBVF, letšetša Lefelo la Taelo la GBV mo go 0800 428 428 (0800 GBV GBV). Baletši ba megala ba ka kgopela modirelaleago go tšwa ka mo Lefelong la Taelo go ikgokaganya le bona ka go letšetša *120*7867# (ntle le tefo) selefouneng efe goba efe.4.    Lesolo la Twantšho ya Bomenetša 4.1.    Kabinete e amogetše go golegwa ga bagononelwa ba šupa mabapi le polao ye e sa tšwago go direga ya Mohumagadi Babita Deokaran, Molaodimogolo wa Motšwaoswere wa Akhaonting ya Ditšhelete ka kgorong ya maphelo ka Gauteng. Mohumagadi Deokaran e be e le mošomi yo a bego a ikgafile yo a bego a tiile kgahlanong le bomenetša ebile e be e le hlatse ye bohlokwa ka Dinyakišišong tša Lekala la Dinyakišišo tšeo di Ikgethilego tša go reka ga ditlabelo tša boitšhireletšo malwetšing ka bomenetša le ditiro tše dingwe tšeo di sego molaong ka mo kgorong ye.4.2.    Kabinete e bušeleditše gore babegabosenyi ke bahlokomedi ba bohlokwa ba temokrasi ya rena le ba pušo ye e hlokago bosodi, gomme e ipileditše go batho go tšwela pele go bea nyanyeng le go bega bomenetša le ditiro tše di sego molaong ka ntle le go tšhoga le go rata ba bangwe. B.    Dipheto tša Kabinete 1.    Pego ya Tekolo ya Sehlophatšhomo ka ga Ditšhelete (FATF) 1.1.    Kabinete e sedimošitšwe ka ga dipoelo tša tshekatsheko ya Afrika Borwa mabapi le magato a yona a Twantšho ya Ditiro tša go Hlatswa Tšhelete ye e hweditšwego ka bosenyi le go Lwantšha Thušo ya Ditšhelete go ditiro tša Botšhošetši.  1.2.    Tshekatsheko ye e dirilwe ke FATF, e lego mokgatlo wa dinaga tše ntši ka ga setheo sa boditšhabatšhaba seo se thekgwago ka mašeleng go lwantšha go hlatswa tšhelete ye e hweditšwego ka bosenyi le thušo ya ditšhelete go ditiro tša botšhošetši. Afrika Borwa e bile leloko la FATF go tloga ka 2003.1.3.    Pego ka botlalo e tla lokollwa wepsaeteng ya FATF (www.fatf-gafi.org), gomme setatamente ka botlalo seo se fanago ka phetolo ya mmušo go makala ao a nago le bofokodi ao a laeditšwego ka tshekatshekong le dikgato tša go maatlafatša magato a ona a tla fiwa. Kabinete e lebogile pego ye.2.    Go Fedišwa ga Lekgotlataolo la Lekgotla la Bosetšhaba la Ngwadišo ya Baagi ba Dintlo (NHBRC)2.1.    Kabinete e kwane le sephetho seo se tšerwego ke Tona ya Madulo a Batho Mmamoloko Kubayi go fediša ga Lekgotlataolo la bjale la NHBRC ge Kgoro ya Madulo a Batho e feleletša tshepedišo ya go thwala Lekgotlataolo leo le emetšwego ka botlalo. Nako ya mošomo ya Lekgotlataolo la bjale e fedile ka la 31 Mosegamanye 2021 gomme ka la 1 Phato 2021 e katološitšwe go fihla ge Lekgotlataolo le leswa le thwalwa.2.2.    Kabinete e kwane gape le go thwalwa ga Morena Mphedziseni Alfred Radzilani bjalo ka Mosepediši wa NHBRC. 3.    Katološo ya Seemo sa Masetlapelo sa Bosetšhaba3.1    Kabinete e dumeletše go katološwa ga Seemo sa Masetlapelo sa Bosetšhaba go fihla go la 15 Diphalane 2021, go latela Karolo ya 27(5) (c) ya Molao wa Taolo ya Masetlapelo wa 2002 (Molao wa bo 57 wa 2002). C.    Tiragalo ye e Tlago1.    Kgwedi ya Boeti1.1.    Naga ye e tla keteka kgwedi ya Boeti ka Lewedi le Letšatši la Boeti ka Mošupologo wa la 27 Lewedi 2021 ka fase ga morero wa: “Boeti bja Kgolo ye e Akaretšago Bohle – Tsošološo ka nakong ya COVID-19 – Re Aga Leswa Bokaone.”  1.2.    Kgwedi ya Boeti ya ngwaga wo e tla hlohleletša maAfrika Borwa go dira ka fao ba ka kgonago ka gona go tšwetša pele mešomo ka go tšea maeto ka mo nageng le go thekga go tsošološa ga tša boeti go latela Leano la Tsošološo ya Lekala la Boeti, leo le hlagišago ditsenogare tša go thekga tsošološo ya lekala le.1.3.    Kabinete e hlohleleditše maAfrika Borwa go entelwa le go etela naga ya rena ye botse mola ka go le lengwe ba obamela ditshepedišo ka moka tša maphelo, go akaretšwa go apara maseke wa sefahlego ge ba le bathong, go hlapa diatla kgafetšakgafetša le go tlogela sekgoba magareng ga batho.  D.    Melaetša1.    DitebogišoKabinete e lebišitše ditebogišo tša yona le mahlatse le mahlogonolo go: •    Sehlopha sa diatleletiki sa Afrika Borwa sa ba mengwaga ya ka fase ga ye 20, ge se šomile gabotse ka Diphadišanong tša Diatleletiki tša Lefase tša ba mengwaga ya ka Fase ga ye 20 tšeo di bego di swaretšwe ka Nairobi, Kenya go thoma ka la 17 go fihla ka la 22 Phato 2021. Sehlopha sa naga ya rena se hweditše dimetale tše senyane, go akaretšwa go roba rekhoto ya lefase ya lebelo la relei la boditšhaba ye e swerwego sebaka sa dingwaga tše nne lebelong la dimitara tše 100 la ba mengwaga ya ka Fase ga ye 20.•    Sehlopha sa naga ya rena ge se šomile gabotse ka Diphadišanong tša Mabelo a bao ba sego ba Itekanela Mebeleng tšeo di bego di swaretšwe ka Tokyo. Ntando Mahlangu o thopile metale wa gauta ka phadišanong ya go Tabogela kgole ya Banna, gomme yena o hlomile rekhoto ye mpsha ka go taboga dimetera tše 7.17. Anrune Weyers o thopile metale wa gauta ka lebelong la Basadi la dimetara tše 400. Mootledi wa paesekele wa go se itekanele mmeleng Pieter du Preez le yena o thopile gauta. Louzanne Coetzee (yo a bego a tšhabeša le mohlahli wa gagwe Erasmus Badenhorst) yena o thopile metale wa silibere wa bao ba sego ba Itekanela mebeleng ka go lebelo la Basadi la dimetara tše 1 500.•    moraloki wa diterama Thuso Mbedu, ge a thopile Sefoka sa thelebišeneng sa Moraloki yo a Itšhupilego ka temeng ye a e ralokilego ka go The Underground Railroad ka Difokeng tša 2021 tša thelebišeneng tša Mokgatlo wa Tsinkelo ya dipapadi tša Hollywood.•    Mopresidente yo a sa tšwago go kgethwa wa Repabliki ya Zambia, Morena Hakainde Hichilema. Katlego ya dikgetho tše di sa tšwago go swarwa e fa motheo wa gore go be le seemo sa khutšo seo se tšwelago pele le tlhabollo ya naga ya Zambia, le gape ka seleteng sa Borwa bja Afrika.2.    MahlokoKabinete e lebišitše mahloko a yona a magolo go ba lapa le bagwera ba:•    Morena Kebby Maphatsoe (59), Motlatšatona wa peleng wa Tšhireletšo le Bagale ba Mašole le leloko la bjale la Palamente. E be e le Modulasetulo wa Bosetšhaba wa Mokgatlo wa Bagale ba Mašole ba uMkhonto we Sizwe (MK). O gafetše bophelo bja gagwe go tlhabollo ya naga ye.•    Moopedi le leloko la mathomong la sehlopha sa mmino sa Mahotella Queens Nobesuthu Mbadu. Seopedi se sa mahlwaadibona se hlokofetše ka Sepetleleng sa Selete sa Thelle Mogoerane ka Vosloorus, Gauteng. O be a na le mengwaga ye 76. E.    Bao ba Thwetšwego Mešomong Batho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1.    Mohumagadi Andiswa Oyama Jass bjalo ka Mohlankedimogolophethiši wa Ditšhelete ka Kgorong ya Kagodithokgwa, Boreahlapi le Tikologo (DFFE). 2.    Moatbokheiti Dinkie Portia Dube bjalo ka Molaodipharephare (DG) ka Kantorong ya Khomišene ya Ditirelo tša Setšhaba. 3.    Mohumagadi Devinagie Bendeman bjalo ka Motlatša DG: Go Obamela Melawana le Tekodišišo ya Lekala ka DFFE. Dipotšišo: Mohumagadi Phumla Williams – Seboleledi sa Kabinete Mogala: 083 501 0139 "
Pego ya Kopano ye e Kgethegilego ya Kabinete ye e Swerwego ka Bidio ya Inthanete ka Labobedi la 14 Lewedi 2021,20 Sep 2021,https://www.gov.za/speeches/statement-virtual-cabinet-meeting-14-september-2021-20-sep-2021-0000,https://www.gov.za/nso/speeches/pego-ya-kopano-ye-e-kgethegilego-ya-kabinete-ye-e-swerwego-ka-bidio-ya-inthanete-ka,"Kopano ye e kgethegilego ya Kabinete ye e bego e swerwe ka bidio ya inthanete e swerwe pele go thomišwa ka Kopano ya Kabinete ya Lekgotla.  A.    Dipheto tša Kabinete1.    Katološo ya Leano la Mokgatlo wa Mohlagase wa Haetrotšene (HSRM)1.1.    Kabinete e dumeletše go katološwa ga HSRM mo mengwageng ye e latelago ye 10. HSRM e phethagatša Togamaano ya Leano la Naga ya Afrika Borwa la Mohlagase wa Haetrotšene leo le dumeletšwego ke Kabinete ka 2007 go lokišetša naga go tla go diriša mohlagase wa haetrotšene mo ekonoming. HSRM e aga go seo se fihleletšwego mo mengwageng ye e fetilego ye 10 go lokišetša gore Afrika Borwa bjale e fetše ka magato a yona a go nyakišiša le go itokišetša gomme e thome ka a go tšweletša le go šomiša mohlagase wo ka go o rekiša.  1.2.    HSRM e kopanya gabotse ditheknolotši ka moka tša go amana le haetrotšene ka makaleng a mehutahuta a ekonomi ebile e hlohleletša kgolo ya ekonomi ye e akaretšago mang le mang. E bea Afrika Borwa bjalo ka lefelo leo le nago le bokgoni bja go ya go ile bja haetrotšene ye e ka dirišwago ka ekonoming le gape go katološa mebaraka ya diromelwantle ka ga ditheknolotši tša haetrotšene.  1.3.    Botšweletši bja ditšweletšwa le dikarolo tša metšini ya haetrotšene ka mo nageng go tla tsenya letsogo go hlomeng ga mešomo le tlhabollong ya bokgoni, le gape go maatlafatša phetošo ya ekonomi yeo e tlago hola lekala la setšhaba leo le beetšwego thoko mo nakong ye e fetilego, kudukudu basadi le bafsa.1.4.    HSRM e fana gape ka ditsenogare tšeo di tlago tsenya letsogo go fokotšeng ga meši ya lefaufaung (GHG). Gareng ga tše dingwe e tla maatlafatša kabo ya mohlagase wa go dirišwa leswa go kabokgolo ya mohlagase ebile e šišinye gore go be le ditsenogare ka go lekala la Dinamelwa tša Merwalo ye Boima, e lego le lengwe la ao a tsenyago letsogo ka go meši ya GHG.  1.5.    Leano le le sepedišitšwe ka go ditherišano tše di tseneletšego le batšeakarolo ba maleba ka moka, go akaretšwa dikgoro tša mmušo, dirutegi, lekala la phraebete le makgotla a tša mahlale. Le fana ka motheo wa kamano go netefatša gore go ba le kopanyo ya ditheknolotši ka moka tša haetrotšene le tlhabollo ya bokgoni ka mo nageng. Sengwalwa se se tla dirwa gore se hwetšagale wepsaeteng ya Kgoro ya Mahlale le Boitlhamelo ya: www.dst.gov.za.2.    Kwano ye e Fetošitšwego ka ga Tšhireletšo ya Sebele ya Dithoto tša Nyutleleara (CPPNM)2.1.    Kabinete e dumeletše go romelwa ga CPPNM ye e fetošitšwego Palamenteng go ya go dumelelwa, go latela Karolo ya 231(2) ya Molaotheo wa Repabliki ya Afrika Borwa wa 1996, ye e bolelago gore: “Tumelelano ya boditšhabatšhaba e tlama Repabliki fela ka morago ga ge e dumeletšwe ke sepheto sa dintlo tše pedi tša Palamente e lego sa Kopanokgothekgothe ya Maloko a Palamente le sa Lekgotla la Bosetšhaba la Diprofense”. 2.2.    Dipheto tše di dirilwego ke Setheo sa Boditšhabatšhaba sa Enetši ya Athomo (IAEA) di maatlafatša tšhireletšo ya fasefase ya lefase ka bophara ya meago le dithoto tša nyutleleara tšeo di šomišwago mabakeng a go tliša khutšo. Bjalo ka leloko la IAEA, Afrika Borwa e ile ya saenela kwano ye gomme ka moragonyana ya e fetoša ka 2007.2.3.    Diphetošo tša kwano ye di maatlafatša tšhireletšo ya naga ya dinagamaloko, go akaretšwa dinyakwa tša tšhireletšo ya sebele ya mafelo le dithoto tša nyutleleara. 2.4.    E fana ka lenaneo la melato ya go swana le go tsenya ka nageng le go romela dinageng tše dingwe dithoto tša nyutleleara ka ntle le go dumelelwa peleng. E tšwetša pele tirišano magareng ga dinagamaloko mabapi le go abelana tshedimošo ka ga ditiro tše di sego molaong ka ga dithoto tša nyutleleara.3.    Go Tsenywa ga Reekthara ye Nngwe ya Dinyakišišo tša Nyutleleara ya SAFARI-1 3.1.    Kabinete e dumeletše go hlongwa ga protšeke ya reekthara ya nyutleleara ya mešomo ye mentši ka nepo ya go tšeela legato reekthara ya bjale ya nyutleleara ya SAFARI-1 yeo e lego ya Koporase ya Enetši ya Nyutleleara ya Afrika Borwa (NECSA). Reekthara ye e thomile go šoma ka 1965 gomme nako ya yona ya go šoma e tlo fela ka 2030.3.2.    SAFARI-1 ke ye nngwe ya batšweletši ba bane bao ba etilego pele ba radioaesothopu ya tša kalafo lefaseng yeo e šomišwago go alafa dimilione tša balwetši ngwaga o mongwe le o mongwe. E thekga naga gape le mo dinyakišišong tša mahlale, mo legorong la go dira dihlare, mo boleming, mo dithutong tša masaledi batho le diphoofolo le mo mahlaleng a tša tlhago.   3.3.    Go tsenywa ga reekthara ye mpsha go tla netefatša gore Afrika Borwa e tšwela pele go ba ye nngwe ya dinaga tše di etilego pele ka mo Makaleng a le gore e holege go ditheknolotši tše diswa ka mo lefapheng le. Protšeke ye e tla etwa pele ke dikgoro tše mmalwa tše di amanego le NECSA bjalo ka modirelwamogolo.4.    Pego ya Bone ya Naga ya Afrika Borwa ka ga Tshedimošo ya Moragorago ye e Ntšhiwago ka Morago ga Dingwaga tše Pedi4.1.    Kabinete e dumeletše go romelwa ga Pego ya Bone ya Naga ya Afrika Borwa ka ga Tshedimošo ya Moragorago ye e Ntšhiwago ka Morago ga Dingwaga tše Pedi – yeo e šišinyago gore go fanwe ka tshedimošo ya moragorago ka ga matsapa a naga ye a go fokotša le go beakanya leswa phetogo ya tlelaemete – go Kopano ya Mokgatlo wa Dinagakopano ka ga Metheo ya Phetogo ya Tlelaemete (UNFCCC). 4.2.    Pego ye e hlagiša melawana yeo e phethagaditšwego gammogo le magato le ditiro tšeo di dirilwego ke naga ye ka nepo ya go fokotša meši ya GHG. E hlagiša gape Tshedimošo ya moragorago ka ga go fetoša ditsenogare tša go leka go fokotša meši yeo e tšweletšwago ke ditiro tša ekonomi go latela Sengwalwa sa Ditherišano sa Bosetšhaba ka ga Melawana ya go Arabela Phetogo ya Tlelaemete.4.3.    Afrika Borwa e ikgafile go tsenya letsogo ka maleba go matsapa a lefase ka bophara a go fokotša meši ya GHG go latela dintlha tša tlhabollo tšeo di beilwego pele ke naga. Bjalo ka mosaenedi wa UNFCCC, Afrika Borwa e emetšwe go romela dipego tše tša moragorago kgafetšakgafetša.5.    Seabe sa Maikemišetšo sa Bosetšhaba (NDC)5.1.    Kabinete e dumeletše NDC ye e bušeleditšwego ya Afrika Borwa ka ga mollwane wa dinepišo tša go fokotša phetogo ya klaemete tša 2030 go romelwa go UNFCCC. Afrika Borwa e bušeleditše mollwane wa nepišo ya yona ya 2025 go tloga go tše 398 go ya go tše 510 gomme tša 2030 go tloga go tše 350 go ya go tše 420 tša ditone tša Methriki tša tekano ya Khaponetaeoksaete (Mt Co2-eq).5.2.    Ka fase ga Tumelelano ya Paris dinaga ka moka di swanetše go romela di-NDC tša tšona kamorago ga mengwaga ye mengwe le ye mengwe ye mehlano. Afrika Borwa e rometše NDC ya yona ya mathomo go UNFCCC ka Diphalane 2015, go realo e tshepiša go fokotša meši ya GHG nageng ya yona k mollwaneng wa go tloga go 398 go fihla go 614 tša ditone tša Methriki tša tekano ya Khaponetaeoksaete ka ngwaga wa 2025 le wa 2030. Tumelelano ya Paris e nyaka gape go fokotša dithempheretšha tša lefase ka bophara go ya fase gareng ga kgrata le seripagare le dikgrata tše pedi tša Selšias.5.3.     Dinaga ka moka di ile tša emelwa go mpshafatša dinepišo tša tšona tša ngwaga wa 2015 ka 2020 go netefatša gore di sepelelana le dithutamahlale tša moragorago. Mellwane ya dinepišo ye e bušeleditšwego e hlokometše dipego tša moragorago tša Phanele ya mebušo ye mentši ka ga Phetogo ya Tlelaemete, ebile e sepelelana le batšeakarolo ka moka bao ba tsenyago letsogo go matsapa a ka mo nageng.  B.    Melaokakanywa 1.    Molaokakanywaphetošwa wa Tšhilafatšo ya Mawatle (Thibelo ya Tšhilafatšo ye e Bakwago ke Dikepe) wa 20211.1.    Kabinete e dumeletše Molaokakanywaphetošwa wa Tšhilafatšo ya Mawatle (Thibelo ya Tšhilafatšo ye e bakwago ke Dikepe) wa 2021 gore setšhaba se fe ditshwaotshwao ka ga ona. Molaokakanywaphetošwa wo o nyaka go fetoša Molao wa Tšhilafatšo ya Mawatle (Thibelo ya Tšhilafatšo ye e bakwago ke Dikepe), wa 1986 (Molao wa bo 2 wa 1986) gomme o dira gore o sepelelane le Kwano ye e bušeleditšwego ya Boditšhabatšhab ka ga Thibelo ya Tšhilafatšo ye e bakwago ke Dikepe (MARPOL).1.2.    Afrika Borwa ke mosaenedi wa kwano ya MARPOL, e lego kwanokgolo ya boditšhabatšhaba yeo e akaretšago thibelo ya tšhilafatšo ya tikologo ya mawatle ka dikepe ka ge di sepetšwa fao goba ka lebaka la dikotsi.1.3.    Molaokakanywaphetošwa wo o tla tsenya letsogo go lota tikologo ya mawatleng ka go fediša tšhilafatšo ya mawatle ka dikepe tšeo di tšhollago oli le dilo tše kotsi. 1.4.    O šišinya gape gore dikepe di swanetše go šomiša makhura ao a nago le salfiri ya go se fete 0,50% goba di šomiše ditshepedišo tše di dumeletšwego tša go hlwekiša makhura a tšona.2.    Molaokakanywaphetošwa wa Dikhamphani wa 20212.1.    Kabinete e dumeletše go phatlalatšwa ga Molaokakanywaphetošwa wa Dikhamphani wa 2021 gore setšhaba se fe ditshwaotshwao ka ga ona. Molaokakanywa wo o fetoša Molao wa Dikhamphani wa 2008 (Molao wa bo 71 wa 2008). Kabinete e dumeletše Molaokakanywa wo gore setšhaba se reišane ka ga ona ka Phato 2018 gomme dipoelo tša ditherišano tše di feleleditše ka gore go ngwalwe leswa diphetošo tšeo di dirilwego.  2.2.    Diphetošo tše di bušeleditšwego di fana ka tlhathollo ye e tseneletšego mabapi le ditemana tše mmalwa tša Molaokakanywa wo, tšeo di nyakago go fokotša seemo sa taolo go dikgwebo; go maatlafatša masolo a go lwantšha le go hlwekiša tšhelete ye e hweditšwego ka bomenetša; go maatlafatša ditumelelano mabapi le go tsebagatša le go maatlafatša maatla a bengdišere ka khamphaning.  3.    Molaokakanywa wa Bosetšhaba ka ga Phetogo ya Tlelaemete 3.1.    Kabinete e dumeletše go romelwa ga Molaokakanywa wa Bosetšhaba ka ga Phetogo ya Tlelaemete Palamenteng. Molaokakanywa wo o nyaka go fana ka setlabelo sa semolao mabapi le go phethagatša Melawana ya Bosetšhaba ya go Arabela Phetogo ya Tlelaemete. 3.2.    E dumelela gore melawana e beakanywe ka leswa yeo e tlago huetša go arabela ga naga ye mabapi le phetogo ya tlelaemete. E hlagiša gape gore go be le peakanyo ya diphetogo gore naga ye e kgone go fihlelela ekonomi yeo go yona go nago le meši ye mennyane le yeo e kgotlelelago tlelaemete.3.3.    Molaokakanywa wo o šetše o sepedišitšwe ka ditherišano tše di tseneletšego le setšhaba fao go bego go akaretšwa le batšeakarolo ba maleba. C.    Bao ba Thwetšwego Mešomong Batho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1.    Morena Smunda Mokoena bjalo ka modulasetulo wa Bolaodi bja Bosetšhaba bja Enetši bja Afrika Borwa. 2.    Ngaka Margaret Mkhosi-Motsaathebe bjalo ka Mohlankedimogolophethiši wa Sehlongwa sa Bosetšhaba sa go Thota Ditšhila tša Metšhini ya Mahlasedi yeo e Alafago Balwetši. Dipotšišo: Mohumagadi Phumla Williams – Seboleledi sa Kabinete Mogala: 083 501 0139"
"Pego ya Kopano ya Kabinete ye Swerwego ka Dikgokagano tša Bidio ka Laboraro, 29 Lewedi 2021",30 Sep 2021,https://www.gov.za/speeches/statement-virtual-cabinet-meeting-wednesday-29-september-2021-30-sep-2021-0000,https://www.gov.za/nso/speeches/pego-ya-kopano-ya-kabinete-ye-swerwego-ka-dikgokagano-t%C5%A1a-bidio-ka-laboraro-29-lewedi-2021,"A.    Merero ye Bohlokwa Seemong sa Bjale1.    Lesolo la Meento ya Bolwetši bja Coronavirus (COVID-19)  1.1.    Kabinete e filwe hlohleletšo ke dimilione tša batho ba Afrika Borwa bao ba tšeerego sephetho sa go hlaba meento kgahlanong le COVID-19. Go fihla lehono, go hlabilwe dilekanyo tša go feta 17 milione tša meento kgahlanong le COVID-19. 1.2.    Kabinete e leboga dihlopha tša sedumedi, gotee le lefapha la dipapadi le bokgabo ka go tsenela masolo a meento go hlohleletša batho go hlaba meento.  1.3.    Ge batho ka bontši ba hlaba meento, gona go ra gore naga ye e tla theošetša fase maemo a bjale a dikiletšo tša Maemotemošo a Bobedi. Se se tla dira gore ntle le pelaelo ditiragalo tša ikonomi di bulwe ka botlalo gore re kgone go godiša le go hloma mešomo yeo e nyakegago kudu.  1.4.    Kabinete e santše e gatelela kgoeletšo ye rego gore re fokotše diphetelo tše difsa tša bolwetši, re swanetše gore ka moka ga rena re tšwele pele go apara dimaseke ge re le gare ga batho le go šomiša meetse le sesepe goba sanithaesa sa alekhohole ya go feta 70%, le go tšwelapele go šielana sekgala go phethagatša morero wa naga ye wa go fokotša diphetelo tše difsa.2.    Lesolo la Vooma Vaccination Weekend go Thoma ka 1 go Fihla ka la 2 Diphalane 20212.1.    Kabinete e dira boipiletšo go MaAfrika Borwa bao ba sa hlabago meento le batho bao ba dulago ka mo Afrika Borwa go šomiša monyetla wa Vooma Vaccination Weekend gore o ba hole. Monyetla wo o tla phethagatšwa nageng ka bophara ka Labohlano la 1 le Mokibelo wa la 2 Diphalane 2021.2.2.    Lesolo la Vooma Vaccination Weekend ke lesolo la go akaretša batho ka moka la bosetšhaba leo le thekgwago ke badirišani ka moka setšhabeng, go akaretšwa le dihlopha tša sedumedi, baetapele ba setšo, bašomi bao ba ipopilego dihlopha le dikgwebo. Go lebeletšwe gore gona mafelelo a beke ye, batho ba go feta 500 000 ba hlabe meento.2.3.    Wo ke monyetla go batho ba bagolo ka moka go hlaba meento ntle le tefo le ka ntle le go beakanya diketelo mafelong a go hlaba meento a mmušo, a praebete le fao batho ba ikelago ka bobona.2.4.    Ga go hlokege gore o be le inšorense ya maphelo goba medical aid gore o hlabe moento. Baetapele ba mmušo, ba dikgwebo, ba bašomi le ba dihlopha tša batho setšhabeng ba tla rapa setšhaba ka mafolofolo dikarolong ka moka tša naga gore ba itokišetše tšhireletšo ye tlago le go hlaba moento.  2.5.    Vooma Vaccination Weekend e ka re thuša go fenya baerase ye e re hlomerego lebaka la go feta ngwaga. Ga gona motho yo a swanetšego go fetwa ke monyetla wo. A re Bolokegeng ka Moka ga Rena.3.    Ketelo ya Mopresidente Leporogong la Msikaba3.1.    Mopresidente Cyril Ramaphosa o tšwa go fetleka kgatelopele ya mošomo tlhabollong ya mananeokgoparara kua Leporogong la Msikaba, Lusikisiki go la Kapa Bohlabela ka Labone, 23 Lewedi 2021. Protšeke ye ya mananeokgoparara a go bitša R1,65 bilione e bopa karolo ya protšeke ya N2 Tseleng ya Wild Coast. Ntle le go kgontšha gabonolo leemaema la batho ka go kgokaganya batho ba go dula dinagamagaeng le mafelo a metsesetoropo, leporogo le le tla hlohleletša dipeeletšo le kgolo ya ikonomi. 3.2.    Tsela ye ya go raragana ya N2 Wild Coast ke ye nngwe ya Diprotšeke tše kgolokgolo tša mmušo tša Mohlakanelwa le tše Logetšwego Maano go akgofiša go gola ga ikonomi maemong a bosetšhaba, a profense le lona felo leo. Kabinete e thabišitšwe ke kgatelopele ya mošomo lesolong la yona la dipeeletšo tša mananeokgoparara, e lego boikokotlelo bjo bohlokwa bja Leano la Tsošološo ya Ikonomi le go Boetšwa Sekeng ga yona (ERRP), ka diprotšeke tše 88 tša go bitša tšhelete ya go feta R2.3 trilione tšeo di sa tlago.4.    Dikamano tša Boditšhabatšhaba, Bogwebi le tša Boeti4.1.    Kabinete e amogetše sephetho sa Germany sa go tloša Afrika Borwa lenaneong la yona la mafelo a goba le kotsi ye kgolo ge a etelwa le dithulaganyo tša Amerika tša go amogela baeti bao ba entilwego ka botlalo ka nageng yeo.4.2.    Le ge go le bjalo, Kabinete e laeditše ka fao e nyamišitšwego ke sephetho sa United Kingdom (UK) sa go tlogela Afrika Borwa lenaneong la naga yeo la dinaga tše lego kotsing ye kgolo go ka etelwa. Ga gona mabaka a go kwagala a go tlogela Afrika Borwa lenaneong leo kudu ka ge re fihleletše tše ntši go lwantšha leuba la COVID-19 le go fokotša ka pela palo ye diphetelo tša malwetši gotee le lenaneo la rena la motlalanaga la go hlaba meento.4.3.    Kabinete e sedimošitšwe ke Kgoro ya Dikamano tša Boditšhabatšhaba le Tirišano ya Makala ka kgatelopele ye fihleletšwego go tloša Afrika Borwa lenaneong la dinaga tše lego kotsing ya bolwetši. Kabinete e nale tshepho ya gore Mmušo wa UK o tla boela wa lebeledišiša sephetho sa ona se lego kgahlanong le naga ye, seo se sa amego fela intasteri ya boeti eupša se amago gampe dikgwebo go tšwa dinageng tše ka bobedi, malapa le mafapha a mangwe a ikonomi.5.    Go Boetšwa Sekeng ga Ikonomi 5.1.    Kabinete e amogetše go tsebagatšwa ga Phothale ya Boingwadišo bja Tahlegelo ya Kgwebo go ngwadiša dikgwebo tšeo di amilwego ke megwanto yeo e diragetšego magareng ga la 9 le la 19 Mosegamanye gola KwaZulu-Natal, Gauteng le mafelong a mangwe ao a amilwego ke megwanto ye.5.2.    Phothale ye ya boingwadišo e hwetša tshedimošo go tšwa dikgwebong tšeo di amilwego ke megwanto go beakanya bokaone magato a kimollo le go tla ka magato a go rarolla se ao a tlo dirišwago kamoso. Phothale ye ke mokgwa o le noši wa mmušo wo ka ona dikgwebo di ka laetšago ka fao di lobilego ka gona. 5.3.    Kabinete e dirile boipiletšo go bengdikgwebo ka moka bao ba amilwego ke megwanto go ingwadiša phothaleng ye mo go www.relief4sa.co.za. Ka go le le ngwe, ba ka letšetša 080 006 00850 go hwetša thušo magareng ga 08:00 le 17:00 gare ga beke.5.4.    Ka Kgoro ya Tlhabollo ya Dikgwebopotlana, palomoka ya dikgopelo tše 192 go tšwa go bengdikgwebo tše nnyane le tša magareng bao ba amilwego ke mogwanto wo di amogetšwe. Kabinete e thabišitšwe ke gore palomoka ya go lekana R54,2 milione e dumeletšwe gore e abelwe bona bengdikgwebo ba. 6.    Go Tšwetšwapele ga Difofane tša Tirelo ya Difofane ya Afrika Borwa (SAA) 6.1.    Kabinete e amogela go tšwetšwapele ga difofane ka SAA, fao go šomago fela maeto a se makae magareng ga Johannesburg le Motsekapa. Khamphani ye ya difofane ya bosetšhaba e tla fofiša batho goya metsemešate ya dinaga tša Afrika go swana le Accra (Ghana), Kinshasa (Democratic Republic of the Congo), Harare (Zimbabwe), Lusaka (Zambia) le Maputo (Mozambique), ebile mafelo a mangwe a mantši a tlo lokelwa ge maemo a mebaraka a kaonafala. 6.2.    Kabinete e dirile boipiletšo go MaAfrika Borwa ka moka go thekga SAA yeo e beakantšwego ka lefsa, e bago seo se laetšago mathomomayo a paka ye mpsha diphofong tša Afrika Borwa. 7.    Yuniti ya Maitshwaro a Maleba a Tshepedišo ya Makala a Mmušo, Bobotegi le Thušo ya Sethekniki go tša Kgalemo (PA-EID-TAU)7.1.    Kabinete e amogetše go tsebagatšwa ga PA-EID-TAU, e bago yuniti yeo e tiišeletšago matsapa a mmušo twantšhong ya kgahlanong le bosenyi Ditirelong tša Mmušo. 7.2.    PA-EID-TAU e tla bea leihlo go phethagatšwa ga maitshwaro a maleba ditirelong tša mmušo le dipholisi tše kgahlanong le bosenyi go swana le go dira kgwebo le Mmušo, go diragatšwa ga mešomo e mengwe ya go tsentšha meputso, taolo ya kgalemo le go phethagatšwa ga dipego tša bohlakiši tša ka fao batho ba phelago ka gona.7.3.    Kabinete e dira boipiletšo go bašomedi ba mmušo go ema ka molomo wa lehlabula mo matsapeng a bona a go fediša bosenyi. Ka go no ba batho bao ba eteletšego pele ka go bega ditiragalo ka moka tša go amana le bosenyi bjo bo diragalagong Makaleng le ditheong tša mmušo, re ka kgona go ihlolela bokamoso bjo kaone le go tlogelela bao ba tlago ka morago ga rena bohwa bja goyagoile.8.    Dikgetho tša 2021 tša Pušo Selegae (LGE)8.1.    Kabinete e retile bakgethi bao ba tla bego ba kgetha lekga la mathomo ba 1,7 milione bao ba ngwadišitšego ka beke ya go ingwadišetša go kgetha ka la 18 le 19 Lewedi. Go ingwadišetša go kgetha ke mokgwa wo baswa ba laetšago gore ba nyaka go kgatha tema ka gare ga temokrasi ya rena ka go kgetha baetapele mafelong ao ba tšwago go ona.8.2.    Ka ge baswa ba bopa palo ye kgolo ya setšhaba sa gaborena, Lethabo la baswa go ba karolo ya ditshepedišo tša rena tša dikgetho ke taba yeo re amogelago ka diatla tše pedi le go e hlompha.  8.3.    Dikgetho tša Pušoselegae (LGE) tša 2021 tšeo di rulaganyeditšwego go swarwa ka la 1 Dibatsela 2021 di fa MaAfrika Borwa monyetla wa go phethagatša ditokelo tša bona tša molaotheo go kgetha baetapele ba bona setšhabeng.8.4.    Bakgethi bao ba sa kgoneng go kgetha ka Letšatši la Dikgetho le bao ba sa kgoneng go fihla diteišeneng tša go kgetha ka baka la malwetši mebeleng goba bogole ba ka kgetha ka Diboutu tša Moswananoši matšatši a mabedi pele ga Letšatši la Dikgetho. Dikgopelo tša diboutu tša moswananoši di tla bulwa ka la 20 Lewedi 2021 tša buša tša tswalelwa ka la 4 Diphalane 2021 ka iri ya bohlano mathapama. 9.    Dikgaruru tša go Ikala ka Bong le Polao ya Basadi (GBVF)9.1.    Kabinete e amogetše kahlolelo tše pedi tša bophelo ka moka tšeo di ahloletšwego Morena Sbusiso Nkosi (36) ka Kgorotsheko ya Godimo ya Lekala la Mpumalanga, ka la 13 Lewedi 2021, ka go kata le go bolaya Mohumagatšana Nomcebo Simelane (23) ka la 5 Lewedi 2020. 9.2.    Kgorotsheko e ahloletše sekata se le mmolai dikwebo tše pedi tša bophelo ka moka le sekwebo sa tlaleletšo sa go golegwa mengwaga ye meraro ka baka la bohodu, gomme dikwebo tše di a latelana.9.3.    Ye ke temošo ye tiišeleditšwego letsogo go batho ka moka ba go dira bosenyi bja GBVF gore ba tla golegwa le go lebana le letsogo la molao ka botlalo. Ka go šomišana le maphodisa le mabotho a phethagatšo ya molao, re ka dira gore mekgotha ya rena ka mo nageng le batho setšhabeng ba bolokege ka moka ga bona. 9.4.    Bega ditiragalo ka moka tša go amana le GBVF maphodiseng goba o letšetše Senthara ya Bosetšhaba ya GBVF mo go: 0800 428 428 goba Mogala wa PHEDIŠO ya Dikgaruru tša Bong mo go: 0800 150 150 / *120*7867#10.    Boingwadišo bja Manyalo a Setšo10.1.    Kabinete e lemogile kahlolo ya Kgorotsheko ya Godimo ya Lekala la KwaZulu-Natal tabeng ya go amana le modirakgopelo, Mohumagadi Phumza Ethel Mankayi le baarabedi tabeng ye, Tona ya Merero ya Selegae, Mohumagadi Ntombizakhe Portia Miya le Kantorokgolo ya Kgorotsheko ya Godimo ya Afrika Borwa. Kahlolo ye e kgonthišiša ditokelo tša batho bao ba nyetšwego ka fase ga Molao wa Temogo ya Manyalo a Setšo, 1998 (Molao 120 wa 1998).10.2.    Kabinete e dira boipiletšo go banyalani bao ba nyalanego ka setšo go yo ngwadiša manyalo a bona a setšo Kgorong ya Merero ya Selegae mo nakong ya dikgwedi tše tharo morago ga ge ba nyalane. Tona ya Merero ya Selegae e okeditše nako ya go ngwadiša manyalo ao a setšo go fihla ka la 30 Phupu 2024. Se se diretšwe go akaretša bao manyalo a bona a sa kago a ngwadišwa mo dikgweding tše tharo tša go nyala ga bona. Go ingwadiša, batho ba swanetše go tliša bohlatse bja ditherišano tša magadi goba lengwalo le afitabiti go tšwa go bao ba nyalanago le dihlatse tša bona, tšeo di laetšago gore lenyalo le bile gona goba le ketekilwe.10.3.    Go fihla lehono, ke fela manyalo a setšo a 99 491 ao a ngwadišitšwego Kgorong ya Merero ya Selegae ga e sale go tloga mola molao o thomang go tsenywa tirišong ka Dibatsela 2000.B.    Diphetho tša Kabinete1.    Khonferense ya Afrika Borwa ya Dipeeletšo (SAIC)1.1.    Kabinete e dumeletše dithulaganyo tša go beakanya SAIC ye tlago yeo e tlo swarwago ka Hlakola 2022. Khonferense ye e mo ngwageng wa yona wa boraro ebile nepokgolo ya yona ke go goketša dipeeletšo tša go bitša R1,2 trilione mo mengwageng ye mehlano. Lesolo la dipeeletšo le tšwelapele go tlaleletša dikopano tša SAIC tše pedi tša go feta tšeo di atlegilego. Tshedimošo ka botlalo ya khonferense ye le letšatšikgwedi leo e tlo swarwago ka lona di tla tsebagatšwa ka moragonyana. 2.    Lenaneo la go Fetogela Kgašong ya Titšithale (BDM)2.1.    Kabinete e hlalošeditšwe ka lenaneo la naga ye la BDM. Kgatelopele ye e wišago pelo e fihleletšwe go huduša dikarolo tše dingwe tša naga ye go tloga dikgašong tša megala goya go tša titšithale. 2.2.    Kabinete e dumeletše leanophethagatšo leo le fetlekilwego la mohlakanelwa la go fetošetša megala goya go ditšithale, e lego šetulu yeo e beakanyeditšwego go phethagatša ka botlalo mafelo ao a šaletšego morago pele ga Manthole 2022. Afrika Borwa ke ye nngwe ya dinaga tše ntši mo lefaseng tšeo di ikgafetšego go phethagatša ka bonako protšeke ya go hudugela theknolotšing ya titšithale, yeo pheletšo ya yona e tla bago gore kgašo ya megala e tla tšeelwa legato ke ya titšithale ka 2022.2.3.    Kabinete e thekgile lemanoga la mohlakanelwa leo le dirišwago go lebeletšwe go akgofiša go rungwa ga go hudugela ga naga ka moka go tloga kgašong ya megala go ya kgašong ya titšithale.3.    Pholisi ya Bosetšhaba ya Thibelo le Taolo ya go Ima ga Barutwana Dikolong 3.1.    Kabinete e dumeletše Pholisi ya Bosetšhaba ya Thibelo le Taolo ya go Ima ga Barutwana Dikolong. Pholisi ye e arabela Kahlolelo ya Kgorotsheko ya 2012 yeo e tšeerego sephetho sa kgahlanong le Kgoro ya Thuto ya Motheo mo ditemaneng tše itšego tšeo di bego di dira gore barutwana ba lofišwe go tla dikolong lebaka la mengwaga ye mebedi morago ga go belega.3.2.    Pholisi ye e fana ka tikologo ya go kgontšha go thekga barutwana le go efoga kgethollo kgahlanong le barutwana bao ba imilego. Pholisi ye e fana gape ka khumanego ya tshedimošo ye feletšego ka botlalo ya thibelo ya go ima; ditlhahlo tša thobamaikutlo le tša tlhokomelo, gotee le go hloma ditheo tša taolo ya pholisi le tša peakanyo.3.3.    Pholisi ye e šetše e fetile ditherišanong tša motlalanaga ebile e gata ka mošito o tee le melao ka moka ye maleba. 4.    Kwanelo go Kopano ya 2003 ya Ditšhabakopano ya Setheo sa tša Thuto, tša Saenthefiki le tša Setšo (UNESCO) go Šireletša Bohwa bja Setšo bjo Lego Dikgopolong (ICH)4.1.    Kabinete e dumeletše kwanelo ya Afrika Borwa Kopanong ya 2003 ya UNESCO go Šireletša ICH. Kopano ye e fana ka monyetla wa go šireletšwa, go lotwa le go hlohleletšwa ga ICH ka mebušo ya go fapafapana ya dinaga tšeo e lego maloko. 4.2.    ICH e akaretša gare ga tše dingwe ditšo tše lego setšhabeng, tsebo, didirišwa le dibetlwa mo setšhabeng. 4.3.    Kopano ye e gapeletša mebušo yeo e lego maloko go hlaola, go hlaloša le go hlama magato a maleba go lota bohwa bjo. E hlohleletša gape le dinaga go diriša magato a semolao, a tsamaišo ya sethekniki le a go amana le tša ditšhelete go šireletša le go hlohleletša ICH. Kwanelo ye e tlo hlagišetšwa Palamente gore e dumelelwe.5.    Kopano ya Ditšhabakopano Kgahlanong le Bosenyi (UNCAC)5.1.    Kabinete e dumeletše phatlalatšo ya Pego ya Afrika Borwa ya tshekatsheko ka phethagatšo ya Kopano. Afrika Borwa e dumeletše UNCAC ka 2004. Mebušo yeo e lego maloko a kopano ye e sekasekwa goya ka phethagatšo ya kopano ye. 5.2.    Afrika Borwa e sekasekilwe la mathomo ka 2012 ka phethagatšo ya magato a bosenyi le a phethagatšo ya molao, le gape ka fao e latelago tshepedišo ka gona tšhomišanong ya boditšhabatšhaba. Pego ya phetleko ya bjale ya 2019/20 e šeditše magato a thibelo le go hwetšwa ga dithoto.5.3.    Magato a a phetleko a hlohleletša tirišano ye agišago ka, gare ga tše dingwe, go fana ka mananeo a thušo ya sethekniki mebušong yeo e lego maloko a kopano ye. 6.    Go Fegwa ga Afrika Borwa go Swara Letšatši la Lefase la Mabopo le Tiragalo ya go Lebana le Lona (WMDPE)6.1.    Mokgatlo wa Boditšhatšhaba wa Mabopo o file gape gape Afrika Borwa tumelelo ya go fega go swara WMDPE ka baka la COVID-19. Phego ye go tloga ka Diphalane 2021 go fihla ka Diphalane 2022 e latela ya mathomo ka 2020 ka baka la leuba la COVID-19. C.    Melaokakanywa 1.    Khansele ya Bosetšhaba ka Molaokakanywa wa 2021 wa GBV le Polao ya Basadi (GBVF)  1.1.    Kabinete e dumeletše phatlalatšo ya Khansele ya Bosetšhaba ka Molaokakanywa wa 2021 wa GBVF ka gare ga Kuranta ya Mmušo gore setšhaba se fe ditshwayotshwayo. 1.2.    Molaokakanywa wo o arabela tlhahlo ye logetšwego maano go Leanopeakanyo la Bosetšhaba (NSP) ka GBVF leo le dumeletšwego ke Kabinete ka Hlakola 2020. Molaokakanywa wo o šišinya go hlongwa ga khansele ya boetapele ye ikemego go bea leihlo NSP godimo ga GBVF.2.    Molaokakanywaphetošwa wa Bosetšhaba wa 2021 wa Mello ya Tlhaga (NVFFA) 2.1.    Kabinete e dumeletše tlhagišo Palamenteng ya Molaokakanywaphetošwa wa Bosetšhaba wa 2021 wa Mello ya Tlhaga. Molaokakanywa wo o hlagišeditšwe Palamente la Mathomo ka 2017 ebile o bušeditšwe morago gore setšhaba se fe ditshwayotshwayo tša sona ka ona.2.2.    Godimo ga dipeakanyetšo tše dingwe, Molaokakanywa wo o o hloma ditheo lefapheng la mmušo le maemong a setšhaba tšeo di tla šomago mmogo go fediša kotsi ya mello ya tlhaga le go hlohleletša kobamelo ye nago le mohola le phethagatšo ya molao.2.3.    Mello ya tlhaga ya go se laolege ke yona e hlolago go gwahlafala ga tikologo, tobo ya mešomo, go hudušwa ga batho setšhabeng, le tshenyo ka kakaretšo ya mananeokgoparara, diruiwa, madulo a tšona le diphedi tša go fapafapana.D.    Ditiragalo tšeo di Tlago1.    Kopano Tlhabollo ya Mananeokgoparara a go Swarelela ya Afrika Borwa (SIDSSA)1.1.    Mmušo o tla swara SIDSSA ya 2021 ka Laboraro, 6 le ka Labone 7 Diphalane 2021. Kopanong ye go tla boledišanwa le bakgathatema ba go fapafapana go tsošološa mananeokgoparara ao a tlogo dirwa.1.2.    Mananeokgoparara a SIDSSA ao a tlogo dirwa a nepile go kgatha tema go hloma diintasteri le go hloma mešomo go ya ka fao go boletšwego ka gare ga ERRP le Leano la Diintasteri leo le Naganišitšwego ka leswa. Magato a go rarolla seemo se ao a hlaotšwego a nepile go rotoša nyakego le go netefatša tsamaišo ye nago le mohola ya bakgathatema ka moka ba mananeokgoparara. Go ukangwa gore magato a go rarolla seemo se a tla thuša gape go bopa ikomomi yeo e tieletšego ka go akgofiša kabo ya mananeokgoparara. SIDSSA ya 2021 e tla swarwa ka fase ga morero wo: “Mananeokgoparara a hlwahlwa bakeng sa tlhabollo, poelosekeng le kgolo ya go akaretša batho ka moka”. 2.    Kgwedi ya Dinamelwa ya 2021 2.1.    Diphalane ke kgwedi yeo e kgafetšwego go lebiša šedi ye kgolo mererong ya dinamelwa ka mo nageng. Wo ke ngwaga wa bo-16 mola naga e thomago go keteka Kgwedi ya Dinamelwa. Kabinete e dumeletše morero wa ngwaga wo: “Mmogo, a re swarišaneng go lokiša dinamelwa”. Mmolelwana wa lesolo le ke “Brika Bova: A re phegeleleng peakanyo ye kaonafetšego ya dinamelwa go direla kamoso”.2.2.    Lefapha la dinamelwa ke karolo ye bohlokwa ya ikonomi maphelong a batho ka mo Afrika Borwa. Ngwaga wo, lesolo le le tla setša go bea sekeng dinamelwa bjalo ka sekgontšhi se bohlokwa go boetša ikonomi ya naga ye sekeng; go lemoša batho le go ba ruta ka polokego ya mehuta ka moka dinamelwa, le go laetša gape dikaonafatšo tšeo di dirilwego peakanyong ya dinamelwa.2.3.    Kgoro ya Dinamelwa e tla abelana ditiragalo tša kgwedi ye le setšhaba ebile tshedimošo ka botlalo e ya hwetšagala mo go www.transport.gov.za.E.    Melaetša1.    DitebogišoKabinete e lebiša ditebogišo tša yona le go lakaletša mahlogonolo go: Sehlopha sa Afrika Borwa sa Diolimpiki tša Bagolofadi ge ba phagamišeditše folaga ya Afrika Borwa godimo ka go thopa dimetale tše šupa ge di kopane – tše nne tša gauta, ye tee ya silibere le tše pedi tše porontshe. Bathopasefoka ba dimetale tše ba Sehlopha sa Afrika Borwa e be e le Ntando Mahlangu (digauta tše pedi), Pieter du Preez (gauta), Anrune Weyers (gauta), Louzanne Coetzee (silibere le porontshe) le Sheryl James (porontshe). Mohumagadi Verity Price, seboledi sa bokgoni le mosepediši wa lenaneo ge a thopile Sefoka sa 2021 sa Dikonokono tša Lefase tša Boswaramarapo tša go Bolela Pele ga Batho. Ke mosadi wa boselela wa go thopa sefoka sa Dikonokono tša Lefase mo mengwageng ye 80 ya go feta le mothopasefoka wa mathomothomo go tšwa Afrika.Sehlopha sa The Springbok Sevens, ka go go thopa mogopo wa bone wa Rakbi wa Bolefase wa HSBC wa go bitšwa Sevens Series ge ba fihleletše gabedi difoka tša North America ka go thopa ya bobedi ya diphadišano tše pedi tša HSBC Canada Sevens go la Edmond. 2.    Mahloko Kabinete e lebišitše mahloko a yona go ba lapa le bagwera ba: Prof Hlengiwe Buhle Mkhize (69), Motlatšatona Kantorong ya Mopresidente wa Basadi, Bafsa le Bao ba Phelago ka Bogole. Mo bophelong bja gagwe o itaeditše e le motho wa go šoma ntle le go khutša, molweladitokelo wa phišegelo, wa go lwantšha mmušo wa kgethollo le molweladitokelo tša botho, le motšwalesolo wa go fediša go hloka tekatekano ga bong. Morena Karabo Gungubele (32), morwa wa Tona Kantorong ya Mopresidente, Morena Mondli Gungubele. Mohumagadi Zanele kaMagwaza-Msibi (59), moetapele wa National Freedom Party le Motlatšatona wa peleng wa Saense le Theknolotši, yo a kgafilego bophelo bja gagwe go kgatha tema ya gagwe ya go se tlwaelege le tše mmalwa ka gare ga temokrasi le setšhaba sa gaborena.Morena Jolidee Matongo (46), Meyaraphethiši wa Toropokgolo ya Johannesburg, yo a bego a ikgafetše go hloma menyetla bathong ka moka ba Johannesburg le baamegi ka gare ga ikonomi ya motsesetoropo.F.    Bao ba Thwetšwego MešomongKabinete e thekgile go thwalwa ga Mokomišinare le Motlatšamokomišinare wa Etšensi ya Taolo ya Badudi;1.    Ngaka Nakampe Michael Masiapato bjalo ka Mokomišinare wa Lekgotla la Taolo ya Badudi (BMA).2.    Motšenenaremogolo David Chilembe bjalo ka Motlatšamokomišinare wa Ditiro tša BMA. Kabinete e kwane le go thwalwa ga maloko a Lekgotla ka go latela kgonthišišo ya mangwalo a bona a thuto le go hlatswa maina a bona ka tsela ye maleba.3.    Lekgotla la balaodi ba Diphaka tša Bosetšhaba tša Afrika Borwa:(i)    Mme Pamela Bulelwa Yako;(ii)    Mme Gertrude Bulelwa Koyana;(iii)    Mme Nandi Nyameka Mayathula-Khoza;(iv)    Mme Yolan Friedmann;(v)    Mme Zukisa Millicent Ramasia;(vi)    Ntate Jeoffrey Godfrey Mashele;(vii)    Kgoši Livhuwani Lyborn Matsila;(viii)    Ntate Lourence Bernad Mogakane;(ix)    Ntate Fulufhelo Edgar Neluchalani;(x)    Ntate Ntsako Brian Ngobeni; le(xi)    Mme Hulisani Helen Mushiane.4.    Lekgotla la Balaodi ba Setheo sa Afrika Borwa sa Diphedi tša go Fapafapana:  (i)    Mme Joanne Yawitch; (ii)    Mme Beryl Delores Ferguson;(iii)    Ngaka Pulane Elsie Molokwane;(iv)    Ngaka Lesley Thulani Luthuli;(v)    Ntate Paul Graeme Daphne;(vi)    Moprofesara Azwihangwisi Edward Nesamvuni;(vii)    Ngaka Mmaphaka Ephraim Tau; le(viii)    Ngaka Reginald Sethole Legoabe.5.    Molaodipharephare: Kgoro ya Thuto ya Godimo le Tlhahlo Ngaka Nkosinathi Sishi6.    Motlatšamolaodipharephare: Dinamelwa tša Mabopong ka Kgorong ya Dinamelwa Ntate Mthunzi Edmund Madiya7.    Motlatšamolaodipharephare: Dinamelwa tša Ditimela ka Kgorong ya Dinamelwa Ntate Ngwako Wilson MakaepaeaDiyakišišo: Mme Phumla Williams – Seboleledi sa Kabinete Mogala wa sellathekeng: 083 501 0139 "
"Pego ya Kopano ya Kabinete ye e Swerwego ka Dikgokagano tša Bidio ka Laboraro, 3 Dibatsela 2021",4 Nov 2021,https://www.gov.za/speeches/statement-virtual-cabinet-meeting-wednesday-3-november-2021%C2%A0-4-nov-2021-0000,https://www.gov.za/nso/speeches/statement-virtual-cabinet-meeting-wednesday-3-november-2021%C2%A0-4-nov-2021-0000,"A.    Merero e Bohlokwa Seemong sa Bjale 1.    Dikgetho tša Mebušoselegae tša 2021 (LGE)1.1.    Kabinete e lebogile batho ka moka bao ba nago le maswanedi a go kgetha, bao ba tšeerego karolo Dikgethong tša Mebušoselegae ka Mošupologo wa la 1 Dibatsela 2021. Dikgetho tše di be gape di keteka ngwaga wa bo 21 wa go hlongwa ga mokgwa wa mmušo wa selegae wa demokrasi ka Afrika Borwa. 1.2.    Re leboga kgotlelelo, maitshwaro a mabotse le bopelotelele tšeo bakgethi ba di laeditšego Letšatšing ka moka la Dikgetho. Tsela e bonolo yeo mekgatlo ya dipolotiki e tsenetšego Dikgetho tša Mebušoselegae mmogo le go tšwelela ga bonkgetheng bao elego baswa, kudu ba basadi, ke seka sa go hlatsela gore re na le demokrasi yeo e hlakilego ebile e šomago. 1.3.    Kabinete e retile Komišene ya Dikgetho ya Afrika Borwa, mekgatlo ka moka ya dipolotiki, maloko a setšhaba le makala a tša phethagatšo ya molao ka mo nageng ka maitekelo a bona a mohlakanelwa go netefatša gore dikgetho e ba tša khutšo. Kabinete e retile gape boraditaba ka karolo ya bona e bohlokwa ya go abela bakgethi tshedimošo ya maleba ya go ba thuša gore ba phethagatše tokelo ya bona ya sedemokrasi ya go kgetha baetapele ba mebušoselegae bao ba ratwago ke bona. 1.4.    Kabinete e gopoditše maAfrika Borwa ka moka go matlafatša demokrasi ya rena ka go tšea karolo diforamong le ditheong tšeo di gapeletšago bao ba kgethilwego go ikarabela mešomong ya bona. E ipileditše go bahlankedi bao ba tšogo kgethwa gore ba se lebale maikano a bona a tša dikgetho, gape le go hlankela batho ka moka ka go lekana le ka go se kgetholle. 2.    Go Hlabelwa Meento 2.1.    Kabinete e retile maAfrika Borwa ao a kgethilego go itšhireletša le go šireletša bao ba ba ratago ka go entela kgahlanong le leuba la Bolwetši bja Kokwanahloko ya Khorona (COVID-19). Naga ya borena e šetše e hlabetše marothi a moento a go feta dimilione tše 22. 2.2.    Batho ba bararo go tšwa go ba bahlano bao ba nago le mengwaga ya go feta 50 ka mo nageng ba šetše ba entetšwe. Re hloka go fihlelela palo ya batho ba bahlano go ba bahlano go tšwa sehlopheng sa batho ba mengwaga yeo pele ngwaga o fela gore re bolaye maatla a lephoto la bone leo le letetšwego. 2.3.    Mafelelo a beke ao a tlago a go Entelwa a go bitšwa Vooma (Vooma Vaccination Weekend) go tloga ka la 12 go fihla ka la 14 Dibatsela 2021 ke monyetla wa batho bao ba sego ba entelwa gore ba be karolo ya setšhaba ntweng ya kgahlanong le COVID-19 ka go entelwa moento wa mahala lefelong lefe goba lefe la go entela ka mo nageng.2.4.    Kabinete e gopoditše batho go netefatša gore ba hlabelwa moento wa bobedi wa Pfizer gore ba šireletšege ka botlalo. Meento e thuša go thibela bolwetši go šorofala, go robala bookelong goba lehu la go hlolwa ke COVID-19.3.    Enetši 3.1.    Kabinete e lemoga mathata le matshwenyego a go hlolwa ke kgaotšo ya mohlagase kgafetšakgafetša yeo maAfrika Borwa a itemogelago yona matšatši a. Kgoro ya Dikgwebo tša Mmušo e šomišana le Boto ya Eskom mmogo le bolaodi go netefatša gore re fokotša nako ya kgaotšo ya mohlagase ya tšatši ka tšatši gape le nako yeo kimollo ye e tlo hlokegago ka yona. 3.2.    Kgoro ya Matlotlo ya Bosetšhaba e šoma le ba Eskom gore e ba fe nako ya go reka dikarolo tšeo di hlokegago tša go lokiša le go mpshafatša methopo ya mohlagase. Eskom e šetše e laetša tšweleopele ge go etla go thwaleng ka leswa batho bao ba nago  le bokgoni – go balwa le balaodi ba ditiši tša mohlagase – go thuša khamphani ye ya go tšweletša mohlagase gore e gatele pele ditišing tša mohlagase gape le ka mafapheng ao a fapafapanego a khamphani. 3.3.    Mo nakong ya gare ga ngwaga wa ditšhelete, mmušo o phethagatša dikimololo tša palo ya go bonala tša go rarolla ditlhotlo tša mabapi le mohlagase gore re tle ka maitekelo ka moka go tla ka mokgwa o moswa wa go tšweletša mohlagase ka pelapela ka moo go kgonegago. 3.4.    Dikimollo tšeo di akaretša:go kgontšha dikhamphani gore di kgone go tšweletša mohlagase wa tšona wa go fihla go dimekawate tše 100 ka ntle le laesense;tsebišo ya baphenkgišani ba 11 ba Lenaneo leo le Ikemetšego la Go Fokotša Kotsi ge Go Rekwa Didirišwa tša Go Tšweletša Mohlagase; leBid Window Five ya lenaneo la maatla a mohlagase ao a sa felego go reka dimekawate tše 2 600 tša maatla a mohlagase a maswa go tšwa diprotšekeng tša tšhomišo ya phefo le diphanele tša sola. 3.5.    Ge Kabinete e lemoga gore ditlhotlo tša bjale tša mabapi le mohlagase di bolaiša kgaba ebile di ditela kgolo ya ikonomi, e na le boitshepo bja gore maikarabelo ao mmušo o a tšeago a go aga leswa le go matlafatša mekgwa ya go tšweletša mohlagase e tla kaonafatša maatla a naga mohlagase ka nageng. 4.    Peeletšo 4.1.    Afrika Borwa e tšwela pele go ba naga yeo e kgethwago ge go etla go tša bobeeletši, gomme e goketša tše dingwe tša dikgwebo tša maemo a godimo lefaseng go tlo itlhoma ka mo nageng. 4.2.    Toyota South Africa e tsebagaditše faporiki ya R2,6 bilione ya go tšweletša difatanaga go la Durban ka KwaZulu-Natal. Faporiki ye e tla tšweletša ka bontšhi mohuta wa mathomo wa difatanaga tša kgwebo tša go sepela ka bobedi mohlagase le makhura ka Afrika Borwa. Se ke karolo ya boikgafo bja leanolegolo la intaseteri ya difatanaga ka khamphani go oketša magato a yona a tša peeletšo. 4.3.    Tsebagatšo ye e sepetšana le tsebišo ka ba khamphani ya Sweden ya tšweletšo le phuthelo ya dijo ya go bitšwa Tetra Pak ya go beeletša R500 milione go kaonafatša maatla a yona a tšweletšo faporiking ya yona ya go phuthela ka Durban. 4.4.    Aspen Pharmacare e butše lekala le leswa la go tšweletša meriana ya go bolaya bohloko ya Diprivan ka mo nageng bjalo ka karolo ya peeletšo ya R3,2 ya dibilione gore e hlame mafelo a tšweletšo a tlhweko ya maemo a godimodimo, gape le go fetola lefelo la yona ka Gqeberha go la Kapa Bohlabela go ba la maemo a sekhemese a godimo kontinenteng ya Afrika. Sebolayabohloko se peleng se be se rekwa go tšwa dinageng tša ka ntle gomme se šomišwa ditshepedišong tša maphelo le dikarong ka maokelong a ka Afrika Borwa, gape se šomišwa le go alafa balwetši ba COVID-19 bao ba šomišago dithušagohema ka diwateng tša balwetši ba go lwala kudu. 4.5.    Kabinete e amogetše gape peeletšo ya gabjale ka motšweletši wa difatanaga, Isuzu Motors, ka ikonoming ya naga. Isuzu Motors ya ka mo Afrika Borwa e tsebagaditše lefelo la tšweletšo go la Struandale ka Gqeberha. Isuzu e beeletša R1,2 bilione ka mohuteng o moswa wo o tlago wa lenaneo la dibene ka Afrika Borwa e direla mebaraka ya ka Afrika Borwa le dinaga tša selete sa borwa sa Leganata la Sahara.. 4.6.    Faporiki ya Isuzu e tla hlama mešomo e 1 000 lefelong la yona la tšweletšo ka Gqeberha le go kgabaganya mafelo a yona a go rekiša a bosetšhaba le a boditšhabatšhaba, gape le mešomo e 25 000 dikhamphaning tše dingwe tše makgolokgolo tšeo di thušanago le yona ka go e tlamela ka dihlagišwa le ditirelo a  go ralala le naga. 4.7.    Ka moka dipeeletšo tše tše tharo di tla kaonafatša lenaneo la dihlagišwa ka nageng leo le tsebišitšwego ka Lenaneong la Mpshafatšo le Tsošološo ya Ikonomi leo le tsebagaditšwego ke Mopresidente Cyril Ramaphosa ka Diphalane 2020. Tše pedi tša dipeeletšo di ikanne Kopanong ya Dipeeletšo ya Afrika Borwa yeo e fetilego, gomme difeme di thomile ka tšweletšo, gomme seo se hlamile mešomo ya palo ya go bonala. 5.    Dikgopelo tša ngwaga wa 2022 tša Setlamo sa Bosetšhaba sa Thušo ya Ditšhelete tša Baithuti (NSFAS) 5.1.    Kabinete e gopoditše barutwana le baswa bao ba šetšego ba feditše marematlou bao ba tšwago malapeng a go ihlokela le a maemo a fasana go romela dikgopelo tša bona tša mašeleng a go ithuta ngwageng wa dithuto wa 2022. Dikgopelo tša mašeleng a go ithuta a NSFAS di tla tswalela ka Labohlano la 7 Pherekgong 2022. 5.2.    Dikgopelo di buletšwe le baithuti bao ba šetšego ba le diyunibesithing le dikholetšheng gomme ba se na mašeleng a go ithuta mola ba na le maloka a go hwetša NSFAS. 5.3.    Go humana tshedimošo ka botlalo mabapi le go dira dikgopelo tša mašeleng, o ka letšetša 08000 67327 goba wa etela websaete ya www.nsfas.org.6.    Dikgaruru tša Bong le Polao ya Basadi (GBVF)6.1.    Kabinete e amogetše go ahlolelwa bophelo ka moka makga a mararo ka kgolegong ga sekatawane le mmolai, Mfanasibili Cornelius Mnisi (29), ke Kgorotsheko ya Godimo ya ka Mpumalanga go la Mbombela nakong yeo e sa tšwago go feta. Kotlo ye e boima e laetša go se amogelege le gatee ga dikgaruru tša bong le polao ya basadi ke ba molao le toka.6.2.    Ka go šoma mmogo le maphodisa le makala a mangwe a phethagatšo ya molao, re ka kgona go dira gore mebila le ditšhaba tša borena e be tšeo di boloketšego bohle. Ka moka re swanetše re ntšhe mahlo dinameng le go bega ditiragalo ka moka tša go amana le dikgaruru tša bong le polao ya basadi maphodiseng goba re letšetše Senthara ya Bosetšhaba ya Taolo ya tša mabapi le Dikgaruru tša bong le polao ya basadi go 0800 428 428 goba Mogala wa Thušo wa Phedišo ya Dikgaruru tša bong go 0800 150 150/*120*7867#. 6.3.    Mmušo o tla tšea karolo go Matšatši a 16 a Kgahlanong le Tlaišo ya Basadi le Bana go tloga ka la 25 Dibatsela (elego Letšatši la Boditšhabatšhaba la go Thibela Tlaišo ya Basadi go fihla ka la 10 Manthole (elego Letšatši la Boditšhabatšhaba la Ditokelo tša Botho) go oketša temošo ya go oketšega ga dikgaruru tša bong le polao ya basadi.7.    Phimolameokgo go Batšwasehlabelo ba Dipolao tša Nakong ya Mmušo wa Kgethollo 7.1.    Kabinete e amogetše tsebišo yeo e tšwago go dirwa ke Tona ya Toka le Tlhabollo ya Bagolegwa, Ronald Lamola ya mabapi le sehlopha seo se ikgethilego sa banyakišiši le basekiši ba mmušo bao ba tlo šomanago thwii le melato yeo e sego ya rarollwa Komišeneng ya Nnete le Poelano.7.2.    Sehlopha seo se ikgethilego se tla fiwa mošomo wa go lebeledišiša dipolao tšeo di dirilwego ntle le taolo ya kgorotsheko di dirwa ke maphodisa a tšhireletšo a nakong ya mmušo wa kgethollo. Magato a mohuta wo a tlo akgofiša tshepedišo ya gore malapa a batšwasehlabelo ba dipolao tša nakong ya mmušo wa kgethollo ba kgone go tseba gore go hlagile eng le go amogela.8.    Seemo sa Dipolotiki ka Nageng ya Eswatini 8.1.    Kabinete e lemogile le go amogela go tsena bogare ga Mopresidente Ramaphosa – a le maemong a gagwe bjalo ka Modulasetulo wa Lekala la Dipolotiki, Sešole le Tšhomišano go tša Tshireletšo ka Seleteng sa Dinaga tšeo di Hlabologago tša Afrika (SADC) – seemong sa dipolotiki ka nageng ya Eswatini. 8.2.    Kopano ya Mopresidente Ramaphosa le Kgošikgolo Mswati III ka Labobedi la 2 Dibatsela 2021 e latela ketelo ya Dikemedi tšeo di Ikgethilego ka nageng ya Eswatini ka la 21 le 22 Diphalane 2021. Mopresidente – a le maemong a gagwe bjalo ka Modulasetulo wa Lekala la Tšhomišanoboraro la SADC leo go lona go nago le naga ya Namibia (modulasetulo yoo a sa tlago), Afrika Borwa (modulasetulo wa bjale) le Botswana (modulasetulo wa maloba) – o laetše Dikemedi tšeo di Ikgethilego go yo boledišana le ba Eswatini mabapi le seemo sa gabjale sa tšhireletšego le kgatelopele ya dipolotiki ka nageng ya bona. 8.3.    Kabinete e amogetše tumelelano ya gore naga ya Eswatini e tla thoma ka taba ya go hlama foramo ya dipoledišano ya bosetšhaba. Kabinete e ipiletša go batšeakarolo ka moka ba MaSwati go šoma mmogo go fediša dikgaruru le dithulano, le go tliša khutšo le boiketlo ka nageng ya bona. B.    Molaokakanywa 1.    Molaokakanywaphetošwa wa Molao wa Bosenyi (Ditshepedišo tša Forensiki) wa 20211.1.    Kabinete e fetišitše go išwa ga Molaokakanywaphetošwa wa Molao wa Bosenyi (Ditshepedišo tša Forensiki) wa 2021 Palamenteng go yo sekasekwa. Ditokišo tšeo di akantšwego di tla tla ka mekgwa ya go tšea disampolo tša DNA (disampolo tša go tšwa go disele tša ka gare ga marama a motho) go tšwa go batho bao ba kwebetšwego melato yeo e welago ka tlase ka Šetulu 8.1.2.    Melato yeo e welago ka tlase ga Šetulu 8 e akaretša go kata, bohodu, go rekišwa ga batho le go bolaya e se ka maikemišetšo. Disampolo tšeo di tšeerwego di tla kgonagatša go kwebja gape ge motho a dira molato leboelela. 1.3.    Molaokakanywa o tla kgontšha le go hlangwa ga lenaneo leo le tletšego la forensiki la dipalopalo tša DNA go matlafatša ntwa kgahlanong le bosenyi ka go fa maphodisa bohlatse gore a kgone go nyakišiša le go rarolla melato e boima. C.     Tiragalo yeo e sa Tlago 1.    Setatamente sa Pholisi ya Matlotlo a gare ga Ngwaga wa Ditšhelete (MTBPS)1.1.    Tona ya Ditšhelete, Enoch Godongwana, o tla aba MTBPS ka Palamenteng ka Labone la 11 Dibatsela 2021. Setatamente se se tla ala ka botlalo ditokišo go matlotlo a bosetšhaba go netefatša gore matlotlo a setšhaba e ba ao a swarelelago. 1.2.    MTBPS e hlaloša maano a naga a go fenya dihlotlo tše lebaganego le ikonomi tšeo di hlotšwego ke seabe sa COVID-19 le go rarolla dihlotlo tša lebaka le le telele tše aparetšego ditheo tša naga ye.1.3.    MTBPS ke boipiletšo go makala ka moka a setšhaba go goga mmogo go tsoša ikonomi le go hlama mešomo. Kabinete e na le boitshepo bja gore MTBPS e tla bontšha gape boikgafo bja mmušo bja go aga ikonomi ya leruri ka dikakanyo go tšwa makaleng ka moka a setšhaba. D.    Molaetša 1.    DitebogišoKabinete e lebišitše ditebogišo go:Mohumagatšana Lalela Mswane (24), ge a thopile sefoka sa go ba Miss South Africa 2021 ka la 16 Diphalane go la Motsekapa. Phenyo ya gagwe ke tiišeletšo ya gore katlego e ka fihlelelwa ge motho a šoma ka maatla le go ineela.  E.    Bao ba thwetšwego mešomong1.    Morena Robert Nkuna, yoo konteraka ya gagwe ya go ba Molaodipharephare (DG) ka Kgorong ya Togamaano, Tlhokomelo le Tekolo e okeditšwego ka mengwaga e mehlano. 2.    Morena Robert Mooketsa Ramasodi bjalo ka Molaodipharephare ka Kgorong ya Temo, Peakanyoleswa ya Naga le Tlhabollo ya Dinagamagae.3.    Mme Mohlago Flora Mokgohloa bjalo ka Motlatša-Molaodipharephare ka Lekaleng la Diphoofolo le Dimela le Bolotatlhago ka Kgorong ya Dithokgwa, Boreahlapi le Tikologo.4.    Mme Rirhandzu Sharon Mashava bjalo ka Motlatša-Molaodipharephare ka Lekaleng la Togamaano yeo e Logagantšwego ya Dinamelwa ka Kgorong ya Dinamelwa. 5.    Mme Mameetse Primrose Masemola bjalo ka Motlatša-Molaodipharephare ka Lekaleng la Togamaano ya Peeletšo ka Mananeokgoparara ka setheong sa Infrastructure South Africa ka Kgorong ya Mešomo ya Setšhaba le Mananeokgoparara.  6.    Mme Carmen Joy Abrahams bjalo ka Motlatša-Molaodipharephare ka lekaleng la Lenaneo la Mešomo ya Setšhaba yeo e Telefaditšwego ka Kgorong ya Mešomo ya Setšhaba le Mananeokgoparara.  Kabinete e kwanetše go thwalwa ga maloko a Boto gomme mangwalo a bona a dithuto a tla tiišetšwa le go netefatšwa ka maleba.7.    Boto ya balaodi ba Public Investment Corporation:(i)    Ngaka David Masondo (Modulasetulo);(ii)    Morena Frans Baleni;(iii)    Mme Ntombifuthi Mtoba;(iv)    Mme Tryphosa Ramano;(v)    Moprofesa Bonke Dumisa;(vi)    Mme Esther Barbara Watson;(vii)    Mme Beverly Bouwer;(viii)    Morena Mongwena Mugwena Maluleke;(ix)    Morena Walter Hlaise;(x)    Morena Lufuno Mulaudzi;(xi)    Morena Abel Sithole;(xii)    Morena Brian Mavuka; and (xiii)    Mme Makano Mosidi.8.    Kabinete e kgethile go latela kahlolo ya kgorotsheko yeo e laetšego go thwalwa leswa ga maloko a Boto ya balaodi ya Umgeni Water. (i)    Mme Ziphozethu Mathenjwa (Modulasetulo);(ii)    Moprofesa Thandwa Mthembu;(iii)    Morena Siboniso Shabalala;(iv)    Morena Mduduzi Eric Zakwe;(v)    Mme Chamane Nompumelelo Beata;(vi)    Morena Visvin Reddy;(vii)    Morena William Mapena;(viii)    Morena Teboho Nkhahle;(ix)    Mme Linda Ngcobo;(x)    Mme Bongekile Zulu;(xi)    Morena Suleman Badat;(xii)    Mme Mbali Barbara Ndlovu; and (xiii)    Moadfokeiti Simosenkosi Chamane. Dipotšišo:Mme Phumla Williams – Seboleledi sa Kabinete Mogala: 083 501 0139 "
Pego ya Kopano ya Kabinete ya Laboraro la 24 Dibatsela 2021,25 Nov 2021,https://www.gov.za/speeches/statement-cabinet-meeting-wednesday-24-november-2021-25-nov-2021-0000,https://www.gov.za/nso/speeches/pego-ya-kopano-ya-kabinete-ya-laboraro-la-24-dibatsela-2021-25-nov-2021-0000,"A.    Merero Seemong sa Bjale1.    Moento Kgahlanong le Leuba la Coronavirus (COVID-19)1.1.    Kabinete e thabile ge batho ba go feta ba 260 000 ba ile ba entelwa ka nakong ya bobedi ya Vooma Vaccination Weekend yeo e bego e swerwe nageng ka bophara go thoma ka la 12 go fihla ka la 14 Dibatsela 2021.1.2.    Re swanetše go gopola gore baerase ga se ya fedišwa gomme moento o re šireletša go malwetši ao a kekilego, go romelwa sepetlele goba lehu.1.3.    Moento ga o lefelwe go batho ka moka bao ba dulago ka Afrika Borwa, gomme motho ofe goba ofe yo a nago le mengwaga ye 12 le go feta o hlohleletšwa go entelwa. A re entelweng go netefatša gore re ba le sehla sa meketeko seo se bolokegilego le sa lethabo le ba malapa a rena le bagwera. 2.    Mokgwatlhabollo wa Dilete (DDM) 2.1.    Kabinete e amogetše ketelo ya Mopresidente Cyril Ramaphosa go leba Seleteng sa Ugu ka KwaZulu-Natal ka Labohlano la 12 Dibatsela 2021, gomme se se laeditše Tlhabollo ya Seaboard ya ka Bohlabela yeo e akaretšago dikhilometara tše 600 tša lebopo la magareng ga KwaZulu-Natal le Kapa Bohlabela. 2.2.    Tlhabollo ya Seaboard ya ka Bohlabela ke protšeke ye bohlokwa kudu ya DDM, yeo e ikemišeditšego go aga diekonomi tša ka nageng ka nepo ya go fenya mašaledi a nako ya kgethologanyo ya mabapi le peakanyo ya mafelo. Protšeke ye e ikemišeditše go laetša bokgoni bjo bontši bja tlhago bja lefelo le go kgolo ya ekonomi. 3.    Setatamente sa Melawana ya Ditekanyetšo tša Lebakanako la Magareng (MTBPS)3.1.    Kabinete e thekgile ka botlalo leano la mabapi le tšhomišo ya ditšhelete leo le adilwego ka go MTBPS gomme lona le alwa ke Tona ya Ditšhelete Enoch Godongwana ka Palamenteng, Cape Town ka Labone la 11 Dibatsela 2021, leo le romelago molaetša wo o tiilego wa boikgafo bja rena go mekgwa ye mekaone ya tšhomišo ya ditšhelete.3.2.    Bjalo ka karolo ya boikgafo bja rena setšhabeng, 60% ya ditekanyetšo tša rena e abetšwe kago ya dintlo, kabo ya ditirelo tša go se lefelwe, mananeo a tlhomo ya mešomo, maphelo, thuto le ditšhelete tša thušo ya leago.3.3.    Matsapa ao a adilwego ka go MTBPS a laetša gore mmušo o na le leano leo le kwagalago la go hlahla ekonomi ka seemong sa tlhakatlhakano ye e bakilwego ke leuba la COVID-19 le go bea naga ya rena leanong la kgolo ya lebaka le letelele.4.    Pontšho ya tša Kgwebišano ya ka Gare ga Afrika (IATF2021)4.1.    IATF2021 ye e atlegilego – ye e swerwego ka Inkosi Albert Luthuli International Convention Centre ka Durban go thoma ka la 15 go fihla ka la 21 Dibatsela 2021 – e thušitše go maatlafatša tirišano le go thekga kgwebišano le peeletšo ya ka gare ga Afrika. 4.2.    IATF e kopantše mmogo baetapele ba dikgwebo go abelana ka tshepedišo ya mabapi le kgwebišano, peeletšo, mebaraka le go katološa dibaka tša peeletšo ka khonthinenteng. Dithoto le ditirelo tša ka Afrika Borwa le tšona di laeditšwe le go bapatšwa ka nepo ya go aga dikgokagano le ditirišano ka maikemišetšo a go oketša diromelwantle go ya ka khonthinenteng. 5.    Polokego ya ka Malapeng 5.1.    Kabinete e laeditše go hlobaela ga yona ka ga polokego ya bana ka morago ga ditiragalo tša go thopa bana tše di diregago ka sewelo tše di sa tšwago go direga ka dikarolong tše di fapafapanego ka mo nageng. Ka sehleng sa meletlo seo se tlago, batswadi le bahlokomedi ba bana ba swanetše go ntšha mahlo dinameng kudu mabapi le polokego le gore bana bao ba ba hlokometšego ba mo kae.5.2.    Batswadi le bahlokomedi ba bana ba kgopelwa go boledišana le bana ba bona le bao ba ba hlokometšego ka magato ka moka ao a amanago le polokego, go akaretšwa le dikotsi tša COVID-19 le magato a go ihlokomela kgahlanong le yona. Re ipiletša gape go batswadi le go bahlokomedi ba bana go tšea sephetho sa gore ke ditiragalo dife tšeo bana ba bona, kudukudu bafsa, ba ka kgathago tema ka go tšona ka polokego.5.3.    Ditiragalo tša go swana le meletlo ya go ithabiša ga baithuti ba marematlou le ya go laelana ga baithuti ba marematlou ke yona e kgonago go phatlalatša COVID-19 kudu. Dikgobokano tše go tšona go bago le batho ba bantši, kudukudu tšeo di akaretšago go nwewa ga bjala, ke tšona di lego kotsi kudu ebile di nyatša matsapa a rena a go laola go phatlalatšwa ga baerase ye.6.    Go Hlongwa ga Ditirišano tša Mekgatlo ya Sepolotiki ka Mebušoselagaeng6.1.    Kabinete e lebogile bakgethi ka moka bao ba nago le maswanedi a go kgetha bao ba boutilego ka Dikgethong tša Mebušoselegae (LGE) tša 2021 ka Mošupologo wa la 1 Dibatsela 2021 go tšea sephetho sa gore ke mekgatlo efe yeo e tlago buša ka go mebušoselegae. E lemogile gape gore go tsenelwa ditumelelano tša tirišano tšeo di sa tšwago go tsebagatšwa go mebasepala yeo e hlokilego mokgatlo wo o hweditšego dikgetho tša godimo tša go o kgontšha go ka laola masepela.6.2.    Kabinete e lebogišitše dimeyara le makhanselara ka moka ao a sa tšwago go kgethwa, gomme wa ba lakaletša katlego ka mošomong wa bona wo bohlokwa wa go aba ditirelo tša masepala go ditšhaba ka moka, go sa lebelelwe gore di tsenetše mekgatlo efe ya dipolotiki. E retile gape mekgatlo ya dipolotiki ka fao e itshwerego gabotse kudu ka gona ka go LGE le ka go tsenela dipoledišano tša ditumelelano tša go laola mebasepala. 7.    Tirišano ya Setšhaba 7.1.    Kabinete e lemogile maikutlo ao a hlatlogago a lehloyo la batšwantle le dikgopolo tšeo di fošagetšego ka dikarolong tše dingwe tša naga kgahlanong le batšwantle.7.2.    Go phulega ga COVID-19 go amile batho ka moka ka Afrika Borwa gomme maikutlo ao a sego a loka ao a hlohleletšwago ke batho ba mmalwanyana ga a laetše seemo sa mmakgonthe sa tirišano magareng ga batšwantle bao ba dulago le go šoma ka ditšhabeng tša rena le go šomišana le badudi ba rena. 7.3.    Kabinete e ipileditše go ditšhaba ka moka go ntšha mahlo dinameng le go efoga go gapeletšwa go hloya batho ba bangwe. E ipileditše go mang le mang go ba le maikarabelo le go obamela molao. Bega ditiro dife goba dife tša go tshela molao tša go swana le go tšhošetša le tša dikgaruru tša phatlalatša go ditheo tša phethagatšo ya molao.B.    Dipheto tša Kabinete1.    Dipoelo tša kopano ya bo 26 ya Khonferentshe ya Bakgathatema (COP26) ka go Tlhako ya Seboka sa Phetogo ya Tlelaemete sa Mokgatlo wa Dinagakopano (UNFCCC)1.1.    Kabinete e sedimošitšwe ke Tona ya Kagodithokgwa, Boreahlapi le Tikologo, Mohumagadi Barbara Creecy, ka ga dipoelo tša kopano ya bo 26 ya COP go UNFCCC yeo e swerwego ka Glasgow, Scotland, United Kingdom (UK) go thoma ka la 31 Diphalane go fihla ka la 13 Dibatsela 2021.1.2.    Go kgatha tema ga Afrika Borwa go hlohleleditšwe ke boikgafo bja yona go Tumelelano ya ka Paris ka ga Phetogo ya Tlelaemete ye e dirilwego ka 2015 go fokotša mešiši ya lefaufaung le go hloma seemo seo go sona ditšhaba le ekonomi di šireletšago tlelaemete. Go fetogela ga naga ye go mohlagase wa go fehlwa ka ditsela tše diswa go na le dikholego tše ntši go bobedi tikologo ya rena le go ekonomi.1.3.    Kabinete e amogetše Tirišano ya Phetogelo go Toka ye e sego ya ka ya bonwa ye e hlomilwego ke Afrika Borwa gotee le France, Germany, UK, United States le Mokgatlo wa Dinaga tša Yuropa, yeo e tsebagaditšwego ka go COP26. 1.4.    Kabinete e lebogile tshepišo ya tirišano ya mabapi le go kgopela R131 pilione mo mengwageng ye e tlago ye meraro go fihla go ye mehlano ka nepo ya go thekga maano a Afrika Borwa a Phetogelo go Toka. Tshepišo ye e sepelelana le boikgafo bjo bo dirilwego ka fase ga Tumelelano ya Paris ke dinaga tše di hlabologilego ka nepo ya go thekga magato mabapi le tlelaemete ao a tšewago ke dinaga tše di hlabologago, go akaretšwa le a Afrika Borwa.1.5.    Komiti ya Ditona yeo e etilwego pele ke Mopresidente Ramaphosa e tla kgokaganya mošomo go tšwela pele ka ga leano la Phetogelo go Toka la naga ye le mabapi le ditshepedišo ka ga ditšhelete tšeo di tshepišitšwego Afrika Borwa ka seemong sa tirišano.1.6.    Kabinete e tšwetše pele go laela mmušo go thwala sehlopha sa ditsebi tša ditšhelete seo se bopilwego ke Kgoro ya Ditšhelete; Koporasetlhabollo ya Diintasteri; Kgoro ya Kagodithokgwa, Boreahlapi le Tikologo; Eskom le ditsebi tše dingwe tša ditšhelete di tla boledišana ka ga merero ya sethekniki ya tirišano le tshepišo ye.2.    Katološo ya Seemo sa Masetlapelo sa Bosetšhaba 2.1.    Go latela ditlhagišo tša Karolo ya 27(5) (c) tša Molao wa Taolo ya Masetlapelo wa 2002 (Molao wa 57 wa 2002), Kabinete e dumeletše go katološwa ga Seemo sa Bosetšhaba sa Masetlapelo go fihla ka la 15 Manthole 2021. Magato a a tšwela pele go thuša ka ntweng ya go thibela go phatlalala ga COVID-19 ka mo nageng. 3.    Kgwedi ya Temošo ka ga Ditokelo tša Bagolofadi 3.1.    Kabinete e dumeletše mokgwa wa dikgopolo go meketeko ya ngwaga wo ya Kgwedi ya Temošo ka ga Ditokelo tša Bagolofadi, yeo e ketekwago ngwaga o mongwe le o mongwe go thoma ka la 3 Dibatsela go fihla ka la 3 Manthole. Morero wa 2021 ke: “Ngwaga wa Charlotte Mannya Maxeke – Hlama o Fihlelele Setšhaba seo se Akaretšago Bohle seo se Phethagatšago Ditokelo tša Bagolofadi”. 3.2.    Lesolo le le nepišitše kudu go tliša temogo go bagolofadi ka setšhabeng sa rena, ebile le keteka kgatelopele yeo re e dirilego bjalo ka naga go fana ka sebaka sa go kgatha tema ka mafolofolo ga bagolofadi ka lesolong la rena la go hlohleletša kgolo ya ekonomi. Tona ya Basadi, Bafsa le Bagolofadi ka Kantorong ya Mopresidente, Mohumagadi Maite Nkoana-Mashabane, mo nakong ye e sa fetšego pelo o tla hlatholla mananeo ao a arotšwego ka merero mo nakong ye e sa fetšego pelo.3.3.    Afrika Borwa e saenetše Kwano ya UN ka ga Ditokelo tša Bagolofadi.4.    Pego ya Bosetšhaba ya Maemo ka ga Ditokelo tša Bana 4.1.    Kabinete e dumeletše go phatlalatšwa ga Pego ya Bosetšhaba ya ngwaga ka ngwaga ya Maemo ka ga Ditokelo tša Bana. Ke pego ya mathomo ya kakaretšo ka ga maemo a ditokelo tša bana ka mo nageng yeo e ngwadilwego ka go šomiša Leanotiro la Bosetšhaba la Bana la 2019-2024. 4.2.    Pego ye e ala kgatelopele mabapi le go tsenya tirišong ga melao le melawana yeo e ikemišeditšego go šireletša le go tšwetša pele ditokelo tša bana ka ge di hlagišitšwe ka go Molaokakanywa wa Ditokelo. 5.    Pego ya Mmušo Bjalo ka Mosaenedi wa Tumelelano go Komiti ya Ditsebi ya Afrika ka ga Ditokelo le Go Phela Gabotse ga Bana (ACERWC)5.1.    Kabinete e dumeletše Pego ya Mmušo wa Afrika Borwa bjalo ka Mosaenedi wa Tumelelo gore e romelwe go ACERWC ya Mokgatlo wa Dinagakopano tša Afrika (AU).5.2.    Ye ke pego ya boraro yeo Afrika Borwa e e romelago go ACERWC, go sepelelana le ge naga ye e le mosaenedi wa ditlamego tša AU mabapi le go phela gabotse le go šireletša ga bana ka mo khonthinenteng. Pego ya bjale, yeo e tlogo alwa ka Hlakola 2022, e arabela gape ditemogo tšeo di dirilwego ke ACERWC ka pegong ya rena ya 2016. 6.    Phemiti ye e Kgethegilego ya Tumelelo ya Badudi ba Zimbabwe (ZEP)6.1.    Kabinete e ahlaahlile ZEP ye go bolelwago ka yona kudu gomme ya lemoga ka ga ditaba tša maaka tšeo di phatlalatšwago mabapi le diphemiti tše. Seemo se seswa seo se kgethegilego sa badudi ba Zimbabwe se thomile ka ngwaga wa 2009 gomme sona se biditšwe Seemo sa Phemiti ya Zimbabwe. Seemo se se hlagišitše gore go ngwadišwe badudi ba Zimbabwe bao ba nago le maswanedi mo lebakeng la mengwaga ye mehlano.6.2.    Ka 2014, seemo se se katošitšwe ka mengwaga ye meraro gomme sona sa bitšwa Phemiti ye e Kgethegilego ya Tumelelo ya Badudi ba Zimbabwe. ZEP ya bjale e thomišitšwe ka 2017 gomme yona e fihla mafelelong ka la 31 Manthole 2021.6.3.    Ka morago ga ditherišano tša yona mabapi le se, Kabinete e tšere sepheto sa gore e ka se sa fana ka dikatološo tša seemo seo se kgethegilego sa badudi ba Zimbabwe. Le ge go le bjale, e tšere sephetho sa go diriša lebakanako la tebalelo la dikgwedi tše 12 ge go fela ZEP ya bjale. 6.4.    Mo nakong ye, bao ba swerego phemiti ye ba swanetše go dira dikgopelo tša diphemiti tše dingwe tšeo di swanetšego maemo goba seemo sa bona. Ge go fela nako ye ya dikgwedi tše 12, bao ba sego ba atlega ba tla swanela ke go tšwa ka Afrika Borwa goba ba tla bušetšwa morago nageng ya gabo bona. 7.    Peakanyoleswa ya Tshepedišo ya Dikgetho ya ka Afrika Borwa go Akaretša Bonkgetheng bao ba Ikemetšego7.1.    Kabinete e dumetše gore pego ya Komitikeletšo ya Ditona (MAC) ka ga Dipeakanyoleswa tša Ditshepedišo tša Dikgetho e romelwe Palamenteng. Dipeakanyoleswa tša ditshepedišo tša dikgetho di thomišitšwe ka morago ga sephetho sa Kgorotsheko ya Molaotheo seo se tsebagaditšwego ka 2020 sa gore Molao wa Dikgetho wa 1998 (Molao wa 73 wa 1998) ga o sepelelane le molaotheo ka ge o hlagiša gore go kgethwe fela maloko a Palamente ya Bosetšhaba le maloko a makgotlatheramelao fela ka go diriša mekgatlo ya dipolotiki. 7.2.    Pego ya MAC e hlagiša dikgetho tša melawana yeo e ka phošollago dikokwane tšeo di sa sepelelanego le molaotheo tša Molao wa Dikgetho wa 1998. 8.    Tlhako ya Dinepišo tša Tšweletšo ya Meši ka Makaleng (di-SET) 8.1.    Kabinete e dumeletše Tlhako ya di-SET mabapi le phethagatšo ya Afrika Borwa ya Tumelelo ya Paris ye e saenetšwego ke Khonferentshe ya Basaenedi ba Kwano ka ga Tlhako ya UN ka ga Phetogo ya Tlelaemete ka 2015. Tlhako ye e tla hlahla dikgoro tša mmušo tšeo di etilego pele go kgokaganya tshepedišo ya go aba le go tsenya tirišong di-SET le dikgoro tše di šomišanago le tšona. 8.2.    Ditlabelo tša peakanyo tša dikgoro tša mmušo goba Melawana le Magato (di-PAM) di nyaka go fokotša go tšweletša meši go tšwa ka lekaleng go sepelelana le dinepo tša go tšweletša meši tša ka lekaleng. Di-PAM tša ka lekaleng di bohlokwa go phethagatša dinepišo tša mabapi le go tšweletša meši tša ka lekaleng. Di tla hlalošwa le go abja ka pela ka fao go kgonagalago ge Molaokakanywa wa Phetošo ya Tlelaemete o fetoga molao. Tšona di tla laolwa mo dinakong tše tharo tša mengwaga ye mehlano gomme tša lekodišišwa mengwaga ye mengwe le ye mengwe ye mehlano.9.    Ditekanyetšo ka ga Tšweletšo ya Meši Maemomong a Dikhamphani 9.1.    Kabinete e dumeletše Mokgwatirišo wa Kabo ya Ditekanyetšo ka ga Tšweletšo ya Meši Maemong a Dikhamphani go phethagatšwa. Tshepedišo ya ditekanyetšo ka ga tšweletšo ya Meši yeo e nepišitšego dikhampani tšeo di tšweletšago meši ye mentši e tla tsenywa tirišong ka 2023. Tshepedišo ya ditekanyetšo tša tšweletšo ya meši e tla gapeletša dikhamphani tšeo di tšweletšago meši ye mentši go amogela ditekano tšeo di beilwego tša tšweletšo ya meši ya lefaufaung bjalo ka dikabelo tša boikgafo bja mengwaga ye mehlano. 9.2.    Mokgwa wa kabelo ya ditekanyetšo tša tšweletšo ya meši o bea mollwane wa phethagatšo ya ditekanyetšo tša tšweletšo ya meši wa kgapeletšo le go hlagiša ka botlalo metheo ya tirišo yeo e swanetšego go šomišwa go hlakanya le go abela ditekanyetšo ka ga tšweletšo ya meši maemong a dikhamphani ka kgatong ya mathomo ya kgapeletšo le go tšwela pele.10.    Peakanyoleswa ya Dilete tša Maseterata 10.1.    Kabinete e amogetše go phethwa ga peakanyoleswa ya dilete tša maseterata ka diprofenseng tše nne tše di šetšego (tša Kapa Bohlabela; Foreisetata; KwaZulu-Natal le Kapa Bodikela). Tshepedišo ye, yeo e phethagatšago Molaotheo wa Repabliki ya Afrika Borwa wa 1996, e thomišitšwe ka 2014 ka dilete tša maseterata tša ka Gauteng le ka Leboa Bodikela fao di ilego tša beakanywa leswa. Limpopo le Mpumalanga di phethilwe ka 2016 gomme Kapa Leboa yona ya beakanywa leswa ka 2018.10.2.    Pele ga 1994, dilete tša maseterata tša ka mo nageng di be di beakantšwe ka go šomiša semorafe, gomme se sa hlohleletša gore go be le tirelo ya molao ya maemo a fase go batho ba baso bao ba dulago ka mebušong ya dinagamagae tša peleng, ka go mebušo yeo e ipušago le ka makheišeneng. 10.3.    Mellwane ya dikgorotsheko tša tirelomolao ye e šišintšwego go beakanywa leswa e netefatša gore go ba le phihlelelo ye e lekanago go tirelo ya molao ka maAfrika Borwa ka moka. Tshepedišo ya gore mafelelong go dirišwe mellwane ye e bile tshepedišo ye e akareditšego bohle yeo e akareditšego bomaseterata, Tirelo ya Maphodisa ya Afrika Borwa; Tirelotaolo ya Bosekiši ya Bosetšhaba; Lekgotlataolo la Thušo ya tša Molao, Lekgotlataolo la Karoganyo ya Mellwane ya Mebasepala le bakgathatema ka moka ba maleba ka diprofenseng tša maleba. 11.    Taolo ya Ditshepedišo tša Tshekišo ya Mmušo, Poelanyo le Melawana ya Kemedi ya Semolao ya Mmušo 11.1.    Kabinete e dumeletše melawana ye meraro ya mabapi le taolo ya tshekišo ya mmušo, poelanyo le melawana ya kemedi ya semolao ya mmušo. Melawana ye e nyaka go tšwetša pele taolo ya melato ya tshekišo ya mmušo yeo e maatlafatšago ka seprofešenale le ya go seketša tšhelete. 11.2.    Melawana ye e fana ka melawana ya kakaretšo yeo e swanetšego go obamelwa le mokgwa wo o swanetšego go amogelwa ke Kantoro ya Mmoleledi wa Semolao wa Mmušo (OSA) ge e šomana le merero ya tshekišo ya mmušo. Gape, melawana ye e hlama ditshepedišo tše di swanago ebile e fana ka motheo wa go thuša OSA. Melawana ya Poelanyo le yona e tsebagatša ditsenogare tša boikgethelo go melato yeo e ka rarollwago ka ditshepedišo tša go se šomiše tšhelete ye ntši.11.3.    Melawana ye e kaonafaditšwego e tla šoma bjalo ka mokgwa wa phetošetšo mola ka go le lengwe Molao mabapi le Mmoleledi wa semolao wa Mmušo wa 1957 (Molao wa 56 wa 1957), ka ge o fetošitšwe, o lekodišišwa leswa. C.    Melaokakanywa1.    Molaokakanywaphetošwa wa Melao ya Thuto ya Motheo 1.1.    Kabinete e dumeletše go romelwa Palamenteng ga Molaokakanywaphetošwa wa Melao ya Thuto ya Motheo. Molaokakanywa wo o fetoša Molao wa Dikolo wa Afrika Borwa wa 1996 (Molao wa 84 wa 1996) le Molao wa go Thwala Barutiši wa 1998 (Molao wa 76 wa 1998).1.2.    Diphetošo tše di šišintšwego di nyaka go maatlafatša ditshepedišo tša go ithuta ka thutong ka ge go hlagišitšwe ka go Molaotheo wa Repabliki ya Afrika Borwa wa 1996. Diphetošo tše, magareng ga tše dingwe, di phethegatša phihlelelo ya mang le mang go mengwaga ye mebedi ya thutotlhabollo ya bana ba mengwaga ya ka fasana.1.3.    Molaokakanywa wo o gapeletša boikarabelo ka go makgotlataolo a dikolo, ebile o hlatholla melawana ya mabapi le kamogelo, polelo le ya maitshwaro ka dikolong. Diphetošo tše di šišintšwego di tla kaonafatša phihlelelo go thuto ka baithuti ka moka go ralala le naga.1.4.    Molaokakanywa wo o filwe setšhaba le batšeakarolo ba maleba ka moka gore ba o lekodišiše. 2.    Molaokakanywa wa Makgetho a Lekala la Ditšhelete wa 20212.1. Kabinete e dumeletše go romelwa ga Molaokakanywa wa Makgetho a Lekala la Ditšhelete wa 2021 Palamenteng. Molaokakanywa wo o phethagatša Molawana wa Lekala la Ditšhelete (FSR) wa 2017 (Molao wa 9 wa 2017).2.2. Molaokakanywa wo o lefiša makgetho go lekala la ditšhelete ao a tlago šomišwa go thuša ka ditshepedišong le go šomeng ga ditheo tša lekala la ditšhelete tšeo di hlomilwego go latela Molao wa FSR wa 2017. O lefiša gape tefelo ya tepositi ya inšorentshe ya kgapeletšo go maloko ao a ingwadišitšego a khamphani ka nepo ya go fana ka tšhireletšo go bao ba tepositilego tšhelete yeo sebakeng sa ge panka e ka palelwa ke go phethagatša ditlamego tša yona.2.3. Molaokakanywa wo o fetoša gape Molao wa Ditšhelete tša Phenšene wa 1956 (Molao wa 24 wa 1956); Molao wa Dipanka wa 1990 (Molao wa 94 wa 1990); Molao wa Dipanka tša Setlamo wa 1993 (Molao wa 124 wa 1993) le Molao wa Ditirelo tša Keletšo ya Ditšhelete le tša Bodiredi wa 2002 (Molao wa 37 wa 2002) gomme o di nyalelanya le Molao wa FSR wa 2017 mabapi le ditheo tša lekala la ditšhelete.3.    Molaokakanywaphetošwa wa Dikgetho 3.1.    Kabinete e dumeletše Molaokakanywaphetošwa wa Dikgetho wo e lego kgale o emetšwe gore o romelwe Palamenteng. Molaokakanywa wo o fetoša Molao wa Dikgetho wa 1998 go hlagišetša gore go kgethwe bonkgetheng bao ba ikemetšego go tla go šoma ka Palamenteng ya Bosetšhaba le ka makgotlatheramelaong a diprofense. 3.2.    Ka Phupu 2020 Kgorotsheko ya Molaotheo e laetše Palamente go phošolla phošo ye e lego ka go Molao wa Dikgetho wa 1998 go netefatša gore bonkgetheng bao ba ikemetšego ba kgona go tsenela dikgetho tša go tla go šoma ka Palamenteng ya Bosetšhaba le ka makgotlatheramelaong.3.3.    Kabinete e tšwetše pele go dumelela go romelwa ga pego ya MAC yeo e beago dikgetho tša go phošolla ditemana tša Molao wa Dikgetho tšeo go hweditšwego gore ga di sepelelene le molaotheo.D.    Ditiragalo tše di Tlago1.    Matšatši a 16 a Ntwa Kgahlanong le Dikgaruru go Basadi le Bana ka 20211.1.    Kabinete e dumeletše mokgwa wa dikgopolo mabapi le lesolo la Matšatši a 16 a Ntwa Kgahlanong le Dikgaruru go Basadi le Bana. Lesolo le la temošo ya setšhaba le tla ketekwa ka fase ga morero wa: “Ngwaga wa Charlotte Mannya Maxeke: Matšatši a 16 a Lesolo – re tloga go temošo re leba go boikarabelo”. Lesolo le le bopa karolo ya Lesolokakaretšo la mmušo la Matšatši a 365 la mošomo wa temošo le tlhohleletšo mabapi le go thibela dikgaruru kgahlanong le bana le basadi.1.2.    Kabinete e ipiletša go rena ka moka go kgalema le go ikgafa go thibela tlaišo ya basadi le bana ka mo nageng. Dipalopalo tše moragorago tša mabapi le bosenyi bja go amana le dikgaruru tša bong le polao ya basadi tšeo di lokollotšwego ke Kgoro ya Maphodisa di swanetše go hloba boroko maAfrika Borwa ka moka ao a ratago khutšo le ao a obamelago molao. 1.3.    Kabinete e ipiletša go maAfrika Borwa ka moka go šomišana mmogo go netefatša gore lesolo le batametša naga gore e fihlelele tokelo go polokego ya basadi le bana. Tona Nkoana-Mashabane o tla re lehono ka la 25 Dibatsela, a tsebagatša semmušo go thomišwa ga lesolo le.E.    Melaetša 2.    DitebogišoKabinete e lebiša ditebogišo tša yona le mahlatse le mahlogonolo go: Morena Damon Galgut, mongwadi yo a thopilego sefoka sa maemo a godimo sa Sefoka sa Booker Prize (Mongwadi wa Dipuku) sa 2021 ka padi ya gagwe ye e bitšwago, The Promise, ebile ke moAfrika Borwa wa boraro wa go thopa sefoka sa Booker Prize.Sehlopha sa Basadi sa kgwele ya maoto sa Mamelodi Sundowns ge se thopile Lliki ya Diphadišano tša mathomo tša Khonfetereišene ya Kgwele ya Maoto ya Basadi ya Afrika tše di bego di swaretšwe ka Cairo, Egypt. Phihlelelo ye bohlokwa ye ka nnete e tlo hlohleletša tlhabollo ya kgwele ya maoto ya basadi go tšwela pele ka mo Afrika Borwa.3.    Mahloko Kabinete e lebišitše mahloko go ba lapa le bagwera ba: Morena FW de Klerk (85), Mopresidente wa peleng wa nako ya pele ga temokrasi ka Afrika Borwa yo gape a šomilego bjalo ka Motlatšamopresidente ka Mmušong wa Mohlakanelwa ka 1994. O thopile sefoka sa Nobel Peace Prize ka 1993 gotee le Mopresidente wa peleng Nelson Mandela ka mošomo wa bona wo ba o dirilego wa go fediša mmušo wa kgethologanyo ka khutšo, le go bea metheo ya Afrika Borwa ye mpsha ya temokrasi.Morena Wilbur Smith (88), mongwadi wa boditšhabatšhaba yo a hlomphegago kudu yo a rekišitšego dipuku tša go feta tše 140 milione. E be e le mongwadi yo a bego a ketekwa le moanegadikanegelo yo a bego a beilwe maemong le bangwadi ba go tuma ba ka mo nageng ya rena.Morena Tubby Reddy (62), Mohlankedimogolophethiši wa peleng (CEO) wa Khonfetereišene ya Dipapadi le Komiti ya Diolimphiki ka Afrika Borwa, yo a šomilego ka mafolofolo go kaonafatša dipapadi ka Afrika Borwa. F.    Bao ba Thwetšwego Mešomong Batho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1.    Morena Lucky Charles Mohalaba bjalo ka CEO ya Setheo sa Taolo ya Kgoboketšomeetse sa Inkomati-Usuthu. 2.    Moprofesara Azwihangwisi Edward Nesamvuni bjalo ka Modulasetulo wa Lekgotlataolo la Sehlongwa sa Bosetšhaba sa Mehutahuta ya Diphedi sa Afrika Borwa. 3.    Morena Lemogang Pitsoe bjalo ka CEO ya Koporase ya Bolekodi bja Meepo le Ditšhelete ka Afrika. 4.    Morena Nasele Nathan Mehlomakulu bjalo ka Motlatšamolaodipharephare: Tšhireletšego Dijong le Peakanyoleswa ya Temo ka Kgorong ya Temo, Peakanyoleswa ya Naga le Tlhabollo ya Dinagamagae.5.    Lekgotlataolo la Sekhwama sa Ditefelo:(i)    Morena Paul Serote (Modulasetulo);(ii)    Morena Gerald Boitumelo Mokgoro;(iii)    Morena Tibor Szana;(iv)    Mohumagadi Valerie Manamane Rennie;(v)    Ngaka Zukiswa Pinini;(vi)    Mohumagadi Ndivhuwo Manyonga;(vii)    Mohumagadi Gys Myburgh McIntosh;(viii)    Morena Mandla Shezi; (ix)    Morena Adam Letshele;(x)    Ngaka Sethole Reginald Legoabe;(xi)    Mohumagadi Elma Mary Burger; (xii)    Moruti Ntombizine Madyibi;(xiii)    Mohumagadi Vuyiswa Miya;(xiv)    Morena Fani Xaba;(xv)    Mohumagadi Sumaya Hoosen;(xvi)    Morena Kevin Cowley;(xvii)    Ngaka Hilko Johannsmeier; (xviii)     Morena Jan Mahlangu;(xix)    Mohumagadi Naledi Tsipane;(xx)     Morena Janek Wilimiec;(xxi)    Morena Edward Malometje Thobejana; le(xxii)    Mohumagadi Desugee Pillai.6.    Lekgotlataolo la Tirelo ya Boso ya Afrika Borwa:(i)    Mohumagadi Feziwe Yolanda Renqe;(ii)    Mohumagadi Mmapula Moreen Kgari;(iii)    Mohumagadi Sandika Daya;(iv)    Mohumagadi Moipone Edith Magomola;(v)    Morena Mmaphaka Ephraim Tau;(vi)    Morena Itani Phaduli;(vii)    Moprofesara Ndivhudzannyi Sylvester Mpandeli; le (viii)    Ngaka Grant Reagon Son. 7.    Lekgotlataolo la Tlhabollo ya Intasteri ya Boagi: (i)    Morena Khulile Vuyisile Nzo (Modulasetulo);(ii)    Moprofesara Susanna Gertruida Bouillon (Motlatšamodulasetulo);(iii)    Mohumagadi Yvonne Deliwe Mbane;(iv)    Morena Tumelo Gopane;(v)    Morena Sibusiso Makhanya;(vi)    Mohumagadi Karabo Joyce Siyila;(vii)    Mohumagadi Moloko Benadette Rabosiwana;(viii)    Mohumagadi Ertia Boitumelo Mokgatle;(ix)    Mohumagadi Celeste Margo le Roux;(x)    Morena Danny Lesiba Masimene;(xi)    Mohumagadi Thuthuka Siphumezile Songelwa;(xii)    Mohumagadi Bongekile Zulu; le(xiii)    Morena Khuliso Kennedy Maimela.8.    Lekgotlataolo la Tirelo ya Maditsela wa Ditlamo tša Setšhaba: (i)    Mohumagadi Marvellous Phindile Mthethwa (Modulasetulo);(ii)    Morena Sediko Rakolote;(iii)    Mohumagadi Julia Ramataboe;(iv)    Mohumagadi Deshni Subbiah;(v)    Morena Mthokozisi Daluxolo Xulu;(vi)    Morena Donovan Vincent Goliath; le (vii)    Mohumagadi Ntombikayise Sithole.9.    Lekgotlataolo la Tirelotaolo ya Bašomi ba Thekišo ya Dintlo: (i)    Morena Steven Piet Ngubeni (Modulasetulo); (ii)    Mohumagadi Pamela Nonkululeko Makhubela;(iii)    Moatbokheite Mxolisi Sphamandla Nene;(iv)    Morena Terry Kevin Johnson;(v)    Morena Thato Ramaili;(vi)    Mohumagadi Thokozani Radebe;(vii)    Mohumagadi Thuthuka Siphumezile Songelwa;(viii)    Morena Shaheed Peters;(ix)    Mohumagadi Nokulunga Makopo; (x)    Mohumagadi Pamela Beatrice Snyman; le (xi)    Mohumagadi Veruska Gilbert (Moemedi go tšwa Kgorong ya Kgwebišano, Diintasteri le Phenkgišano)10.    Lekgotlataolo la Lekgotla la Bosetšhaba la Ngwadišo ya Baagi ba Dintlo: (i)    Mohumagadi Nomusa Mufamadi (Modulasetulo);(ii)    Morena Francois Beukman;(iii)    Morena Kganki Matabane;(iv)    Mohumagadi Nontuthuko Chiluvane;(v)    Mohumagadi Mandy Jayakody;(vi)    Morena Refilwe Lediga;(vii)    Mohumagadi Morwesi Ramonyai;(viii)    Mohumagadi Siphindile Memela;(ix)    Mohumagadi Nomthandazo Lucia Ncalane-Ngcobo;(x)    Mohumagadi Kedibone Tsiloane;(xi)    Morena Roy Mnisi;(xii)    Mohumagadi Shelly Huntley;(xiii)    Mohumagadi Sasa Subaban; le(xiv)    Mohumagadi Zodwa Matiwane. 11.    Maloko a Lekgotla la Tirelotaolo ya Bolaodi bja Kago ya Dintlo tša Setšhaba: (i)    Mohumagadi Busisiwe Nzo (Modulasetulo);(ii)    Mohumagadi Pulani Thobejane-Mogotsi(iii)    Mohumagadi Lahlane Malema;(iv)    Mohumagadi Sanele Masiza;(v)    Mohumagadi Yvonne Deliwe Mbane;(vi)    Mohumagadi Lebogang Shole;(vii)    Mohumagadi Ayanda Olifant;(viii)    Mohumagadi Zimbini Hill;(ix)    Mohumagadi Confidence Tshilande;(x)    Morena Kevin Kiewitz;(xi)    Morena Ashley Latchu; le(xii)    Morena Mashukudu Maboa.12.    Lekgotlataolo la Setheo sa Kago ya Dintlo:(i)    Ngaka Tshilidzi Ratshitanga (Modulasetulo);(ii)    Mohumagadi Marina Dumakude (Motlatšamodulasetulo);(iii)    Ngaka Manqoba Soni;(iv)    Mohumagadi Nalini Maharaj;(v)    Morena Rajesh Makan; le(vi)    Mohumagadi Magdeline Tshabalala. Dipotšišo: Mohumagadi Phumla Williams – Seboleledi sa KabineteMogala: 083 501 0139"
"Polelo ya Kopano ya Kabinete ye e Swerwego ka Dikgokagano tša Inthanete ka Laboraro, 8 Manthole 2021",9 Dec 2021,https://www.gov.za/speeches/statement-cabinet-meeting-08-december-2021-9-dec-2021-0000,https://www.gov.za/nso/speeches/polelo-ya-kopano-ya-kabinete-ye-e-swerwego-ka-dikgokagano-t%C5%A1a-inthanete-ka-laboraro-8,"A.  Merero ye Bohlokwa Seemong sa Bjale1.  Letšatši la Boditšhabatšhaba la go Lwantšha Bomenetša1.1.  Afrika Borwa e tsenetše meketeko ya lefase ka bophara go keteka Letšatši la Boditšhabatšhaba la go Lwantšha Bomenetša ka Labone, 9 Manthole 2021 ka fase ga morero wo “Bokamoso bja go hloka bosenyi bo thoma lehono, bo thoma ka nna”. Morero wa Ditšhabakopano wa Letšatši la Boditšhabatšhaba la go Lwantšha Bomenetša la 2021 ke: “Ditokelo tša gago, tema ye o ka e kgathago: Ganetša bomenetša”.1.2.  Bomenetša, go sa lebelelwe gore ke bjo bogolo goba bjo bonyenyane, e dula e le ye nngwe ya ditlhohlo tše dikgolo kudu tšeo naga e lebanego le tšona  gomme be bušetša morago kgolo ya ekonomi le tlhabollo ya leago. 1.3.  Kabinete e dula e na le tlhohleletšo ya gore lenaneo la toka le tšwela pele go tšea magato go swara le go sekiša bao ba hwetšwago ba amegile ditirong tša bomenetša. Khomišene ya Dinyakišišo ya go lebelela Dikgonono tša go Gogwa ga Mmušo ka Nko, Bomenetša le Bofora Lefapheng la Mmušo, go akaretšwa le Ditheo tša Mmušo, e beakanyeditšwe go romela Mopresidente Cyril Ramaphosa pego ya yona ya mafelelo ka Mokibelo, 1 Pherekgong 2022. 1.4.  Kabinete e holofela gore godimo ga go tsebagatša badirabokgopo ba bomenetša, pego ye e tla re fa ditšhišinyo tša go matlafatša dipeakanyo tša rena go thibela bomenetša.1.5.   Bjalo ka karolo ya phenkgišano ye kgatlampanago ya go lwantšha bomenetša, Lekala la Dinyakišišo la Go ikgetha (SIU) le thomile ka palo ye e bonagalago ya melato go Kgorotsheko ya Godimo le Kgorotsheko ya Go ikgetha ebile go šogwana le melato ye latelago go tloga ka letšatši la 31 Hlakola 2021: Melato ye 56 ya Kgorotsheko ya Godimo ya go ama dithendara tša boleng bja go fihla R62 bilione;Melato ye 64 ya Kgorotsheko ya Go ikgetha ya go ama dithendara tša boleng bja go fihla R6.99 bilione. Diroto tše goba boleng bja tšona ke diroto tša dithendara tšeo di abilwego ke dinstitušene tša mmušo ka tsela ye e sego maleba le ka tsela ye e sego molaong ebile di bopa karolo ya tabakgolo ya magato a semolao ka SIU. Mo ngwageng wa ditšhelete wa 2021/22, SIU e šetše e tswaleletše dikholego tša phenšene tša bao ba bego ba šomela mmušo, diakhaonto tša panka le dithoto tša batho ka noši le tša dikgwebo tša boleng bja go feta R43 bilione. Mopresidente o saenetše palomoka ya Dipego tše senyane tša SIU mo ngwageng wo wa ditšhelete. 1.6.  Kabinete e gateletše gore go atlega ga phenkgišano ya rena ya go lwantšha bosenyi go laolwa ke kamego ya batho ka moka mo Afrika Borwa. Ge o bona se sengwe, bolela ka sona; bega bomenetša ka go leletša Mogala wa Bošego le Mosegare wa go Lwantšha Bosenyi mo go 0800 701 701. 1.7.  Kabinete e kgonthišitše boikgafo bja yona go šireletša babegi ba bomenetša, le go reta bogale bja bahlankedi ba potego ba mmušo bao ba utollago bofora le bomenetša, gomme ka nako tše dingwe ba dira seo ka go bea maphelo a bona le mešomo ya bona kotsing.2.  Tlhatlogo ya ka pejana ya diphetelo tša Bolwetši bja Coronavirus (COVID-19) 2.1.  Kabinete e lemogile tlhatlogo ya ka pejana ya diphetelo tša COVID-19 dikarolong tša go fapafapana tša Afrika Borwa ebile e hlohleleditše batho ka moka mo nageng go tšea magato a maatla go itwanela kgahlanong le bolwetši le mehuta ya bjona ka moka ya go fapafapana. Diphetelo tša rena tša COVID-19 tše di gatišitšwego mo diiring tše 24 tše di fetilego di eme go 19 842, gomme seo se šupa 26.8% ya bao ba fetetšwego ke bolwetši. Re lobile gape maphelo a batho ba 36 ka baka la mathata ao a amanago le COVID-19 mo diiring tše 24 tše fetilego. 2.2.  Go hlabela ga go thuše fela ka go lwantšha leuba le la go bolaya ka go thibela malwetši a šoro, go amogelwa maokelong goba lehu eupša e thuša gape ka go fokotša kotsi ya maphelo ye e ka tlišwago ke mehutahuta ya dibaerase ya ka moso. 2.3.  Re swanetše go tšwelapele go obamela magato a thibelo a go se diriše dihlare tša ka dikhemising go swana le go apara dišira molomo le dinko tša go pipa melomo ya rena le dinko; re se batamelane le batho ba bangwe kudu, le go hlapa diatla kgafetšakgafetša ka meetse le sesepe goba ka go šomiša sanithaesa ya diatla ya go ba le ka alkoholo ya 70%. 2.4.  Re ka thibela gape go phatlalala ga baerase ka go efoga ditiragalo tša go phatlalatša bolwetši ka bontši go swana le menyanya le meletlo. Re le mmogo re ka itwanela bolwetšing bjo ka go ba le maikarabelo le gore ka dinako tšohle re tšee magato re lebeletše go šireletša maphelo a bao re phelago le bona le setšhaba sa gaborena kgahlanong le COVID-19. 2.5.  Kabinete e bile le Mopresidente Ramaphosa go reta boramahlale ba rena ge ba lemošitše lefase ka mohuta wa baerase wa Omicron wo o bego o le gare o phatlalala go ralala le lefase. Kabinete e tšwelapele go thekga boipiletšo bja go fediša ka bjako dikiletšo tša go se hlamatsege tša go tšea maeto tšeo di hlomilwego kgahlanong le Afrika Borwa.  3.  Lesolo la Vooma Vaccination Week3.1.  Go fihla lehono, re hlabile batho dilekanyo tša meento tša palomoka ya go fihla 26, 781, 642. Mo nakong yeo e okeditšwego ya lesolo la Vooma Vaccination Week go thoma ka la 3 go fihla ka la10 Manthole 2021, diketekete tša batho ba gare ba hlaba meento mafelong a go fapafapana a go hlaba meento ao a butšwego nageng ka bophara. Kabinete e hlohleleditše bana ba mengwaga ye 12 le go feta go hlaba meento ntle le tikatiko. 3.2.  Dira gore o dule o bolokegile gotee le bao o phelago le bona mo nakong ye ya sehla sa maikhutšo ka go ya lefelong la kgauswi le wena la go hlaba meento, ešita le ge o se wa dira dithulaganyo tša go etela lefelo leo, gore o ngwadišwe le go hlaba moento ntle le tefo.3.3.  Mehola ya maphelo ya go hlaba moento e akaretša kotsi ye theogetšego fase ya go amogelwa maokelong morago ga go fetelwa ke COVID-19. Kabinete e hlohleletša batho ka moka mo Afrika Borwa go theeletša boipiletšo bjo bo kwalakwaditšwego bja go hlaba meento ka gobane dipalopalo di tloga di laetša gore bontši bja bao ba amogelwago maokelong ga se ba hlabe meento.4.  Dinyakišišokakaretšo tša Kotara ka Kotara tša Bašomi (QLFS)4.1.  Kabinete e santše e ikeme ka sephetho sa yona sa go rarolla bothata bja tlhokego ya mešomo bjalo ka ye nngwe ya ditlhoho tše dikgolo tšeo naga ya gaborena e lebanego le tšona. Dipoelo tša moragorago tša QLFS tša Kgoro ya Dipalopalo yaa Afrika Borwa tšeo di laeditše tlhatlogo ya 0,5% ya kelo ya tlhokego ya mešomo go tloga go 34,4% kotareng ya bobedi go fihla go 34,9% kotareng ya boraro ya 2021 di tloga di hlobaetša. 4.2.  Mmušo o tšwelapele ka mošomo wa wona wo o nepišitšwego go fihlelela nepo ye e theilwego ya go bušetša sekeng boitshepho bja dikgwebo ka go šogana le ditšhitišo tše di amago gampe ditheo go fihlelela kgolo ya ekonomi, tlholego ya mešomo le phedišo ya bohloki. Ka ditsenogare tše di itšego go swana le dipeeletšokgolo godimo ga mananeokgoparara, mmušo o šogana le go thekga diphetogo ditheong tša pušo, kgolo ya ekonomi le tlholego ya mešomo.4.3.  Ka Kgoro ya Dikgwebišano, Diintasteri le Diphenkgišano, mmušo o tšwelapele go thekga ditšweletšwa tša ka mo nageng, go akaretšwa le go tsošološwa ga intasteri ya tšweletšo ya Afrika Borwa. Khonferense ya Ngwaga ka Ngwaga ya Afrika Borwa ya Dipeeletšo (SAIC) e tšwelapele go goketša babeeletši bao ba holofetšago. Go tloga ka khonferense ya yona ya pulamadibogo ka 2018, SAIC go fihla lehono e kgontšhitše boikgafo bja dipeeletšo tša boleng bja go feta R770 bilione go ralala le mafapha a go fapafapana a ekonomi. 4.4.  Kabinete e santše e ikgafetše go šoma mmogo le mafapha ka moka go šogana le ditlhohlo tše tharo e lego tlhokego ya mešomo, bohloki le go se lekalekane. Mmušo o tla dira se sengwe le se sengwe go hlola tikologo ya go bolokega ye e kgontšhago dipeeletšo ka mo nageng. O tla eta pele gape diphetogo tša ekonomi go kgontšha dibaka tša ekonomi ye e atilego ka bontši go dihlopha tša batho bao kgale ba bego ba phaetšwe thoko. 5.  Ketelo ya MopresidenteDinageng tše Nne tša Bodikela bja Afrika5.1.  Kgauswanyane Mopresidente Ramaphosa o eteletše pele sehlopha sa ditona le baetapele ba kgwebo ka nepo ya go godišetša godimo dikamano tša ekonomi le dikamano tša magareng ga batho gare ga Afrika Borwa le Nigeria, Côte d’Ivoire, Ghana le Senegal. 5.2.  Ketelo ye ya dinaga tše nne go thoma ka la 30 Dibatsela go fihla ka la 7 Manthole 2021 e matlafaditše dikamano tša Afrika Borwa le dinaga tše dingwe go tiiša tšhomišano yeo e nepišitšwego tlhabollong ya Afrika le tšhomišanommogo diforamong tša dinaga ka bontši.5.3.  Afrika Borwa le mebušo yeo e gwebišanago le yona e logišane maano ka mekgwa ya go phagamišetša godimo dibaka tšeo di hlagišwago ke Lefelo la Kontinente ya Afrika la go Gwebišana ka go Lokologa  go hola batho ka moka, ka thekgo ye kgolo ya dikgwebo tša go dira dikgwebišano le dipeeletšo tša magareng ga dinaga tša Afrika.6.  Matšatši a 16 a go Lwantšha Dikgaruru Kgahlanong le Basadi le Bana6.1.  Bjale ka ge Matšatši a 16 a Lesolo la go Lwantšha Dikgaruru Kgahlanong le Basadi le Bana le fihla mafelelong, go santše go na le nnete ye e hlobaetšago ya gore tše ntši di santše di nyakega go dirwa go fediša dikgaruru tšeo di hlolwago ke bong  le dipolao tša basadi le basetsana (GBVF) mo setšhabeng sa gaborena.6.2.  Dikanegelo tše dintši tša go garoša matswalo tša go amana le GBVF, go akaretšwa le tobo ya maphelo, di begilwe mo nakong ye le go ralala le Matšatši ao a okeditšwego a 365 a lesolo la kgahlanong le dikgaruru.6.3.  Re a šitwa bjalo ka setšhaba ge dillo tša bao ba lego kotsing ye kgolo ya go tlaišwa mo setšhabeng sa gaborena ba dula ba sa theeletšwe goba ba bethišwa moya. Ditlwaedi tša go hloka maikarabelo tšeo di kgonthišago maitshwaro a dikgaruru ka banna le go atiša go kweša bohloko basadi bao ba bolelago ka dikgaruru tše phatlalatša di swanetše go fihla mafelelong. 6.4.  Kabinete e dirile boipiletšo go mang le mang, kudukudu banna, go ema ka maoto le go kgatha tema ye kgolo go fediša lemena la dikgaruru kgahlanong le basadi le bana. Banna ba swanetše go eta pele ka go bolela phatlalatša kgahlanong le GBVF le go e bega makgotleng a phethagatšo ya molao. Ba swanetše gore gape ba lemoše batho, le go tsenela dithuto tša go ba ruta ka go efoga mogofe le ka maitekelo a go thibela GBVF. 6.5.  Ka nepo ya go kaonafatša ka fao re tšeago magato ka gona ditatofatšong tša thobalano le dikgarurung tšeo di hlolwago ke bong, mmušo o na le Dikgorotsheko tše 106 tša melato ya thobalano ebile gonabjale o gare ka go tsebagatša Dikgorotsheko tša Mmušo tša Melato ya Thobalano. 6.6.  Ka Dibokwane 2020, Karolo ya 55A ya Molaophetošwa wa Bosenyi (Melato ya Thobalano le ya go Amana le yona) e saenetšwe go ka šoma gomme se se šupa gore lekga la mathomothomo Dikgorotsheko tša Melato ya Thobalano di tla thoma go hlongwa ka go tsamaišana le molao. Karolo ya 55A ya Molao wo e matlafatša Tona ya Toka leDitirelo tša Tshokollo go kgetha, e sego fela kgorotsheko ya selete, eupša le Karolo ya Kgorotsheko ya Godimo, bjalo ka Kgorotsheko ya Melato ya Thobalano.6.7.  Kabinete e dirile boipiletšo go mafapha ka moka a setšhaba go šoma mmogo le mmušo go hlola setšhaba seo se bolokegilego le go šireletša batšwasehlabelo ba tlaišo. Se se tla fetoga fela ge ka moka re tšea magato, ebile nako ya go tšea magato ke gonabjale!B.  Diphetho tša Kabinete1.  Go oketšwa ga Maemo a Masetlapelo a Bosetšhaba 1.1.  Kabinete e dumeletše tšhišinyo ye e tlilego ka Lekgotlataelo la Bosetšhaba ka ga Coronavirus go oketša go ya pele Maemo a Masetlapelo a Bosetšhaba go fihla ka la 15 Pherekgong 2022, go ya ka Karolo 27 (5) (c) ya Molao wa Masetlapelo a Bosetšhaba, wa 2002 (Molao 57 wa 2002).1.2.  Maemo a Masetlapelo a Bosetšhaba a nepile go arabela ditiragalo le maemo a go ikgetha ao a tlišwago ke leuba la COVID-19.2.  Polokego ya Sehla sa Maikhutšo2.1.  Ka baka la ge ba bantši ba rena ba tla be ba ikela maikhutšong a sehla ao ba a šometšego ka thata, re swanetše go gopola gore COVID-19 ga e ye maikhutšong.  Nako ye e bolokegilego ya maikhutšo a gago le a bao o phelago le bona e ka kgonthišwa ke moento wo bonolo wo o ka o humanago lefelong la kgauswi le wena la go hlaba meento. 2.2.  Kabinete e dira boipiletšo go motho mang le mang go tšwelapele go ntšha mahlo dinameng le go efoga dikgobokano tša leago tše dikgolo. Mmogo re ka dira gore sehla se sa maikhutšo e be sa polokego bathong ka moka ka go se otlele re nwele madila. Re swanetše go latela melao ka moka ya tsela, go akaretša le go se fete lebelo leo beilwego tseleng. A re kgatheng tema ya rena go Goroga re Phela. 2.3.  Kabinete e dira bioipiletšo batswading le bahlokomeding ba bana go ntšha mahlo dinameng kudu ka bana bao ba ba hlokometšego, kudukudu mafelong a go rutha, mabopong goba kgauswi le meetse. Go netefatša sehla sa maikhutšo sa go bolokega, ntšha mahlo dinameng ka dinako tšohle ge o le maikhutšong goba ka nako ya gago ya boiketlo. Bega ditiragalo dife goba dife tša go belaetša tša bosenyi ka yona nako yeo maphodiseng mo go 10111 goba o lemoše bahlankedi ba tšhireletšo ba kgauswi le wena.C.  Melaetša 1.  DitebogišoKabinete e lebiša ditebogišo tša yona le go lakaletša bao ba latelago mahlogonolo: Mopresidente Ramaphosa ge a filwe tikrii ya bongaka ya Honoris Causa ya go tšwa Yunibesithing ya Cheikh Anta Diop gola Dakar, Senegal, yeo e tsebegago bjalo ka ye nngwe ya diyunibesithi tša go tuma kudu lefaseng. Mengwaga ye 29 ya go feta, Mopresidente wa peleng Nelson Mandela le yena o filwe tikrii yeo ya tlhompho ya bongaka ge naga ya rena e se ya hlwa e lokologa. Go maleba gore Mopresidente Ramaphosa o abetšwe tlhompho ye ye bohlokwa ka ngwaga wo re ketekago matswalo a bo-25 ya ge Molaotheo wa rena o saenelwa go ba molao.Blitzboks ge a atlegile makga a mabedi mo mafelelong a beke a mabedi nakong ya phadišano ya go hlomphega ya Dubai Sevens.  2.  Mahloko Kabinete e lebiša mahloko go malapa le bagwera ba: Morena Ebrahim Ismail Ebrahim (84), Motlatšatona wa Peleng wa Dikamano tša Boditšhabatšhaba le Tirišano. Ebie, go ya le ka fao a bego a bitšwa ka lerato ke bagwera le badirišani ba gagwe, o ikgafetše bophelo bja gagwe go lwela temokrasi le tokologo, a buša a šoma ka botshepegi go aga Afrika Borwa ye kaone ya batho ka moka.Amb Lindiwe Mabuza (83), motseta wa mahlwaadibona, sereti, molwelabasadi le molwelatokologo yo a šomilego maemong a mmalwa a botseta. Ka 2014 o amogetše Sefoka sa Ikhamanga ka Silibere ka mošomo wa gagwe wo mobotse wa go huetša tšhomišo ya bokgabo le tirišo ya boikgopolelo bja temokrasi – ka go laetša gore go lwela tokologo ya setšo go kgathile tema ye bohlokwa go fihlelela temokrasi. D.  Bao ba thwetšwego Mešomong Bao ba thwetšwego mešomong ka moka mangwalo a bona a thuto a tlo tiišeletšwa ka tsela ya maleba.Ngaka Sean Douglas Philips – Molaodipharephare (DG) wa Kgoro ya Meetse le Kelelatšhila.Moadbokheiti Alison Gay Bengtson – Motlatšamolaodipharephare (DDG) wa Thekgo ya Pholisi ya Lenaneothuto le Tlhokomelo ka Kgorong ya Thuto ya Motheo.Mme Busisiwe Iris Letompa – DDG: Ditiro tša Profense ka Kgorong ya Temo, Peakanyoleswa ya Naga le Tlhabollo ya Dinagamagae. 4.  Go oketšwa ga maloko a Lekgotla la Kgoro ya Dipalopalo tša Afrika Borwa:Profesa David Everatt (Modulasetulo);Morena Ian Assam (Motlatšamodulasetulo);Morena Faldie Esau Mme Reshoketswe Mokobane;Mme Blanche Motsosi;Ngaka Jacky Galpin;Ngaka Ariane Neethling;Ngaka Thabi Leoka;Morena Ettiene le Roux;Morena Wandile Sihlobo;Mme Nompumelelo Nzimande;Mme Vuyelwa Mantyi (Moemedi wa Kapa Bohlabela);Mme Zeenat Ishamial (Moemedi wa Kapa Bodikela);Morena Kuberin Packirisamy (Moemedi wa Kapa Leboa);Morena Thulani Bhengu (Moemedi wa KwaZulu-Natal);Profesa Andries Monyeki (Moemedi wa Leboa Bodikela);Ngaka Nomusa Mlondo (Moemedi wa Mpumalanga); leNgaka Modjadji Malahlela (Moemedi wa Limpopo). 5.  Maloko a Boto ya Institute ya Tlhabollo ya Enetši ya Bosetšhaba ya Afrika Borwa:  a.  Morena Sicelo Goodwill Xulu (Modulasetulo);  b.  Mme Lungile Mtiya (Motlatšamodulasetulo);  c.   Mme Abegail Boikhutso;   d.  Mme Mary Tumelo Mashabela;  e.   Morena Jongikhaya Witi (Lelokolegolo go tšwa ka Kgorong ya Kagodikgwa, Boreahlapi le Tikologo (DFFE);   f.    Mme Olga Chauke (Leloko la tlaleletšo – DFFE);  g.   Mme Lize Baron (Lelokolegolo la go tšwa ka Kgorong ya Bogwebi, Intasteri  le Phenkgišano (the dtic));  h.   Morena Gerhard Fourie (Leloko la tlaleletšo – the dtic);  i.    Morena Mthokozisi Mpofu (Lelokolegolo la go tšwa ka Kgorong ya Methopo ya Diminerale le Enetši (DMRE); le  j.    Mme Nomawethu Qase (Leloko la tlaleletšo – DMRE).6.  Land Bank(a)  Mme Khensani Mukhari – Molaodiphethiši wa Land Bank.Balaodi bao e sego maloko a Lekgotlaphethiši a Land Bank:(b) Mme Nyane Rethabile Nkosi (Modulasetulo);(c)  Morena Lehlogonolo Andrew Makenete (Motlatšamodulasetulo); (d)  Mathane Makgatho;(e)  Mme Dineo Maithufi;(f)   Ngaka Johann Frederick Kirsten;(g)  Mme Thulisile Njapa Mashanda;(h)  Mme Nonthuthuzelo Pinkie Motshegoa;(i)   Mme Egashnee Pillay;(j)   Ngaka Monde Mbovu Tom; le(k)  Morena Dimitri Wilhem van der Westhuizen;7.  Lekgotla la Motšwaoswere la Sentecha.  Mme Sedzani Faith Mudau (Modulasetulo);b.  Mme Veronica Mmakoma Motloutsi;c.  Mme Mapuleng Moropa;d.  Mme Tshavhuyo Sesani;e.  Morena Themba Phiri;f.   Moadbokheiti Nkhumeleni Anderson Mudunungu; leg.  Morena Metusa Mbasa.Dinyakišišo:Mme Phumla Williams – Seboleledi sa Kabinete Sellathekeng: 083 501 0139"
Pego ya Kopano ka bidio ya inthanete ya Lekgotla la Kabinete gape le Kopano yeo e Ikgethilego ya Kabinete yeo e swerwego ka Labone la di 27 le Labohlano la di 28 Pherekgong 2022,28 Jan 2022,https://www.gov.za/speeches/statement-cabinet-lekgotla-cabinet-meeting-27-28-jan-2022,https://www.gov.za/nso/speeches/statement-cabinet-lekgotla-cabinet-meeting-27-28-jan-2022,"A.  LEKGOTLA LA KABINETE1.1.  Mopresidente Cyril Ramaphosa o biditše Lekgotla la Kabinete ka Labone la 27 Pherekgong 2022. Lona le be le tsenetšwe ke baetapele bao ba emetšego makala ka moka a mmušo. Bona ba be ba akaretša Ditona, Batlatšaditona, Ditonakgolo, Balaodipharephare mmogo le boetapele bja Mokgatlo wa Mebušoselegae ya Afrika Borwa (SALGA). 1.2.  Mopresidente o memile baetapele ba mmušo bjalo ka karolo ya go logaganya le go lebanya karabelo ya mmušo go dihlotlo tšeo naga e lebaganego natšo, kudu go bea šedi ka potlako tabeng ya go mekamekana le dihlotlo tše tharo elego bohloki, tlhokego ya mešomo le go se lekalekane. O ipileditše go baetapele go tla ka dipeakanyoleswa tše bohlokwa tša go tsoša kgolo ya ikonomi le go hlola mešomo yeo e nyakegago kudu ka lebelo le legolo. 1.3.  Mopresidente o bonagaditše bohlokwa bja Vision 2030 ya Leano la Tlhabollo la Bosetšhaba le Leano la Mpshafatšo le Tsošološo ya Ikonomi go akgofiša maitekelo a go hlabolla seemo sa MaAfrika Borwa. 1.4.  Go tlaleletša go tša seemo sa ikonomi le dipeakanyoleswa, Lekgotla la Kabinete le sekasekile gape tlhabollo ya mananeokgoparara, tšhireletšo ya enetši, phetolelasegaeng le tsošološo ya diintaseteri, peakanyoleswa ya naga le temo, le mpshafatšo ya dikgwebo tša mmušo. 1.5.  Maitekelo a go fokotša tlhokego ya mešomo le bohloki a tla akaretša koketšego ya go thwalwa ga batho ka lekaleng la poraefete, mešomo yeo e thekgwago ka mašeleng a setšhaba le tšhireletšo yeo e katološitšwego ya tša leago go batho bao ba sa šomego.1.6.  Kopano e ile gape ya ahlaahla dihlotlo le tšwelopele ntweng kgahlanong le bosenyi le bomenetša, le maitekelo a go matlafatša polokego le tšhireletšo ya setšhaba. E sekasekile gape le kabo ya ditirelo ka mmušo wa selegae, go balwa le kabo ya mohlagase, meetse le kelelatšhila bjalo ka karolo e bohlokwa ya go aga maatla a go šoma a Mmušo.1.7.  Dikahlaahlo tša Lekgotla la Kabinete ke tša go tsebagatša ditlapele tša mmušo ngwageng wo tšeo Mopresidente Ramaphosa a tla di alago ka botlalo nakong ya Polelo ya Maemo a Setšhaba ka Labone la 10 Dibokwane 2022. B.  DIPHETHO TŠA KABINETE1.  SA Connect – Leano la Legato la Bobedi 1.1.  Kabinete e fetišitše kabo ya legato la bobedi la protšeke ya SA Connect. Leano le le phethagatša Pholisi ya Mararankodi a Inthanete yeo e amogetšwego ke Kabinete ka 2013. Legato la mathomo le bile la pulamadibogo la go tla ka tirelo ya mararankodi a inthanete ya Dimekabaete (di-Mbp) tše 10 go mafelo a mmušo a bohlokwahlokwa. 1.2.  Legato la bobedi leo le fetišitšwego le tla abja ka tšhomišo ya makala a mmušo (Setheo sa Mmušo sa Theknolotši ya Tshedimošo [SITA]; Broadband Infraco le Sentech) le intaseteri. Mo nakong ya dikgwedi tše 36 tše di tlago, protšeke e tla kgokaganya mafelo a mmušo ao a šetšego, ditšhaba mmogo le metse. 1.3.  Protšeke ye ke karolo ya boikgafo bja mmušo bja go fokotša tlhokego ya theknolotši, kudu ka ditšhabeng tša magaeng, le go matlafatša ikonomi ya ditšithale. Go kgatha tema ga lekala la poraefete go tla mekamekana le mpshafatšo ya lekala ka go šoma le batšeakaolo ka moka ba maleba ka lekaleng la mararankodi a elektroniki. 1.4.  Protšeke ya SA Connect e nepile go fihlelela 80% ya phihlelelego ya mararankodi a inthanete ka ditšhabeng le mafelong a mmušo mo nakong ya mengwaga e meraro e tlago ka lebelo la di-Mbp tše 10 ka motsotso le di-Mbp tše 100 ka mafelong ao a e hlokago kudu. C.  GO THWALWA Batho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba.1.  Mme Nomthandazo Lichie Moyo bjalo ka Motlatša-Molaodipharephare wa Tlhabollo ya Dinagamagae ka Kgorong ya Temo, Peakanyoleswa ya Naga le Tlhabollo ya Dinagamagae.2.  Morena Clinton Rossouw Heimann bjalo ka Motlatša-Molaodipharephare wa Peakanyo le Tlhabollo ya Naga, le Taolo ya Tšhomišo ya Naga ka Kgorong ya Temo, Peakanyoleswa ya Naga le Tlhabollo ya Dinagamagae.3.  Morena Michael Currin bjalo ka Motlatša-Molaodipharephare Kgokaganyo ya Magareng ga Dikgoro tša Mmušo le Taolo ya Bakgathatema ka go Tshepetšo ya Dikgokagano le Tshedimošo ya Mmušo (GCIS).4.  Mme Regomoditswe Dorcas Mavimbela bjalo ka Motlatša-Molaodipharephare wa Tlhagišo ya Diteng le Phatlalatšo ka go Tshepetšo ya Dikgokagano le Tshedimošo ya Mmušo (GCIS).5.  Mme Nomonde Mnukwa bjalo ka Motlatša-Molaodipharephare wa Ditirelo tša Thekgo ya Kgoro ka go Tshepetšo ya Dikgokagano le Tshedimošo ya Mmušo (GCIS).6.  Morena Nhlanhla Edgar Sishi bjalo ka Motlatša-Molaodipharephare wa Kantoro ya Tekanyetšo ya Matlotlo ka Kgorong ya Matlotlo ya Bosetšhaba.7.  Ngaka Litha Magingxa bjalo ka Hlogophethiši (CEO) le Mopresidente wa Lekgotla la Diphatišišo tša Temo. Kabinete e dumelelane le go thwalwa ga gagwe. 8.  Mme Rofhiwa Irene Singo Mohlankedimogolo wa Ditšhelete ka Kgorong ya Toka le Tlhabollo ya Molaotheo.9.  Morena Luvuyo Keyise bjalo ka Hlogophethiši ya motšwaoswere ya SITA (o thwetšwe leboelela).Maloko a Boto ya SITA SOC:1.  Mme Makano Mosidi (Modulasetulo);2.  Ngaka Stella Bvuma (Motlatšamodulasetulo);3.  Mme Shery-Lee Moonsamy;4.  Mme Nolitha Pieterson;5.  Mme Zimbini Hill;6.  Mme Olwethu Ketsekile;7.  Ngaka Tshilidzi Ratshitanga;8.  Ngaka Rendani Ramabulana;9.  Mme Jeanette Morwane (moemedi wa Kgoro ya Dikgokagano le Ditheknolotši tša Ditšithale);10.  Mme Laura Mseme (moemedi wa Kgoro ya Matlotlo ya Bosetšhaba); le11.  Morena William Vukela (moemedi wa Kgoro ya Tirelo ya Setšhaba le Tshepedišo).Dipotšišo: Mme Phumla Williams – Seboleledi sa Kabinete Mogala: 083 501 0139 "
Pego ya Kopano ya Kabinete ka Bideo ya Laboraro la 09 Dibokwane 2022,11 Feb 2022,https://www.gov.za/speeches/statement-cabinet-meeting-9-february-2022-11-feb-2022-0000,https://www.gov.za/nso/speeches/pego-ya-kopano-ya-kabinete-ka-bideo-ya-laboraro-la-09-dibokwane-2022-11-feb-2022-0000,"A.       Merero e Bohlokwa Seemong sa Bjale 1.       Polelo ya Maemo a Setšhaba (SoNA)1.1.    Kabinete e amogetše SoNA ya 2022 yeo e adilwego ke Mopresidente Cyril Ramaphosa Tulong ya Kopanelo ya Seboka sa Maloko a Palamente mmogo le Lekgotla la Bosetšhaba la Diprofense yeo e bego e swaretšwe Cape Town City Hall ka Labone la 10 Dibokwane 2022, e lego polelo yeo e amago setšhaba ka moka. 1.2.    SoNA ke tiragalo e bohlokwa khalendareng ya mmušo wa demokrasi ka ge e efa Hlogo ya Khuduthamaga monyetla wa go lebelela seemo sa leago, ikonomi le dipolotiki, le go tsebagatša maano a mmušo a ngwaga woo o sa tšo thomago le go ya pele, gomme a dira se pele ga baemedi ba mekgatlo ya dipolotiki le setšhaba ka bophara. 1.3.    Mo dibekeng tše di tlago, Ditona go tšwa dikgorong tša go fapafapana di tla tsebiša Lenaneo la Go Šoma la mmušo la 2022, leo le tla laolwago ke Polelo ya Tekanyetšo ya Mašeleng yeo e tlo alwago ka Laboraro la 23 Dibokwane 2022 mmogo le ditekanyetšo tša dikgoro ka moka tša mmušo. 2.       Go Kgatha Tema ka Lenaneong la Go Balwa ga Batho ka 20222.1.    Kabinete e ipileditše go badudi ka moka bao ba dulago ka nageng go kgatha tema ka lenaneong la go balwa ga batho la 2022 leo le thomilego ka Labone la 3 Dibokwane 2022 gomme le tla tšwela pele go fihla ka Mošupologo wa la 28 Dibokwane 2022. 2.2.    Le ke lekga la bone go balwa ga batho go dirwa esale mola demokrasi e thomago, gomme la mafelelo ge go dirwa e be e le ka ngwaga wa 2011. Dipoelo tša Go Balwa ga Batho di raloka karolo e bohlokwa ge go etla kabong ya didirišwa tšeo di hlokegago kabong ya ditirelo mmogo le dihlokwa tša motheo tša setšhaba sa borena.2.3.    MaAfrika Borwa a ka kgetha go tšea karolo ka Go Balweng ga Batho ka mogala, ka khomphutha goba ka go etelwa ka magae ke bahlankedi ba go šoma go bala batho. Go balwa khomphutheng go ka dirwa feela ke bao ba ingwadišitšego inthaneteng pele ga la 5 Dibokwane 2022. 3.       Ditaba tša Morago Mabapi le Bolwetši bja Kokwanahloko ya Khorona (COVID-19) 3.1.    Kabinete e retile MaAfrika Borwa ge a tšwela pele ka maikemišetšo a go lwa le COVID-19, elego seo se thušitšego gore diphetetšo tše diswa di be fase le ge go bile le go tshwenya ga lephoto la bone. 3.2.    COVID-19 e sa dutše e le karolo ya maphelo a rena gomme magato ka moka a tša maphelo le polokego a swanetše a latelwe ka nako tšohle, go balwa le go bula sekgoba, go hlapa diatla le go di tlotša sanithaesa, gape le go apara maske woo o khupetšago molomo le nko ge motho a le gare ga batho. Bjale ka ge kokwanahloko ye ye kotsi e sa tšwela pele go tšea maphelo, meento e sa dutše e le sebetša sa rena se sekaonekaone sa go itefeletša. Ge batho ka bontšhi ba entela, gona re tlo bolokega re le setšhaba. 3.3.    Ge naga e le gare e boela sekeng gannyane gannyane, le ikonomi e bulega gomme dikolo di boetše sekeng moo bana ba tsenago le go ithuta tšatši ka tšatši, Kabinete e ipileditše go batho ka moka bao ba sego ba entelwa bao ba nago le mengwaga ya ka godimo ga ye 12 go yo entela ka pela ka moo go kgonegago. O hloka feela go ya lefelong la go entela, le ge o se wa dira apoinmente, gore o ngwadišwe o be o entelwe mahala. 3.4.    Kabinete e ile gape ya hlohleletša bao ba šetšego ba entetšwe ka botlalo go yo hlabelwa tšhwaana ya go matlafatša mašole a mmele, yeo e thušago go oketša maatla a mmele gore o kgone go fetša mehuta ya dikokwanahloko tša COVD-19 maatla.  Ditšhwaana tša go matlafatša mašole a mmele di ka hlabelwa mang goba mang yoo a entetšwego moento wa mafelelo kgwedi tše tshela goba go feta tšeo di fetilego. Ka go entelwa ka botlalo, ga re fokotše feela kotsi ya go lwala kudu, go robala bookelong goba lehu, empa re fokotša gape le kotsi ya dikokwanahloko tše dingwe tšeo di ka tlago ka moso.  4.       Pego ya Komišene ya Go Lebelelana le Go Gogwa ga Mmušo ka Nko4.1.    Kabinete e lemogile go tlišwa ga karolo ya mathomo le ya bobedi ya Pego ya Komišene ya Go Lebelelana le Go Gogwa ga Mmušo ka Nko go Mopresidente Ramaphosa bjalo ka kgato e bohlokwa ntweng kgahlanong le bomenetša.4.2.    Kabinete e tloga e thekga tshepedišo yeo e tla šetšago Mopresidente ge a tla be a ala ditharollo tša go phethagatša ditigelo tša komišene ge a tla be a iša pego yeo e feleletšego Palamenteng pele ga, goba ka la 30 Phupu 2022. 5.       Pego ya Dinyakišišo tša Mabapi le Dikgaruru le Tshenyo ka Kgwedi ya Mosegamanye ka 2021  5.1.    Kabinete le Mopresidente ba amogetše go lokollwa ga pego ya Phanele ya Ditsebi yeo e thwetšwego gore e lebelele leswa karabelo ya mmušo go dikgaruru tša setšhaba, tshenyo le tshenyo ya ka boomo tšeo di rerilwego ka Mosegamanye 2021. Mopresidente o adile pego ya Phanele ya Ditsebi kopanong ya Lekgotla la Polokego la Bosetšhaba ka Labohlano la 4 Dibokwane 2022 gomme a ba a fa tumelelo ya gore pego yeo e phatlalatšwe. 5.2.   Phanele e be e etilwe pele ke modulasetulo elego Moprofesa Sandy Africa gomme e be e akaretša le Moadfokeiti Mojanku Gumbi le Morena Silumko Sokupa bjalo ka maleloko, mola Morena Michael Sarjoo a be a le mongwaledi wa phanele. 5.3.    Phanele e be e filwe maikarabelo a go lekola makala ka moka a karabelo ya polokego go dikgaruru tšeo bontšhi bja tšona bo diregilego ka KwaZulu-Natal le ka Gauteng, le go tla ka ditigelo tša ka fao bokgoni bja tšhireletšo bo ka matlafatšwago ka gona. Pego mmogo le dintlha tšeo e bolelago ka tšona mabapi le mošomo wo, gape le dihlotlo tšeo di lebaganego le ditirelo tša tšhireletšo, mafapha a phethagatšo ya molao le makala a pušo a maleba, di tla hlahla karabelo ya mmušo.6.       Dikgaruru tša Bong le Polao ya Basadi (GBVF)6.1.    Bjalo ka karolo ya naga ya go lwa le GBVF, Mopresidente Ramaphosa o sa tšwa go sanela Melao e meraro yeo e matlafatšago maitekelo a go lwa le GBVF elego Molao wa Bosenyi le Merero yeo e Amanago le Bjona, Molaophetošwa wa Bosenyi (Melato ya go amana le Thobalano le Merero yeo e amanago le yona) le Molaophetošwa wa Dikgaruru tša ka Malapeng. 6.2.    Kabinete e dumela gore go saenelwa molaong ga melao e meswa ke kgatelopele e kgolo ya go fenya GBVF gomme e ipiletša go Tirelo ya Maphodisa a Afrika Borwa le Botšhotšhisi bja Bosetšhaba go šomiša melao ye ye meswa gore toka e tle e phethagalele bao ba lobilego ba bobona, bagwera goba bašomimmogo ka baka la bothata bjo. 6.3.    Kabinete e tloga e letetše phethagatšo ya ka pela ya melao ye gore go tle go be le tšhireletšo ka botlalo ya batšwasehlabelo ba dikgaruru le tlaišo.6.4.    Gopola go bega ditiragalo tša GBVF setišing sa kgauswi sa maphodisa ka go letšetša mogala wa mahala wa Crime Stop go 08600 10111 goba mogala wa bošego le mosegare wa GBV Command Centre go 0800 428 428. 7.       Ketelo ya Semmušo go ya Mozambique 7.1.    Kabinete e amogetše go phethwa ka katlego ga Leeto la Semmušo la Mopresidente Cyril Ramaphosa la go ya Ripaboliking ya Mozambique ka Labone la 3 Dibokwane 2022 e le ge a be a memilwe ke Mopresidente Filipe Nyusi, elego Mopresidente wa Ripaboliki ya Mozambique.  7.2.    Ka maemo a gagwe bjalo ka Modulasetulo wa lekala la Dipolotiki, Sešole le Tšhomišano go tša Tšhireletšo ka go Southern African Development Community (SADC), Mopresidente Ramaphosa o etetše mašole ao elego karolo ya Thomo ya SADC ka Mozambique, a ba a tšea karolo ka segopotšong sa ngwaga wa bomasomehlanotharo wa go bolawa ga Ngaka Eduardo Mondlane, mothomi ebile e le Mopresidente wa mathomo wa mokgahlo wa Mozambique Liberation Front (FRELIMO).  7.3.    Mopresidente Ramaphosa mmogo le Mopresidente wa Mozambique ba sekasekile ditaba tša mabapi le tšhomišano ya mebušo ya dinaga tša bobona, tša kontinente le tša lefase, gomme ba bušeletša boikgafo bja bona bja go tšwela pele go šomišana tabeng tša mabapi le mebušo ya bobona. 8.       Samiti ya Yunione ya Afrika (AU) 8.1.    Kabinete e amogetše dipoelo tša Samiti ya AU yeo e bego e swaretšwe Addis Ababa go la Ethiopia ka la 5 le 6 Dibokwane 2022, yeo e bego e lebeletše go tšwetša pele khutšo le tšhireletšo mo kontinenteng gomme e tloga e kgadile ka bogale diphetogo tšeo di sa sepetšanego le Molaotheo tša mebušo ka Afrika. 8.2.    Afrika Borwa e adile Pego ya Pušo ka Afrika ya 2021 Tulong ya Kopano ya AU, yeo e lemogilego tšwelopele ge go etla kopantšhong ya demokrasi le go leba togaganyong ya ikonomi ka Kgwebišano Yeo e Lokologilego ya Kontinente ya Afrika. E ile gape ya digela gore baetapele ba tšee magato a ka pela go šomana le mapheko ao a šitišago tšwelopele bjalo ka tlhokego ya mešomo basweng yeo e golelago godimo, tumelo yeo e nago le bongangele go mohuta o itseng wa dipolotiki, go huduga ga batho ka bontšhi le go se lekalekane goo go ikepetšego ka medu. 8.3.    Ka go theeng mokgwa wo moswa wa tša maphelo a setšhaba, samiti e file kgopolo ya Afrika Borwa tumelelo ya go hlama sekhwama sa karabelo le ditšhišinyo sa karabelo go leuba le gore kontinente e ka itšhireletša bjang go mathata a mangwe ao a ka beago maphelo kotsing.8.4.    Kabinete e amogetše gape go kgethwa ga Afrika Borwa go ba karolo ya Lekgotla la Khutšo le Tšhireletšo la AU (AUPSC). AUPSC ke lekala la AU la go tšea diphetho leo mošomo wa lona elego go thibela, go laola le go rarolla dithulano. Yona ke peakanyo ya tšhomišanommogo go tša tšhireletšo yeo maikemišetšo a yona elego go sepetša dikarabelo tša ka pela, tšeo di šomago ka go phethagala go maemo a dithulano le masetlapelo ka Afrika. Ebile gape ke kokwane ya Leano la Khutšo le Tšhireletšo ka Afrika, elego leano la go tšweletša pele khutšo, tšhireletšo le boematia ka Afrika. AUPSC e na le maloko a 15 ao a nago le maatla ao a lekanago a go bouta. 8.5.    Baetapele ba Afrika ba tla kopana go la Brussels ka Belgium go tsenela Samiti ya Yunione ya Yuropa (EU) le AU ka la 17 le 18 Dibokwane 2022, yeo e tlo lebelelago mathata ao lefase le lebaganego nao bjalo ka phetogo ya leratadima, gape le mpshafatšo ya khutšo le tšhireletšo. 9.       African Peer Review Mechanism (APRM) 9.1.    Afrika Borwa e phethile bodulasetulo bja yona bja Foramo ya Tebeleloleswa ka Sethaka ya Afrika (African Peer Review Forum), elego setheo sa APRM seo maikemišetšo a sona elego go tšweletša pele le go šireletša ditokelo tša botho, kopantšhong ya demokrasi le go hlohleletša pušo e botse le molao ka dinageng tša Afrika.9.2.    Ka tekanyong ya yona ya tekololeswa ka sethaka ya 2021, Afrika Borwa e hweditše ditekololeswa tšeo di kgahlišago ge go etla tabeng ya go latela molao, le makala a tekolo a bjalo ka ditheo tša Kgaolo ya 9, tšwetšopele ya ditokelo tša basadi, tšhireletšo e maatla ya bafaladi le tlhabologo ya mokgwa wa dikgetho, pušotlemano e tiilego, ditshepedišo tša tekanyetšo tša phatlalatša gape le go gola ka lebelo ga mananeo a tšhomišanommogo le boikarabelo. Naga ye e retilwe bakeng sa boetapele bja yona le taolo ya leuba la COVID-19. 9.3.    Dikarolo tšeo di tšweleditšego dingongorego ka tekolong – bjalo ka go golela godimo ga go se lekalekane le tlhokego ya mešomo, bomenetša, ditiragalo tša tlhaselo ya batšwantle le kabo ya ditirelo ya go fokola – di lebeletšwe gomme go mekamekanwa le tšona ka mananeong a togamaano le mmušo. 10.     Difoka tša Boraditaba tša SADC 10.1.   Kabinete e hlohleleditše boraditaba ba Afrika Borwa go tsenela phadišano ya Difoka tša Boraditaba tša SADC tša ngwaga wa 2022. Difoka di tšweletša pele togaganyo le tšhomišanommogo ya selete sa SADC ebile di lemoga bokgoni bjoo bo tšwelego ka magetla bja boraditaba ba dikuranta, ba go tšea diswantšho, ba thelebišene le ba seyalemoya, gomme di hlohleletša boraditaba ba go tšwa ka dinageng tša SADC go bega ka ditaba tša selete se. 10.2.   Bathopasefoka ba tla tsebišwa ka morago ga Samiti ya bomasomennepedi ya Dihlogo tša Pušo le Mebušo ya SADC. Difomo le melao ya phadišano ya 2022 di ka humanwa go www.gcis.gov.za/newsroom/media-releases/launch-2022-sadc-media-awards-co....11.     Thuto 11.1.   Kabinete e retile barutwana ba marematlou ba 2021 gomme ya leboga batho ka moka bao ba bilego le seabe go tšweleleng ga barutwana le ge ba be ba lebagane le bothata bja COVID-19. Palo ya barutwana ba 897 163 ba ngwadile ditlhahlobo tša marematlou (NSC), elego koketšego ya palo ya ba 2020 ka dipersente tše 76,2.11.2.   Go tšwelela ga barutwana ba marematlou ka dipersente tše 76,4 (76,4%), ka barutwana ba 256 000 bao ba tšweletšego ba na le maloca a go tsena yunibesithi, ke koketšego ya persente ya 0,2 go tloga go dipersente tše 76,2 ya barutwana ba 2020. 11.3.   Kabinete e aketše barutwana ka moka mahlatse le mahlogonolo ge ba tsena legatong le leswa la ka morago ga marematlou. Ka Sekhwama sa Mašeleng sa go thuša Baithuti (NSFAS), mmušo o thekga baithuti bao ba hlokago mašeleng a go ithuta efela ba tšweletšego gabotse, bao ba tšwago malapeng a go ihlokela le ao a nago le batho bao ba šomago efela ba sa kgone go lefela thuto ya godimo, bao ba ratago go ithuta diyunibesithing goba dikholetšheng tša thuto le tlhahlo (kholetšhe ya TVET).B.       Diphetho tša Mmušo 1.    Dipego tša Gabedi ka Ngwaga tša Tšwelopele ya ka ka moo go Šongwago ka Gona 1.1.    Kabinete e fetišitše dipego tša gabedi ka ngwaga tša tšwelopele ya ka ka moo go šongwago ka gona tša nako ya go tloga ka la 1 Moranang go fihla ka la 30 Lewedi 2021. Dipego di bopa karolo ya Leanotharollo la Tekanyetšo ya Gare ga Ngwaga la go tloga ka 2019 go fihla ka 2024. Dipego go ya ka magoro a dikgoro di lebelela ditlapele tše šupa tša mmušo le ditharollo tša go amana le tšona tša mmušo wa boselela. 1.2.    Kabinete e amogetše dikarolo tšeo go tšona tšwelopele e bonalago mabapi le dinepo tšeo di beilwego mo sehleng se se lebeletšwego. E lemogile gape le leano la ditharollo tša go tlo šomana le dititelego tšeo di šitišago tše dingwe tša dinepo.   1.3.    Dikopano tša go bolela le boraditaba tša Ditona go tšwa magorong a go fapafapana di tla rulaganywa ke ba GCIS go kgontšha dikgoro go ala dipego tša tšona tša go šoma. 2.       Go Išwa ga Leina la Lefelo la Pleistocene Occupation Ditlhokolong tša Mafelo a Bohwa a Lefase 2.1.    Kabinete e fetišitše go išwa ga maina a tshela a mafelo a Emergence of Modern Humans: Pleistocene Occupation gore a hlokolwe le go ngwadišwa go ba Mafelo a Bohwa a Lefase. A mararo a mafelo a a ka Kapa Bodikela (elego Diepkloof Rock Shelter; Pinnacle Point Site Complex le Blombos Cave); le tee le ka Kapa Bohlabela (Klasies River Caves), gomme a mabedi a ka Kwa-Zulu Natal (Sibhudu Cave le Border Cave). Mafelo a, ao mmogo a hlalosago tlholego le phetogophetogo ya batho, a šetše a kgethilwe go ba Mafelo a Bohwa a Bosetšhaba go ya le ka Molao wa Didirišwa tša Bohwa wa Bosetšhaba wa 1999 (Molao wa bo25 wa 1999). A bontšha tatelano ya ka moo batho ba phetšego ka gona mengwaga ye diketekete, gomme le bohlatse bo bontšha le nako yeo go tšweletšego batho ba sebopego sa gabjale. 2.2.    Go išwa ga mafelo a go sepelelana le Molao wa Tumelelano ya Bohwa bja Lefase wa 1999 (Molao wa bo49 wa 1999) woo o okgontšhago dinaga go iša maina a mafelo a tšona bjalo ka karolo ya tsebo ya ka fao batho ba fetofetogileng ka gona. 3.       Go Katološwa ga Nako ya Seemo sa Masetlapelo sa Bosetšhaba  3.1.    Kabinete e hlaloseditšwe ka mošomo woo o dirilwego ka tšhomišano le Ditheo tša Bosetšhaba tša Tšhomišanommogo le Bohlodi go bona ge eba mokgwa woo taolo ya leuba la COVID-19 e sa hloka gore go be le Seemo sa Masetlapelo sa Bosetšhaba. Dikakanyo di amogetšwe go tšwa dikgorong tša mmušo tšeo di fapafapanego go lekola dikarolo tša tšona tša mošomo tšeo di šetšego di batamela go phethwa. 3.2.    Le ge go le bjalo, morago ga go lemoga gore tše dingwe tša dikgoro tše bohlokwa tšeo di mekamekanago le COVID-19 ga sešo di phetha ditlhophollo tša tšona, Kabinete e fetišitše katološo ya mafelelo ya Seemo sa Masetlapelo sa Bosetšhaba go fihla ka la 15 Hlakola 2020 go ya le ka Karolo 27(5)(c) ya Molao wa Taolo ya Masetlapelo wa 2002 (Molao wa bo57 wa 2002).4.       Sethalwa sa Pholisi ya Theko ya Mohlagase (EPP)4.1.    Kabinete e fetišitše go phalatšwa ga tekololeswa ya EPP gore setšhaba se fane ka ditshwayatshwayo. EPP yeo e mpshafaditšwego e lebeletše go hlola tekatekano ge go etla ditefelong tša fase tša mohlagase go badiriši bao ba golago tšhelete ya tlase, le theko ya mohlagase yeo e sa bitšego go badiriši ba bangwe. 4.2.    Pholisi e tla ka melawanakakaretšo ya theko, mokgwa wa go rekiša mohlagase ka bontšhi le theko ya phatlalatšo, le kabo le mokgwa wa theko ka mabenkeleng. EPP e tla phatlalatšwa ka Kuranteng ya Mmušo gomme e ka humanega websaeteng ya Kgoro ya Diminerale le Enetši (DMRE) go: www.dmr.gov.za.C.       Melaokakanywa1.       Molaokakanywaphetošwa wa Setheo sa Tlhabollo ya Baswa (NYDA) wa 20221.1.    Kabinete e fetišitše go išwa ga Molaokakanywaphetošwa wa NYDA wa 2022 Palamenteng. Diphetogo tšeo di šišintšwego di lokiša Molao wa NYDA wa 2008 (Molao wa bo54 wa 2008. Molao wa gabjale o fana ka lenaneo leo le fago Tirelo ya Baswa ya Bosetšhaba, thekgo ya baswa gore ba kgathe tema ka ikonoming, ditirelo tša tshedimošo le maele go baswa. 1.2.    Ditokišo tšeo di šišintšwego di matlafatša dikarolo tše itseng tša dikimollo go dihlotlo tšeo baswa ba lebaganego natšo; di hlalosa ka botlalo maemo a sepolotiki a ka fao setheo se tla begago ka ga mešomo ya sona gomme gape di šišinya go oketša maloko a Boto ya NYDA go tloga go a šupa go ya go a lesome. Di kgontšha go thewa ga ditirelo tša NYDA maemong a selegae, kudu go baswa bao ba lego dinagamagaeng bao ba sa kgonego go fihlelela ditirelo tša NYDA bonolo. 1.3.    Ditokišo tšeo di šišintšwego e be e le dipoelo tša dipoledišano tšeo di tseneletšego le batšeakarolo ka moka ka diprofenseng tše senyane. 2.    Molaokakanywa wa Tšhilafatšo ya Mawatle ka Oli (OPRC) (Peakanyo, Karabelo le Tšhomišano) wa 20222.1.    Kabinete e fetišitše go išwa ga Molaokakanywa wa OPRC wa 2022 Palamenteng, woo o fetišitšwego gore setšhaba se fe ditshwayatshwayo ka wona ka kgwedi ya Diphalane 2019. Dikakanyo tše tseneletšego, tšeo di amogetšwe go tšwa go batšeakarolo ba go fapafapana, di akareditšwe ka Molaokakanyweng.  2.2.    Ge o se no fetolelwa go ba Molao, Molaokakanywa o tla kgontšha go bewa ga melawana le taolo ya karabelo ya naga ge go tla ditiragalong tša tšhilafatšo e ntšhi ya mawatle ka oli mawatleng a naga. 2.3.    Afrika Borwa e dutše tseleng ya sephethephethe sa mawatle le dikepe yeo e akaretšago Mawatle a India, Atlantic le Lewatle la Borwa, yeo e lego monabo wa go yo fihla karolong ya Antarctic. Se sengwe gape ke gore naga ye ke yona e saenetšego Tumelelano ya OPRC. 3.       Sethalwa sa Pholisi ya Bosetšhaba ya Khudugo ya Bašomi (NLMP) le Molaokakanywaphetošwa woo o Šišintšwego wa Ditirelo tša Mešomo (ESAB)3.1.    Kabinete e fetišitše go thoma ga dipoledišano le setšhaba le batšeakarolo tša mabapi le sethalwa sa sethalwa sa pholisi ya bosetšhaba ya khudugo ya bašomi mmogo le ESAB yeo e šišintšwego. Pholisi e tla ka tekatekantšho gareng ga tšhireletšo ya mešomo ya MaAfrika Borwa mola ebile e lemoga mabokgoni a ikonomi ao a hlokwago ke naga. E lemoga gape le maitlamo a naga go SADC, AU le magato a mangwe a khudugo ya bašomi a boditšhabatšhaba. 3.2.    NLMP e tla ka lenaneo le motheo wa semolao wa go laola ka moo bengmešomo ba ka thwalago batšwantle ka mafelong a bona a mošomo mola ebile le le gare le šireletša ditokelo tša batšwantle. Pholisi e tla ka motheo wa ESAB yeo e šišintšwego. 3.3.    Kabinete e fetišitše gore Kgoro ya Mešomo le Bašomi e ka thoma ka dipoledišano le setšhaba mabapi le pholisi, e lego seo se tlo fago setšhaba le batšeakarolo monyetla wa tla ka dikakanyo tša mabapi le NLMP ya naga. 4.       Molaokakanywaphetošwa wa Taolo ya Mohlagase 4.1.    Kabinete e fetišitše go phatlalatšwa ga Molaokakanywaphetošwa wa Taolo ya Mohlagase. Molaokakanywa o šišinya ditokišo tša Molao wa Taolo ya Mohlagase wa 2007 (Molao wa bo28 wa 2007). Ditokišo tseo di šišintšwego di katološa lenaneo la taolo la bosetšhaba la intaseteri ya kabo ya mohlagase. Di dira gore naga ya rena le yona e be le mekgwatšhomo ye mekaonekaone mo lefaseng ge go etla mananeokgoparareng a mohlagase le go dira gore Lesolo la go ba Mophatlalatši wa Mohlagase le tsentšhwe tirišong, gammogo le lenaneo la kabo ya dilaesense tša go fehla mohlagase, go o phatlalatša, go o aba le go o rekiša.4.2.    Ditokišo tšeo di šišintswego ke karolo ya magato a go fapafapana ao naga e a tseago go hlama leswa lekala la mohlagase gore go be le kabo ya mohlagase ya go tia ebile ya go tshepiša. Di tla re gape tša matlafatša mokgwatšhomo wa intaseteri ya mohlagase gomme di tle di kgone go hlola tikologo ya go šomela yeo e lokilego gore ikonomi e gole. 4.3.    Molaokakanywa o tla phatlalatšwa ka Kuranteng ya Mmušo gomme o tla humanega websaeteng ya DMRE go: www.dmr.gov.za.D.       Melaetša1.       Ditebogišo Kabinete e rometše ditebogišo go: 1.1.    Kgošigadi Nomandla Dorothy Mhlauli, Modulasetulo yoo a sa tšogo kgethwa wa Ntlo ya Bosetšhaba ya Baetapele ba Setšo le ba MaKhoi-San. Kgošigadi Mhlauli ke mosadi wa mathomo wa go eta pele setheo sa baetapele ba setšo. Yena o kgethilwe morago ga go hlokofala ga Modulasetulo wa peleng, Kgoši Sipho Mahlangu. E.       Go Thwalwa  Batho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba.1.      Maloko a Lekgotla la Taolo ya tša Dithokgwa la Bosetšhaba (NFAC). Kabinete e kwanne le Tona ya Dithokgwa, Boreahlapi le Tikologo go thwala maloko ao a latelago a Boto ya NFAC lebaka la mengwaga e meraro:a.       Mme Nosisa Euticus Nzuza (Modulasetulo); b.       Ngaka Pulane Elsie Molokwane (Motlatšamodulasetulo);c.       Mme Getrude Mathithwa Nonginzi; d.       Mme Maropeng Dipitseng Manamela;e.       Morena Bhutinyana Calvin Chirwa;f.        Mme Phindiwe Keletso Mokoena;g.       Mme Manushka Moodley;h.       Morena Bishop Ngobeli;i.        Mme Nombuso Mlambo;j.        Morena Mzwandile Roy Mendu;k.       Morena Sikhumbuzo Sipho Masuku;l.        Morena Thabo Simon Moloi;m.      Mme Felicity Blakeway;n.       Morena Jim Matsho;o.       Mme Fefekazi Sefara;p.       Morena Phemelo Sebitlo;q.       Morena Goodman Gcaba;r.        Morena Nkosipendule Quvile;s.       Morena Sixolile Msayi; let.        Morena Makale Ngwenya.2.       Ngaka Jennifer Molwantwa – Hlogophethiši ya Komišene ya Diphatišišo tša Meetse. 3.       Morena Petrus Maselaganye Matji – Hlogophethiši ya Amatola Water. 4.       Morena Frans Moatshe – Mohlankediphethiši wa tša Ditšhelete ka Kgorong ya Meetse le Kelelatšhila.5.       Brigadier Mokgadi Bertha Bokaba – Hlogo ya Profense ya Bolaodi go Dinyakišišo tša Bosenyi bjoo bo Rulagantšwego (DPCI) Ka Foreisetata.6.       Brigadier Mathipa Solomon Makgato –Hlogo ya Profense ya DPCI ka Kapa Bodikela.  Dipotšišo:Mme Phumla WilliamsSeboleledi sa Kabinete go 083 501 0139"
"Pego ya Kopano ya Kabinete ya Laboraro, 23 Dibokwane 2022",23 Feb 2022,https://www.gov.za/speeches/statement-cabinet-meeting-23-february-2022-23-feb-2022-0000,https://www.gov.za/nso/speeches/23-feb-2022-0000,"A.    Merero e Bohlokwa Seemong sa Bjale 1.    Polelo ya Tekanyetšo ya Matlotlo ya Bosetšhaba 1.1.    Kabinete e amogetše Tekanyetšo ya Matlotlo ya Bosetšhaba ya 2022 yeo e adilwego ke Tona ya Ditšhelete, Enoch Godongwana Palamenteng ka Cape Town ka Laboraro la 23 Dibokwane 2022. 1.2.    Tekanyetšo e tiišeleditše boikgafo bjoo bo dirilwego ke Mopresidente Cyril Ramaphosa Polelong ya gagwe ya Maemo a Setšhaba (SoNA) yeo a e adilego ka Labone la 10 Dibokwane 2022. 1.3.    Tekanyetšo e laetša boikgafo bja mmušo go go etla taolong ya ditšhelete gape le taolong yeo e sa fetogego ya ikonomi, mmogo le maikemišetšo a wona a go tsenya mašeleng ditlapeleng tše bohlokwa tšeo di tlago ka thekgo ya leago le ikonomi go MaAfrika Borwa ao a ihlokelago. 1.4.    Dikimollo tše bohlokwa tšeo di tsebišitšwego ka Polelong ya Tekanyetšo ya Mašeleng ya 2022 di nepišitše go hlameng seemo seo se kgontšhago kgolo ya ikonomi le tlhabollo ya leruri. 2.    Dipolelo tša magoro a mmušo le boraditaba tša ka morago ga SoNA2.1.    Ditona go ya ka magoro di tla ba le dipoledišano le boraditaba go hlalosa ka botlalo Lenaneo la mmušo la go Šoma la ngwageng wo le go iša pele, ka ge le adilwe ke Mopresidente Ramaphosa ka polelong ya SoNA ya 2022. 2.2.    Dipoledišano tše le boraditaba di hlagiša boikgafo bja mmušo bja go phethagatša ditlapele tšeo di nepišitšego go hlabolleng maphelo a batho ka, gareng ga tše dingwe, go hlola maemo ao a kgontšhago tlholo ya mešomo yeo e hlokegago kudu. 3.    Tša Moragorago Mabapi le Bolwetši bja Kokwanahloko ya Khorona (COVID-19) 3.1.    Kabinete e retile MaAfrika Borwa ge a tšwela pele ka maikemišetšo a bona a go lwa le COVID-19, gomme e lemošitše gape gore palo ya gabjale ya tlase ya diphetetšo le mahu e se ke ya dira gore batho ba se sa ihlokomela. Afrika Borwa e šetše e ntšhitše ditšhwaana tša meento tša go feta dimilione tše 31 tšeo di hlabetšego ka botlalo batho ba bagolo ba go batamela dimilione tše 17.3.2.    Kabinete e gateletše gore COVID-19 ga sešo e fenywa, gomme ka ge marega le ona a batametše, batho ba swanetše ba dule ba ntšhitše mahlo dinameng ba be ba tšwele pele go latela magato a thibelo elego go hlapa diatla goba go di tšhela sanithaesa ka mehla, go apara maske ge motho a le gare ga batho – maske woo o khupetšago molomo le nko, go bula sekgoba seo se lekanego gape le go bula mafasetere gore go tsene moya. 3.3.    Se segolo go tše ka moka ke gore moento ke sona sebetša se kaonekaone sa go lwa le COVID-19 mmogo le mehuta e mengwa ya yona yeo e ka tlago ka moso, ka ge moento o kgona go fokotša kudu kotsi ya go lwala kudu, go robala bookelong gape le lona lehu. 3.4.    Kabinete e amogetše gape diphetogo tša tlaleletšo tša lenaneo la go entela leo gape le lebeletšego go kgontšha phihlelelego ya meento. Go thoma ka Laboraro la 23 Dibokwane 2022, nako ya go emela moento wa bobedi e fokoditšwe go tloga go matšatši a 42 go ya go a 21.  3.5.    Se sengwe gape ke gore bjale batho ba tla kgona go humana moento wa go matlafatša woo o fapanago le moento wa mathomo woo motho a o hlabetšwego, goba gona go humana moento wona woo go tšwa moentong wa mathomo go ya go moento wa go matlafatša. 3.6.    Go boela morago bophelong bjoo re bo tlwaetšego gape le go kgatha tema ka botlalo mererong ya leago le ikonomi go tlo kgontšhwa feela ke palo ya batho bao ba entetšwego. Lesolo leo le sa tšwago go tsebagatšwa la #KeReady goba “Ke itokišitše” le lebeletše go hlohleletša baswa ka bontšhi ba mengwaga ya magareng ga 18 le 34 gore ba entele. 4.    Go ba ngatana e tee le go aga setšhaba 4.1.    Kabinete e kgadile ditiragalo tša bjale tša go se leše di wela tša kgethollo ya merafe ka go tše dingwe tša dikolo ka mo nageng, elego seo se sa sepelelanego le mehola yeo e lego ka Molaotheong wa maemo a lefase wa Riphaboliki ya Afrika Borwa wa 1996.4.2.    Kabinete e boletše gore kgethollo ya merafe e ka se dumelelwe ka setšhabeng sa borena sa demokrasi seo se sa lego gare se fola mabadi a go tšwa mmušong wa kgethollo. E hlohleleditše dikolo ka moka go lwa le kgethollo ka go e bea pepeneneng nako le nako ge e diragala gore go šomanwe le yona ka pelapela. 4.3.    Kabinete e ipileditše go batswadi le barutiši go bea dikgahlegelo tša bana pele le go šoma mmogo go aga setšhaba seo se sa kgethollego go ya ka mmala le bong. 5.    Go Swara Koloi ya go Rwala Tšhelete Poo go Šitišitšwe ka Gauteng 5.1.    Kabinete e retile sehlopha sa makala a phethagatšo ya molao ao a fapafapanego ao bego a etilwe pele ke ba Tirelo ya Maphodisa a Afrika Borwa le Yuniti ya Bohlodi bja Bosenyi seo se paledišitšego sehlopha sa babelaelwa bao ba bego ba ihlamile ka dibetša ošoro go la Rosettenvile ka Johannesburg ka Mošupologo wa la 21 Dibokwane 2022. Sehlopha seo sa dikebekwa se belaelwa go ba se be se logile leano la go swara koloi ya go rwala tšhelete poo. 5.2    Babelaelwa ba lesome ba swerwe gomme ba seswai ba thuntšhitšwe ošoro morago ga go thuntšhana le maphodisa. Babelaelwa ba humanwe ba na le dithunya le dikolo tšeo di sego molaong, dithutupiši mmogo le difatanaga tšeo di utswitšwego. Dinyakišišo di gare di a dirwa go humana nnete ya gore dibetša tšeo di ka ba di etšwa kae. 5.3    Kabinete e lakaleditše lephodisa leo le thuntšitšwego nakong ya mothuntšhano bophelo bjo bobotse le gore le fole ka pela. E ile ya boeletša boipiletšo go setšhaba gore se tšwele pele se šome le makala a phethagatšo ya molao go netefatša polokego ya ditšhaba tša borena.6.    Bofaladi6.1.    Kabinete e gopoditše batho ka moka gore makala a phethagatšo ya molao mmogo le a mangwe a bohlokwa a filwe maikarabelo a go lebelelana le taba ya bofaladi le batšwantle bao ba tlilego ka nageng e se ka semolao.6.2.    Go ka se dumelelwe le gatee gore go be le ditiragalo tša go tšhošetša, tshenyo ya thoto le dikgaruru. Re ipiletša go bao ba nago le dingongorego gore ba di bege ditheong tša maleba gore di tle di rarollwe ka moo go swanetšego. 6.3.    Go netefatša gore ditaba tša go amana le bofaladi di lebelelwa ka moo go swanetšego, mmušo o sa tšwa go lokolla sethalwa sa Pholisi ya Bosetšhaba ya Bofaladi bja Bašomi gore setšhaba se fane ka ditshwayatshwayo go sona. Sethalwa se se tla ka mokgwa le motheo wa semolao wa go bea melawana ya ka moo bengmešomo ba ka thwalago batšwantle ka ditheong tša bona mola ebile se šireletša ditokelo tša bafaladi. 7.    Samiti ya Yunione ya Afrika (AU) le Yunione ya Yuropa (EU) 7.1.    Mopresidente Ramaphosa o be a tsenetše Samiti ya boselela ya AU le EU yeo e bego e swaretšwe go la Brussels ka nageng ya Belgium ka la 17 le 18 Dibokwane 2022, e le ge a be a memilwe ke Modulasetulo wa Komišene ya AU e lego Mohlomphegi Moussa Faki Mahamat. 7.2.    Mopresidente o kgathile tema ka dipoledišanong tša mabapi le phetogo ya leratadima, tša enetši, theknolotši ya ditšithale mmogo le tša dinamelwa. O ile a ba a sepetša poledišano ya mabapi le mananeo a tša maphelo le tšweletšo ya meento. 7.3.    Kabinete e amogetše dipoelo tša samiti, tšeo di tlilego ka motheo wa tšhomišanommogo yeo e mpshafaditšwego ebile e tseneletšego ya magareng ga AU le EU. B.    Diphetho tša Kabinete 1.    Kgatišo ya Boraro ya Sethalwa sa Bosetšhaba sa Tharollo ya Didirišwa tša Meetse (NWRS-3)1.1.    Kabinete e fetišitše go phatlalatšwa ga NWRS-3 gore setšhaba se tle ka ditshwayatshwayo go yona. Sethalwa sa tharollo se latela tekololeswa ya mengwaga e meraro ya kgatišo ya bobedi (NWRS-2) yeo e fetišitšwego ke Kabinete ka 2013. Tekololeswa e laeditše dikarolo tšeo di tlišitšego Katlego mmogo le tšeo esalego dihlotlo. 1.2.    Tharollo ye e šišinya matlafatšo ya taolo yeo e logagantšwego ya boleng bja meetse. E tla gape le ka theknolotši ya maleba ya meetse le kelelatšhila. E tsebagatša dinyakwa tšeo di tiišitšwego tša tlhwekišo ya meetse. Tharollo ye e ikarabela gape le go Tharollo ya Bosetšhaba ya Karabelo go Phetogo ya Leratadima. 1.3.    Meetse a tšwela pele go ba ye nngwe ya disepediši tša tlhabollo ya leago le ikonomi ka mo nageng gomme a kgatha tema e kgolo kudu lenaneong la tsošološo ya ikonomi ya mmušo. 2.    Tumelelano ya 2005 ya Tšhireletšo le Tšweletšopele ya Kopakopano ya Setšhaba ditšong tšeo di Fapafapanego (CPPDCE)2.1.    Kabinete e fetišitše go išwa ga Pego ya Bobedi ya ka Morago ga Mengwaga e Mene ya Afrika Borwa go Mokgatlo wa tša Thuto, Saense le Setšo wa Ditšhabakopano (UNESCO). Mokgatlo wo o beile leihlo phethagatšo ya CPPDCE ya 2005. 2.2.    Dinaga tšeo elego maloko di letetšwe gore di iše dipego tša tšona ka morago ga mengwaga e mengwe le e mengwe e mene. Dipego di swanetše di tle ka ditlhaloso tša moragorago tša mabapi le dipholisi le magato ao di a tšeerego go šireletša le go tšweletša pele kopakopano ya ditšo tšeo di fapafapanego tša ka dinageng tša botšona. 2.3.    Pego e tla ba karolo ya Pego ya Lefase ya UNESCO yeo e tla phatlalatšwago mengwageng e mengwe le e mengwe e mene. Afrika Borwa e bile motšeakarolo go CPPDCE ka 2006. 3.    Pego ya go Lekola Kgonagalo ya Protšeke ya Bosetšhaba ya go aga Folaga e Kgolokgolo 3.1.    Kabinete e fetišitše pego ya go lekola kgonagalo ya Protšeke ya Bosetšhaba ya go aga Folaga e Kgolokgolo. 3.2.    Difolaga tše dikgolokgolo di tsenywa ke dinaga go laetša botšona le boikgantšho bja tšona. Ge folaga e kgolokgolo e se no agwa, e napa e eba lefelo le bohlokwa la bosetšhaba, ya be ya ba gape lefelo la go goketša baeti leo le tla šomago go bontšha seo naga elego sona. 3.3.    Protšeke e tla etwa pele ke Kgoro ya Dipapadi, Bokgabo le Setšo bjalo ka karolo ya morero wa yona wa go tšweletša pele kago ya setšhaba le kopakopano ya batho. 4.    Tirelo ya Difofane ya Afrika Borwa (SAA) 4.1.    Kabinete e boditšwe gore go na le tšwelopele yeo e bonagalago ge go etla tabeng ya go rekišwa ga dišere tša dipersente tše 51 go ba Takatso Consortium, elego yona e ratilwego go ba Mošomimmogo go Leano la Tekatekano go SAA. Yona e akaretša Harieth Gerela Partners yeo e di etilego pele ge go etla go tša peeletšo ka mananeokgoparareng le maemafofane ka Afrika, mmogo le Global Airways yeo elego feme ya tša difofane. 4.2.    Tshepedišo ya go rekiša le go reka bjale e phethilwe ebile e saennwe ke Kgoro ya Dikgwebo tša Mmušo le Takatso Consortium. Kgato ya go latela e akaretša go fetišwa ga kgwebišano ye ke ditheo tšeo di fapafapanego tša taolo. Setšhaba se tla tsebišwa ka tša moragorago ge di eba gona. C.    Ditiragalo tšeo di sa Tlago 1.    Kgwedi ya Ditokelo tša Botho 1.1.    Afrika Borwa e keteka Letšatši la Ditokelo tša Botho ka la 21 Hlakola 2022 ka tlase ga moeno wo: “Ngwaga wa go ba setšhaba se tee le go mpshafatša setšhaba: go tšweletša pele le go šireletša ditokelo tša rena tša botho.” 1.2.    Kabinete e ipileditše go MaAfrika Borwa ka moka go šomiša Kgwedi ya Ditokelo tša Botho go hlohleletša kopakopano ya batho, go aga setšhaba le go ba setšhaba se tee.  1.3.    Ke mošomo wa rena bjalo ka setšhaba go netefatša gore re lwa le kgethollo ka mmala, lehloyo la batšwantle le tše dingwe tša go swana natšo. Ka kopano ya merafe yeo e fapafapanego, re ka kgona go matlafatša bootee bja rena le go aga setšhaba seo se kopakopanego. 2.    Imbizo ya Mopresidente 2.1.    Mopresidente Ramaphosa o tla bitša Imbizo ya Mopresidente ka profenseng ya Leboa Bodikela ka Mokibelo wa la 12 Hlakola 2022. Tiragalo e tla fa Mopresidente monyetla wa go boledišana le ditšhaba le go bea leihlo lenaneo la kabo ya ditirelo maemong a selegae. D.    Melaetša 1.    Matshidišo Kabinete e rometše matshidišo go malapa le bagwera ba:Mme Nomakula “Kuli” Robetrs (49), motsebalegi ebile e le mahlwaadibona go tša boithabišo yoo a šomilego bjalo ka mogaši wa thelebišene le seyalemoya. O be gape a ngwalela dimakasine le dikuranta ka ga merero yeo e fapafapanego. Morena Ibrahim Patel (70) yoo ekilego ya ba mopresidente wa mathomo wa Yunione ya Rugby le Kgwele ya Maoto ya Afrika Borwa. Bjalo ka thwadi yeo e bego e hlohleletša papadi ya rugby yeo e se nago kgethollo, o bile a ba a omela le Boto ya Boditšhabatšhaba ya Rugby (yeo gabjale e tsebegego ka la Rugby ya Lefase). Kgoši Ngangomhlaba Matanzima (79), yoo e bego e le yo mongwe wa maloko ao a thomilego Ntlo ya Baetapele ba Setšo ya Kapa Bohlabela a be a ba modulasetulo wa yona mengwaga e mentšhi. Morena Rikhado Muziwendlovu Makhado, aka Riky Rick (34), yoo ebego e le morepha, mongwadi wa dikoša, seopedi, moraloki wa ditiragatšo le mohlami wa tša fešene. Dikoša tša gagwe tše kaonekaone tša mmino wa hip-hop di akaretša Amantombazane, Boss Zonke, Sidlukotini le Ungazincishi.    Dipotšišo: Mme Phumla Williams – Seboleledi sa Kabinete Mobile: 083 501 0139"
Polelo ya Kopano ya Kabinete ya la 9 Hlakola 2022,10 Mar 2022,https://www.gov.za/speeches/statement-cabinet-meeting-wednesday-9-march-2022-10-mar-2022-0000,https://www.gov.za/nso/speeches/polelo-ya-kopano-ya-kabinete-ya-la-9-hlakola-2022-10-mar-2022-0000,"A.    Merero e Bohlokwa Seemong sa Bjale 1.    Ntwa ya Magareng ga Russia le Ukraine 1.1.    Kabinete e tšwela pele go belaela kudu ka baka la ntwa yeo e tšwelago pele ya magareng ga Russia le Ukraine. Ditlamorago tša ntwa ye, tšeo di amago leago le ikonomi, di setla pelo gomme seabe sa yona se tlo ama lefase ka bophara.  1.2.    Kabinete e ipiletša gore go be le tharollo ka dipoledišano gomme ya hlohleletša dinaga tše gore di hlmphe le go šireletša ditokelo tša botho, di be di latele maikano a tšona go ya le ka molao wa boditšhabatšhaba le molao wa botho wa boditšhabatšhaba. 1.3.    Mmušo o tšwela pele go thuša MaAfrika Borwa gore a tšwe ka nageng ya Ukraine, gomme palo ya go bonala ya bona e šetše e boile gae. Re ile ra laetša gape le pelaelo ya rena tabeng ya tshwarompe ya MaAfrika ao a lekago go tshela mellwane ya boditšhabatšhaba mo nakong ye. 1.4.    Re dumela gore dinaga tšeo di hlabologago di swanetše le tšona di ipshine ka go tšea karolo le go ba le lentšu ka ditheong tša pušo tša boditšhabatšhaba. Ka go realo, Afrika Borwa e ipiletša gore go be le mokgwa wa tekatekano wa boditšhabatšhaba gape le mpshafatšo ya ditheo tša boditšhabatšhaba gore go be le tšweletšopele ya tekatekano. 2.    Kopano ya tša Dipeeletšo ya Afrika Borwa (SAIC)2.1.    Afrika Borwa e tla swara kopano ya bone ya SAIC ka Labone la 24 Hlakola 2022 go la Sandton Convention Centre ka Johannesburg. kopano ye ke karolo ya lesolo la mmušo la dipeeletšo leo le nepilego go goketša peeletšo ya tšhelete ya go lekana ditrilione tše 1.2 tša diranta mo mengwageng e mehlano yeo e tlago, gomme kopano ye e goketša dikemedi go tšwa ka Afrika Borwa le lefaseng ka bophara go tlo boledišana ka menyetla ya go beeletša. 2.2.    Esale go tloga kopanong ya mathomo ya dipeeletšo ka 2018, Afrika Borwa e gokeditše dibilione tše 774 tša diranta tša dineelo ka Makaleng a go fapafapana a ikonomi. Peeletšo ye ye mpsha e tla re thuša gore re godiše ikonomi, re hlole mešomo yeo elego e hlokwa kudu re be re hlabolle maphelo a batho. 3.    Ditaba tša Gabjale Mabapi le Bolwetši bja Kokwanahloko ya Khorona (COVID-19)3.1.    Kabinete e lemogile mautekelo a nag age go etla ntweng kgahlanong le COVID-19 efela ya lemoša gore ntwa ye ga sešo e fela, gomme ya hlohleletša batho ka moka ka Afrika Borwa go tšwela pele go ntšha mahlo dinameng le go tšwela pele go itšhireletša gore ba emiše go phatlalala ga kokwanahloko ye ya go bolaya. 3.2.    Kabinete e thabišitšwe ke gore ditšhwaana tša meento ya COVID-19 tšeo di batamelago dimilione tše 32 di šetše di hlabetšwe batho, le gore dipersente tše 42 tša batho ba bagolo di šetše di entetšwe ka botlalo. 3.3.    Le ge go le bjalo, batho bao ba sego ba entelwa ba sa tšwela pele go se šireletšege kgahlanong le COVID-19 gomme ba ipea kotsing le go bea bao ba lego kgauswi le bona kotsing. Go entelwa e sa dutše e le yona tsela e kaonekaone ya go lwa le COVID-19, gomme Kabinete e ipiletša go batho ka moka bao nago le mengwaga e 12 le go feta gore ba se sa senya nako, ba entelwe.3.4.    Meento ya go matlafatša bjale e gona bakeng sa batho ka bontšhi gomme Kabinete e ipiletša go bao ba nago le maswanedi gore ba e hlabelwe ka pela ka moo go kgonegago. Re swanetše gape re tšwele pele go apare dimaske tšeo di thibelago molomo le nko, re hlape diatla goba re tlole sanithaesa ka mehla, re bule sekgoba le go netefatša gore re bula matsikangope gore moya o tsene. 4.    Indaba ya tša Enetši ya Afrika 4.1.    Kabinete e amogetše go phethwa ka Katlego ga Indaba ya tša Enetši ya Afrika yeo e bego e swaretšwe go la Cape Town go tloga ka la 1 go fihla ka la 3 Hlakola 2022 ka tlase ga moeno woo o rego “Kopano ya tša Kgwebo yeo e Kgethilwego ya Lekala la Enetši ka Afrika”. Kopano e kopantšhitše batšeakarolo bao ba nago le khuetšo e kgolo go tšwa ka mo nageng le lefaseng ka bophara ba ka lekaleng la enetši go tlo boledišana ka fao kontinenete ya Afrika e ka šomišago enetši bjalo ka sedirišwa sa go godiša ikonomi le go hlabolla maphelo a batho. 4.2.    Afrika Borwa e tšwela pele go itlama go fihleleleng motswako wa enetši woo o sepedišanago le dinepo tša yona tša tlhabollo mola ebile e netefatša gore kabo ya enetši e šireletšegile. 5.    Go Thwalwa ka Lekaleng la Tšhireletšo 5.1.    Kabinete e amogetše go thwalwa ga mešomo ya maemo a godimo ka Botšhotšhising bja Bosetšhaba (NPA) le ka Etšensing ya Tšhireletšo ya Mmušo (SSA). Mopresidente Ramaphosa o thwetše Moadfokeiti Andrea Johnson go ba Hlogo ya Bolaodi bja Dinyakišišo, gape le Moambasadara Thembisile Majola bjalo ka Molaodipharephare (DG) wa SSA. 5.2.    Mopresidente o thwetše gape le Moadfokeiti Navilla Somaru bjalo ka Molaodi wa Botšhotšhisi bja Setšhaba (DPP) ka Profenseng ya Foreistata; Moadfokeiti Matodzi Rachel Makhari-Sekhaolelo bjalo ka DPP ka Profenseng ya Leboa Bodikela, gape le Moadfokeiti Nicolette Bell bjalo ka DPP wa ka Kapa Bodikela. 5.3.    Go thwalwa mo go tla matlafatša bokgoni bja rena bja go nyakišiša le go tšhotšhisa mehuta ka moka ya bosenyi le bomenetša. 6.    Ketelo ya Peoleihlo ya Kabo ya Ditirelo 6.1.    Kabinete e amogetše ketelo yeo e atlegilego ya peoleihlo ka Tona ya Mešomo ya Setšhaba le Mananeokgoparara, Mme Patricia de Lille le Tona ka Kantorong ya Mopresidente, Morena Mondli Gungubele protšekeng ya mararankodi a tsela ya N2 ka Mmasepalengmogolo wa Nelson Mandela Bay ka Kapa Bohlabela ka Labobedi la 8 Hlakola 2022. 6.2.    Ketelo ye ke karolo ya lesolo la mmušo la tekolo ya ka mehla ya tšwelopele yeo e dirilwego ge go etla phethagatšong ya Leano la Peeletšo ka Mananeokgoparara la go tsošološa ikonomi le go hlola mešomo. 6.3.    Yona protšeke ye e na le menyetla ya dintlo tše 12 100 tšeo di nago le skwere-mithara tše 500 000 tša sekgoba sa mabenkele, dikantoro le mafelo a difeme, gape le mafelo a go fapafapana a setšhaba le leago. 7.    Letšatši la Basadi la Boditšhabatšhaba 7.1.    Afrika Borwa e bile karolo ya lefase ya go keteka Letšatši la Basadi la Boditšhabatšhaba ka Labobedi la 8 Hlakola 2022. Letšatši le ke monyetla wa go lebelela morago go bona leeto leo re le sepetšego ge go etla tšweletšongpele ya tekatekano ya bong le seo se hlokago go dirwa gore re be setšhaba seo se nago le tekatekano ya bong. 7.2.    Kabinete e kgahlilwe ke dikatlego tše dintšhi tšeo di swanelwago ke go ketekwa esale mola demokrasi e thomago. Afrika Borwa e tloga e bile le tšwelopele ge go etla tšweletšongpele ya tekatekano go basadi ka Makaleng a bjalo ka mmušo, ka setšhabeng, ka tshepedišong ya toka, dipapadi le tša setšo. Le ge go le bjalo, Kabinete e sa bušeletša gore go sa na le mošomo o montšhi woo o swanetšego o dirwe go netefatša gore basadi ba tšea karolo ka botlalo ka ikonoming ya Afrika Borwa. 7.3.    Kabinete e amogetše gape go kgethwa ga Afrika Borwa go ba Modulasetulo kopanong ya Komišene ya tša Maemo a Basadi ya Ditšhabakopano yeo e tlo swarwago go tloga ka Mošupologo wa la 14 Hlakola 2022 go fihla ka la 25 Hlakola 2022. 8.    Tšhireletšo ya Mmušo 8.1.    Kabinete e lemogile Kgoro ya Matlotlo ya Amerika ge e golegile batho bao ba belaelwago go ba ba sepetša tšhelete ka bomenemene. Re tšwela pele go šoma le bangwekarena ba boditšhabatšhaba go thibela go sepetšwa ga tšhelete ka bomenemene. 8.2.    Makala a rena a tša tšhireletšo a tšwela pele go ntšha mahlo dinameng gomme a ikgokaganya ka mehla le ba ditirelo tša bohlodi tša boditšhabatšhaba ka mo Afrika Borwa le moš’amawatle. Mošomo wa bona o akaretša go abelana ka tshedimošo mabapi le matšhošetši ao a tlago ka batšhošetši le ba ka letsogong la nngele ba kotsi. 9.    Dikgaruru Setšhabeng 9.1.    Kabinete e kgadile ditiragalo tša bjale tša dikgaruru le dithulano tša setšhaba ka Alexandra kgauswi le Sandton. Ga go na mabaka a go se kgotsofale afe goba afe ao a ka dirago gore go be le kgatako ya ditokelo tša batho ka mo nageng. 9.2.    Kabinete e amogetše go tsena ka bogare ka pela ga makala phethagatšo ya molao, elego seo se bušitšego khutšo ka lefelong leo, mmogo le go golegwa ga batho bao ba belaelwago go ba bona bahlodi ba dikgaruru sethabeng. 9.3.    Ditšhaba di hloleletšwa go šomiša mekgwa wa khutšo go rarolla dithulano gape le go bega ditiragalo ka moka tšeo di sego molaong go makala a phethagatšo ya molao. 10.    Ikonomi10.1    Kabinete e lemogile dipalopalo tša letseno la naga (GDP) tšeo di sa tšwago go lokollwa ke ba Statistics South Africa tšeo di bontšhago gore GDP ya Afrika Borwa e gotše ka dipersente tše 1.2 ka kotareng ya bone ya 2021 morago ga go theoga ka dipersente tše 1.7 ka kotareng ya boraro ya 2021. Se se bontšha gore go bile le kgolo ya dipersente tše 4.9 ka Afrika Borwa. Magoro ao a dirilego gore go be le kgolo ke a tša temo, tšweletšo-ka-bontšhi, ditirelo le dinamelwa.10.3 Kabinete e sa tšwela pele go tielela le go tšwela pele go šoma le bašomišanimmogo le yon aba leago gore go be le kgolo ya ikonomi yeo e akaretšago le go hlola tikologo yeo go yona re tla kgonago go šomana le dihlotlo tša tlhokego ya mešomo, bohloki le go se lekalekane. 11.    Go Rekišwa Okšeneng ga Maphoto a Seyalemoya ao a Nyakwago Kudu 11.1.    Kabinete e lebogišitše ba Taolo ya Dikgokagano ya Afrika Borwa (ICASA) ge ba thomile go rekiša maphoto a seyalemoya ao a nyakwago kudu okšeneng le ge go na le melato yeo e tšwelago pele. 11.2.    Kabinete e lebogišitše gape batho bao ba nyakago go reka maphoto bao ba tšeerego karolo ka okšeneng ka Labobedi la 8 le Labone la 10 Hlakola 2022, elego seo se bontšhago maikemišetšo a intaseteri ya tša kgokagano go tšwela pele go beeletša ka mananeongkgoparara a ditšithale ka Afrika Borwa. 11.3.    Mmušo o tšwela pele o ikgafile go hlola sebaka seo se kgontšhago maphoto a seyalemoya gore a šomišwe ka botlalo, gomme a sa šomišwe feela ke didintaseteri tša kgokagano eupša le go hola ikonomi le setšhaba. 11.4.    Go fana ka dilaesense tša maphoto a seyalemoya ao a nyakwago kudu go tla hlabolla bokgoni bja dikhamphani tša dinetweke tša dillathekeng go aga kgokagano ka dillathekeng yeo e tiilego yeo e tla dirago gore e fihlelele le mafelo a kgole. Dikholego tše kgolo tša tshepedišo ye, yeo e emetšwego ka tetelo e kgolo, di akaretša go fokotšwa ga ditheko tša datha le go founa. 11.5.    Maphoto a a letetšwe gape gore a be le seabe mpshafatšong ya ikonomi ka Makaleng a go fapafapana gomme tšhelete yeo e tlo humanwago go tšwa okšeneng e tla oketša mokotla wa bosetšhaba ka dibilione tše 8 tša diranta. 12.    Komišene ya Bosetšhaba ya Dilothari (NLC)12.1.    Kabinete e lemogile tšwelopele yeo e tšwelego ka magetla yeo e fihleletšwego ke ba Yuniti ya Dinyakišišo tše Ikgethilego dinyakišišong tša bona tšeo di tseneletšego tša tshepedišompe le bomenetša ka gare ga NLC, gomme ya hlohleletša makala a mangwe a phethagatšo ya molao ao a šomanago le taba ye go phetha mošomo wa ona ka pela ka moo go kgonegago. Se se tla netefatša gore magato a maleba a ka tšewa go phara ka molato batho bao ba šupilwego ge go etla taolongmpe ya mašeleng ao a bego a beetšwe go thuša bahloki. B.    Diphetho tša Kabinete1.    Leano la Bosetšhaba la Mananeokgoparara (NIP) la 20501.1.    Kabinete e fetišitše NIP 2050 gore e phethagatšwe. NIP e tla ka diprotšeke tšeo di swanetšego di be le seabe dinepong tša tlhabollo tša naga tša nako e telele tša ikonomi le leago. 1.2.    Leano le le humane palo ya go bonala ya ditshwayatshwayo morago ga gore le phatlalatšwe gore setšhaba se fane ka ditshwayatshwayo ka Phato 2021. Dikakanyo di amogetšwe le go tšwadipoledišanong le batšeakarolo bao ba fapafapanego ka lekaleng la mananeokgoparara. Dipoledišano di akareditše le ditheo tša selete le kontinenete bjalo ka Southern African Development Community le Komišene ya Mananeokgoparara ya Yunione ya Afrika. 1.3.    NIP e kgontšha tlhabollo ya mararankodi a mananeokgoparara a naga ao a sepelelanago le Foreimweke ya Bosetšhaba ya Tlhabollo ya Mafelo gape le Sekao sa Tlhabollo ya Selete (DDM). E lebelela gape le go agwa ga mananeokgoparara ao a lego bohlokwa tlhabollong ya ikonomi le leago, mmogo le go hlola mešomo le menyetla ya matlafatšo yeo e nabilego ya ikonomi ya Bathobaso. 2.    Leano la Kabo ya Kgase ya Petroliamo yeo e Fetošitšwego Seela (LPG) 2.1.    Kabinete e fetišitše go phatlalatšwa ga Leano la Kabo ya LPG la 2022 ka Kuranteng ya Mmušo gore setšhaba se fane ka ditshwayatshwayo mabapi le lona. Leano le le lebeletše go ba le mohola tabeng ya go šomana le dihlotlo tša enetši ka mo nageng. 2.2.    Leano le šomana le, gareng ga tše dingwe, sebopego sa mmakete wa gabjale wa LPG, mananeokgoparara ao a šetšego a le gona, mokgwa wa go bea diporeisi gape le bokgoni bja tšweletšo ka bontšhi bjoo naga e nago le bjona bja go dira mabotlelo a dikgase tša LPG. Leano le šomana gape le lesolo la polokego le temogo ya gore kgase e bonwe bjalo ka sedirišwa seo se loketšego tikologo. 3.    Leanotekolo la Intaseteri ya Mebaene ya Afrika Borwa 3.1.    Kabinete e fetišitše Leanotekolo la Intaseteri ya Mebaene ya Afrika Borwa. Leano le tla, gareng ga tše dingwe, tla ka dikimollo ka leaning la yona la phethagatšo gore go be le sethalwa seo se nago le dintlha ka moka sa thutalefase go hlabolla datha ya thutalefase ya naga. 3.2.    Leano le šišinya gape tšhomišanommogo gareng ga Kgoro ya Diminerale le Enetši le Koporase ya Tlhabollo ya Intaseteri go netefatša gore tekolo e kgontšha go akaretšwa ga dikhamphani tšeo di golago tša go šoma ka tekolo. Le matlafatša gape karolo ya diphatišišo yeo e tlo tšewago ke ditheo tša diphatišišo tše bjalo ka MINTEK le Lekgotla la Diphatišišo tša Saense le Intaseteri, mmogo le lenaneo la tlhabollo ya mabokgoni. 3.3.    Leano le ke dipoelo tša dipoledišano tšeo di nabilego magareng ga mmušo, intaseteri le bašomimmogo ba tša leago. Intaseteri ya mebaene e tšwela pele go ba kokwanekgolo ya ikonomi ya naga. 4.    Phethagatšo ya Leanompshafatšo la Batho Pele la 20214.1.    Kabinete e fetišitše Phethagatšo ya Leanompshafatšo la Batho Pele la 2021. Leano le ke dipoelo tša palo ya go bonala ya diphatišišo tšeo di dirilwego ke bobedi mmušo le ditheo tšeo esego tša mmušo mabapi le go šoma ka phethagalo ga Pholisi ya Batho Pele ya 1997. 4.2.    Leano le tla ka dikokwane tše hlano tšeo di tlo hlahlago melawana ya motheo yeo e swanetšego go latelwa ke dikgoro ka moka. Dikimollo tšeo di šišintwego di tla kgonagatša lenaneo la tirelo ya setšhaba leo le lebantšhitšego baduding. 4.3.    Leano le le tla re gape la kgonagatša matlafatšo ya pušo yeo e kgonago, e latelago melao ya boitshwaro e mebotse ebile e hlabollago, elego yona kimollo e bohlokwahlokwa ge go etla tabeng ya go hlankela badudi ba Afrika Borwa. Le tla re gape la matlafatša phethagatšo ya mehola e seswai ya Batho Pele. Sa mafelelo, leano le le lebeletše go fetola maitshwaro ka gare ga Tirelo ya Setšhaba. 5.    Go fetošwa ga pholisi go maphoto ao a nyakwago kudu, le tsela yeo pholisi e e tšeago ge go etla kabong ya dilaesense tša mararankodi ao a buletšwego bohle a maphoto a seyalemoya (WOAN)5.1.    Kabinete e fetišitše go fetošwa ga pholisi go maphoto ao a nyakwago kudu, le tsela yeo pholisi e e tšeago ge go etla kabong ya dilaesense tša WOAN, gore e phatlalatšwe gore setšhaba se fane ka ditshwayatshwayo mabapi le yona. Ditšhišinyo tšeo di dirilwego tša diphetošo di tloša dinyakwa tša go ba le laesense ya WOAN. 5.2.    Kabinete e rile ka 2019 ya fetiša pholisi ye ya maphoto ao a nyakwago kudu le le tsela yeo pholisi e e tšeago ge go etla kabong ya dilaesense tša WOAN go kgonasgatša Molao wa Dikgokagano tša Elektroniki wa 2005 (Molao wa bo 63 wa 2005). Kabo ya dilaense tša maphoto ao a nyakwago kudu e dutše e sa le bohlokwa lesolong la tsošološo ya ikonomi ya naga. 6.    Sekhwama sa Kimollo ya Dithekisi (TRF) go Imolla Ditlamorago tša COVID-196.1.    Kabinete e fetišitše go katološwa ga nako ya go dira dikgopelo tša TRF go tloga go la 31 Hlakola 2022 go fihla go la 31 Hlakola 2023. TRF, yeo e nago le tekanyetšo ya dibilione tše 1,135, e abilwe e le tefelo ya go tla gatee feeela go imolla ditlamorago tše mpe tša ditšhelete tšeo di hlotšwego ke COVID-19 intasetering ya dithekisi. 6.2.    Sekhwama sa Matlafatšo sa Bosetšhaba se rwele maikarabelo a lefela mašeleng a go bengdithekisi ka moka bao ba lego molaong ebile ba nago le dilaensense tša go šoma ka dithekisi, gomme go balwa tšona dithekisi, dithekisi tša go ba le dimitara gape le dithekisi tša go bitšwa ka inthanete. C.    Melaokakanywa1.    Molaokakanywaphetošo wa Poso ya Afrika Borwa (SAPO) wa 2021 1.1.    Kabinete e fetišitše go phatlalatšwa ga Molaokakanywaphetošo wa SAPO gore setšhaba se fane ka ditshwayatshwayo mabapi le wona. Molaokakanywa o lebeletše go fetoša Molao wa SAPO wa 2011 (Molao wa bo 22 wa 2011). 1.2.    Ditokišo tšeo di šišintšwego di lebeletše go kgontšha SAPO go šomiša theknolotši yeo e lego gona ka mafelong a yona. SAPO e tla kgona go mpshafatša mekgwa ya yona ya go šoma gape le go katološa morero wa yona. E tla ba moabaditirelo tša poso le khoria wa maemo a lefase; tirelo ya tshepedišo ya dithoto yeo e logagantšwego; kgwebo ka inthanete, gomme gape e tla ba mothopo wa ditšithale bakeng sa kgwebo le ditšhaba. Diphetošo tšeo di šišintšwego, tšeo di sepelelanago le Pego ya Pholisi ya Bosetšhaba yeo e Logagantšwego ya ICT ya 2016, le tšona di kaonafatša mokgwapušo wa SAPO. 2.    Molaokakanywaphetošo wa Panka ya Poso ya Afrika Borwa wa 2021 2.1    Kabinete e fetišitše go išwa ga Molaokakanywaphetošo wa Panka ya Poso ya Afrika Borwa wa 2021 Palamenteng. Molaokakanywa o fetoša Molao wa Panka ya Poso wa 2010 (Molao wa bo 9 wa 2010) gore o sepelelane le Molao wa Dipanka wa 1990 (Molao wa bo 94 wa 1990). Wona o kgontšha go langwa ga Khamphani yeo e Laolago Panka ya Poso ya Afrika Borwa go ya le ka Molao wa Dipanka wa 1990. 2.2    Molaokakanywa o sekasekilwe le setšhaba gore o matlafale. Ge o se no amogelwa go ba Molao, gona Panka ya Poso e tla kgona go šoma bjalo ka lekala leo le ikemetšego ebile le nago le melao ya lona ya go šoma le se ka tlase ga SAPO. 3.    Molaokakanywa wa Sekhwama sa Taolo ya Ditšhila tšeo di Lego Kotsi 3.1    Kabinete e fetišitše go phatlalatšwa ga Molaokakanywa wa Sekhwama sa Taolo ya Ditšhila tšeo di lego Kotsi gore setšhaba se fane ka ditshwayatshwayo mabapi le wona. Molaokakanywa o kgontšha go hlangwa ga sekhwama bjalo ka ge go laetšwe ke Pholisi ya Taolo ya Ditšhila tšeo di lego Kotsi. 3.2    Mašeleng a tla kgoboketšwa gore a tlo šomišetšwa taolo ya ditšhila tšeo di lego kotsi. Sekhwama se tla kgontšha go hlangwa ga mananeokgoparara ao a tlago kgona go rwala, go bea le go hlokomela go lahlelwa saruri ga ditšhila tšeo di lego kotsi. Sekhwama se tla laolwa ke ba Setheo sa Bosetšhaba sa Go Lahlwa ga Ditšhila tše Kotsi. 3.3    Afrika Borwa e holega go tšwa enetšing yeo e hlwekilego yeo e hlangwago ke Setiši sa Maatla a Nutllere sa Koeberg. Se sengwe gape ke gore Afrika Borwa e tšwela pele go bay o mongwe wa batšweletši ba bagolo ba ditšweletšwa tša meriana yeo e šomišwago go phekola le go alafa kankere mo lefaseng. D.    Ditiragalo tšeo di sa Tlago 1.    Ketelo ya Semmušo ya Mopresidente wa Mozambique 1.1.    Mopresidente Cyril Ramaphosa o tla amogela mongkayena wa Mozambique elego Mopresidente Fiipe Nyusi ka Labohlano la 11 Hlakola 2022. 1.2.    Ketelo ye e tla twela pele ya matlafatša tšhomišanommogo gareng ga dinaga tše tše pedi. E matlafatša gape dikamano le tšhomišanommogo gareng ga Afrika Borwa le Mozambique ka maemong a sepolotiki le ikonomi. 2.    Imbizo ya Mopresidente ka Profenseng ya Leboa Bodikela1.1.    Ka Mokibelo wa la 12 Hlakola 2022, Mopresidente Ramaphosa o tla eta pele kemedi go ya ka Leboa Bodikela go yo swara Imbizo. Nakong ya tiragalo ye, Mopresidente le baetapele go tšwa makaleng ka moka a mararo a mmušo, ba tla boledišana le ditšhaba ka Leboa Bodikela. 1.2.    Imbizo ye ya Mopresidente, elego ya mathomo ya 2022, e fa Mopresidente sebaka sa go boledišana le ditšhaba mabapi le maitemogelo a tšona go bophelo bja ka tšatši ka tšatši le kabo ya ditirelo ka mmušo. Badudi bat la tla boledišana thwii le yena ka ga ditšhišinyo tšeo ba nago le tšona mabapi le ka fao re ka godišago Afrika Borwa ka gona ntle le go šia mang goba mang morago. 1.3.    Go latela DDM, yeo e ipiletšago gore go be le tšhomišanommogo ya go tšea gabotse gareng ga badudi le baetapele ba setšhaba, Kabinete e hlohleletša ditšhaba tša Leboa Bodikela go šomiša monyetla wo go boledišana thwii le Mopresidente gape le go dira gore dipelaelo goba ditšhišinyo tša tšona di kwewe. 2.    Letšatši la Ditokelo tša Botho 2.1.    Kabinete e amogela dipoledišano le ditiragalo tšeo di tšwelago pele bjalo ka karolo ya go keteka Letšatši la Ditokelo tša Botho la ngwageng wo ka la 21 Hlakola 2022 ka tlase ga moeno wo: “Ngwaga wa Botee le Mpshafatšo: Go Šireletša le go Lota Diphihlelelo tša rena tša Ditokelo tša Botho”. Se gape se lebeletše le tšwelopele ya protšeke ya molaotheo wa demokrasi wa setšhaba. 2.2.    Kabinete e ipiletša go MaAfrika Borwa ka moka go šomiša Kgwedi ya Ditokelo tša Botho go hlohleletša go ba ngatana e tee, go aga setšhaba le go ba bate. Ke mošomo wa rena bjalo ka setšhaba gore re lwele go fihlelela tlhabollo ya leago le ikonomi mola ebile re netefatša gore re lwa le semorafe le tše dingwe tša go swana naso tša go se nyakege. 3.    Beke ya Meetse ya Bosetšhaba3.1.    Lesolo la Beke ya Meetse ya Bosetšhaba le tla ba ka Lamorena la 20 go fihla ka Mokibelo wa la 26 Hlakola 2022, gomme le tla lebelela tlhokego ya go šireletša le go lota didirišwa tša rena tša go sepetša meetse. 3.2.    Ntle le dipula tše maatla go fetla ka moo go tlwaelegilego tšeo di nelego ka dikarolong tše ntšhi tša naga mo dikgweding tše mmalwa tšeo di fetilego, Afrika Borwa e tšwela pele go ban aga yeo e hlokago meetse a lekanego. Ke e nngwe ya dinaga tše 30 tšeo di se nago meetse mo lefaseng, gomme bontšhi bja meetse a yona a tšwa puleng. 3.3.    Kabinete e netefaleditše badudi gape gore meetse a rena a pompi a loketšwe go nwewa ke batho, bjalo ka ge se se tiišeleditšwe ke ba Setheo sa Bosetšhaba sa Malwetši a go Fetela, gape le gore dipego tša mabapi le meetse tša gore ga a sa nwega ka baka la kokwanahloko ya typhoid ke maaka. Mmušo o beile pele taba ya go agwa le go tsentšhwa ga didirišwa tša go sepetša meetse. E.    Melaetša 1.    Ditebogišo Kabinete e rometše ditebogišo le go akela mahlatse le mahlogonolo go: Sehlopha sa Afrika Borwa sa Basadi sa Krikhethe, seo se phagamišitšego leina la Afrika Borwa phadišanong ya Sebjana sa Lefase sa ICC sa Basadi go la New Zealand.  Ramabelo Stephen Mokoka, yoo a robilego rekoto ya lefase ya lebelo la banna la dikilomitara tše 50 ka nako ya iri tše pedi, metsotso e 40 le metsotswana e 13 lebelong la Nedbank Runified Breaking Barrriers leo le bego le swaretšwe go la Gqeberha ka Kapa Bohlabela ka Lamorena la 6 Hlakola 2022.  2.    Matshidišo Kabinete e rometše matshidišo go ba lapa le bagwera ba::Morena Mandla Ka-Mabuza (47), motaki, moanegi ebile e le Mopresidente wa maloba wa South African Students’ Congress (Sasco). Yena o kile a ba mohlankedi wa setšhaba ka Kgorong ya Mešomo ya Setšhaba le Mananeokgoparara. F.    Go Thwalwa Batho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba.1.    Morena Zane-Udien Dangor Molaodipharephare ka Kgorong ya Dikamano le Tšhomišano ya Boditšhabatšhaba.2.    Mme Phindile Patronella Mkwanazi bjalo ka Motlatša-Molaodipharephare ka lekaleng la Tlabollo ya Go Ithuta le Boprofešenale ka Sekolongtlhahlo sa Mmušo sa Bosetšhaba. 3.    Morena David Mamphitha bjalo ka Hlogophethiši ya Lekgotla la Polokego ya Maphelo ka Mebaeneng. 4.    Batho bao ba tlo šomelago Lekgotla la Ditirelo tša Difofane tša Boditšhabatšhaba: (a)    Mme Nomveliso Ntanjana (Modulasetulo);(b)    Morena Nare Thupana (Motlatšamodulasetulo);(c)    Morena Grant Reagon Son;(d)    Morena Tumelo Chipfupa; le(e)    Mme Pfumelani Dorcas Mbulayeni.5.    Batho bao ba tlo šomelago Lekgotla la Kabo ya Dilaesense tša Ditirelo tša Difofane: (a)    Morena Leroy Musa Nsibande (Modulasetulo);(b)    Mme Raesibe Sharon Kekana (Motlatšamodulasetulo);(c)    Morena Rickie Rodger Rennie; (d)    Mme Zonica Leanda Mtshali; le (e)    Morena Ramovha Emmanuel Mbuwe.Dipotšišo: Mme Phumla Williams – Seboleledi sa Kabinete Mogala: 083 501 0139"
"Pego ya Kopano ya Kabinete ye Swerwego ka Bidio Inthaneteng, ya Laboraro la 23 Hlakola 2022 ",25 Mar 2022,https://www.gov.za/speeches/statement-cabinet-meeting-23-march-2022-25-mar-2022-0000,https://www.gov.za/nso/speeches/statement-cabinet-meeting-23-march-2022-25-mar-2022-0000,"A. Merero e Bohlokwa Seemong sa Bjale 1. Seemo sa Masetlapelo sa Bosetšhaba 1.1. Mmušo wa Afrika Borwa o ikarabetše go leuba leo le phatlaletšego le lefase la Bolwetši bja Kokwanahloko ya Khorona (COVID-19) ka go goeletša Seemo sa Masetlapelo sa Bosetšhaba ka Hlakola 2020, go ya le ka Molao wa Taolo ya Masetlapelo wa 2002 (Molao wa bo 57 wa 2002). Se se ile sa kgontšha karabelo yeo e logagantšwego ebile e kgokaganego go boloka maphelo le boitekanelo. 1.2. Naga e bile ka tlase ga melawana ya Seemo sa Masetlapelo sa Bosetšhaba ka baka la COVID-19 go tloga ka Hlakola 2020 ge Afrika Borwa e be e eba le motho wa mathomo yoo a nago le kokwanahloko ye. Mopresidente o tsebišitše dikimollo tše dingwe gape tšeo di lebeletšwego go bea naga legatong le leswa ge go etla taolong ya leuba la COVID-19. 1.3. Katološo yeo e sa tšwago go dirwa ya Seemo sa Masetlapelo sa Bosetšhaba go fihla ka la 15 Moranang 2022 e lemoga bohlokwa bja go tšwela pele go oketša melawana yeo e lego gona le dipeakanyo tša komanamadulaabapile ka makala a mmušo go šomana le ditlamorago tša masetlapelo. 1.4. Kabinete e dirile boipiletšo bja gore melawana ya tša polokego ya maphelo e latelwe, e bjalo ka go apara maske, go bula sekgoba, go se fete palo ye itseng ya dikgobokano, mmogo le go entela. Melawana ye e tla kgona gape go re kgontšha gore re hlame mananeo a tša tšhoganetšo le karabelo go fokotša go gakala ga COVID-19. 2. Go Entela Kgahlanong le COVID-19 2.1.  Kabinete e gopoditše batho ka moka ka Afrika Borwa go tšwela pele go ntšha mahlo dinameng bjale ka ge re sešo re fenya COVID-19, ya ba ya ipiletša go bao ba nago le mengwaga e 12 le go feta go yo entela. Go entela e sa dutše e le sona sebetša se sekaonekaone kgahlanong le kokwanahloko, gomme go fokotša kotsi ya go lwala kudu, go robala bookelong le lehu. 2.2. Le ge palo ya diphetetšo le mahu e le fase gabjale, re lebagane le kgonagalo ya lephoto la bohlano mo dibekeng tše di tlago. Sebetša sa rena se tee seo re nago le sona ke bohlatse bja saense bjoo bo bontšhago maatla a meento ya COVID-19. Naga ya borena e šetše e hlabetše ditšhwaana tše dimilione tše 33 tša meento ya COVID-19.2.3. Kabinete e tšwetše pele ya amogela Molawanatšhomo ge go etla taolong ya go bewa pepeneneng ga COVID-19 ka mafelong a mošomo, woo o phatlaladitšwego ke Kgoro ya Mešomo le Bašomi. Molawanatšhomo o hlamilwe go latela dipoledišano tša setšhaba le Lekgotla la Bosetšhaba la Tlhabollo ya Ikonomi le Bašomi, gomme o tla phethagatšwa ge Seemo sa Masetlapelo sa Bosetšhaba se fedišwa. 2.4. Molawanatšhomo o tla hlahla bengmešomo le bašomi ge ba dira goba ba mpshafatša leano la tekolo ya dikotsi go fokotša diphetetšo tša COVID-19 ka mafelong a mošomo. O hlalosa mekgwa e bjalo ka go entela, go bula sekgoba le go hlweka, elego tšeo di ka dirwago go hlokomela mafelo a mošomo. 3. Kopano ya tša Peeletšo ya Afrika Borwa (SAIC)3.1. Kabinete e amogetše dikemedi go tšwa ka mo nageng le lefaseng ka bophara kopanong ya bone ya SAIC yeo e tlo bago ka la 24 Hlakola 2022 go la Johannesburg.3.2. Kopano e laetša menyetla e mentšhi ya peeletšo mmogo le dibaka tšeo Afrika Borwa e di fago, mo nakong ya kgokaganyo ya Afrika ka Kgwebišano yeo e Lokologilego ka Kontinenteng ya Afrika (AfCFTA) yeo e tšweletšago pele kgwebišano ka gare ga Afrika. 3.3. Dipeeletšo tša ka mo gae le tša go tšwa ka ntle ga naga di raloka karolo e bohlokwa kgodišong ya ikonomi ya borena le go hlola mešomo yeo e swarelelago. Kopano ya SAIC e hlohleletša mešongwana ya ikonomi, mešomo le nyakego ya badiriši tšeo di ka thekgago tsela ya kgolo ya naga. 3.4. Dikopano tša rena tšeo di fetilego tša peeletšo di gokeditše dibilione tše 744 tša diranta tšeo di ikgafetšwego. Go diprotšeke tše 152 tša dipeeletšo tšeo di tsebišitšwego, tše 45 di šetše di phethilwe gomme tše dingwe gape tše 57 di sa agwa. 3.5. Kabinete e na le boitshepo bja gore kopano ya ngwageng o e tla ikaga go tšwa motheong wa rena wa peeletšo, bjalo ka karolo ya lesolo la setšhaba sa borena go goketša dipeeletšo tša diranta tše ditrilione tše 1.2 mo mengwageng e mehlano. 4. Seabe sa ntwa ya Russia le Ukraine go ikonomi 4.1. Kabinete e lekola seabe seo ntwa yeo e tšwelago pele gareng ga Russia le Ukraine e tlo bago le sona mo ikonoming ya naga, bjale ka ge ditlamorago tša yona di bonala ka mebarakeng ya ditšhelete le dithekong go phatlalala le lefase. 4.2. Tsela e kaonekaone ya go šireletša ikonomi ya rena le boitekanelo bja batho ba borena ke go tšwela pele ka phethagatšo ya Leano la Mpshafatšo le Tsošološo ya Ikonomi (ERRP). 4.3. Mmušo o ikgafile go šomiša didirišwa ka moka tšeo re nago le tšona go šireletša MaAfrika Borwa go ditlamorago tša seemo seo se gakalago sa ditheko le go netefatša gore ikonomi ya rena e kgona go kgotlelela dinako tše tše boima. 5. Go Rekišwa Okšeneng ga Maphoto a Seyalemoya ao a Nyakwago Kudu 5.1. Kabinete e amogetše go phethwa ka katlego ga okšene ya mathomo ka nageng ya go rekišwa ga maphoto a seyalemoya ao a nyakwago kudu ka ba Bolaodi bjoo bo Ikemetšego bja Dikgokagano ka Afrika Borwa (ICASA). Lekgetho la dibilione tše 14.4 tša diranta leo le kgobokeditšwego go tšwa okšeneng le tla išwa sekhwameng sa bosetšhaba gore le thekge ditlapele tša bosetšhaba tšeo di akaretšago kagoleswa ya ikonomi, go hlola mešomo yeo e hlokegago kudu, le go lwa le bomenetša, bosenyi, le dikgaruru tša bong le go bolawa ga basadi. 5.2. Go ba gona ga lephoto leo le nyakegago kudu la tlaleletšo go tla akgofiša kabo ya ditheknolotši tše diswa tše bjalo ka 5G, go fokotša theko ya datha ya dillathekeng le go netefatša gore go ba le kgokagano e maatla ya inthanete. Go abelwa laesense ga lephoto le leswa go sepela le boitlamo bja go kgokaganya dikolo tša setšhaba, mafelo a tša maphelo le ditiši tša maphodisa mo nakong ya mengwaga e meraro yeo e tlago. 6. Letšatši la Ditokelo tša Botho 6.1. Kabinete e lebogile MaAfrika Borwa ka moka ge a tsenetše meketeko ya Letšatši la Bosetšhaba la Ditokelo tša Botho ka Mošupologo wa la 21 Hlakola 2022 ka tlase ga moeno wo: “Ngwaga wa Botee le Mpshafatšo: Go Tšweletša pele le go Šireletša Ditokelo tša rena tša Botho”6.2. Go tšweletša pele ditokelo tša botho ka mo nageng ya rena ke sebetša sa go aga setšhaba, elego tshepedišo yeo re swanetšego go tšwela pele go e hlokomela le go e lwela ka dinako tšohle. Ka go fapafapana ga rena, re ka matlafatša botee bja rena le go aga setšhaba seo se swaranego. 6.3. Ka moya woo o tšwelago pele wa go šoma mmogo, ge re le gare re lebile Kgweding ya Tokologo ka Moranang, Kabinete e ipileditše go MaAfrika Borwa ka moka go mpshafatša ntwa ya rena kgahlanong le semorafe, kgethollo ya semorafe, lehloyo la bafaladi le tšohle tše sa lokago tša go swana natšo ka makaleng ka moka ao di a huetšago. 7. Go Thwalwa ga Moahlodimogolo ka Afrika Borwa 7.1. Kabinete e lemogile le go lebogiša Motlatša-Moahlodimogolo wa peleng, Moahlodi Raymond Zondo, ge a thwetšwe go ba Moahlodimogolo wa Afrika Borwa go tloga ka la 1 Moranang 2022, gomme ya mo akela mahlatse le mahlogonolo maikarabelong a gagwe a maswa. 7.2. Kabinete e tšwetše pele ya lemoga maikemišetšo a Mopresidente Cyril Ramaphosa a go kgetha Moahlodi Mandisa Maya, yoo elego Mopresidente wa Kgorotsheko ya Boipobolo ya Afrika Borwa, go ba Motlatša-Moahlodimogolo ge sekgoba sa maemo ao se bulega. 8. Taelo ya Nakwana yeo e Filwego Tabeng ya go thuša Ripaboliki ya Cuba 8.1. Kabinete e lemogile taelo ya nakwana yeo e filwego ka Kgorongkgolo ya Tsheko ya Tshwane, yeo e emišago phethagatšo ya thušo yeo Afrika Borwa e dumetšego go e fa Rapaboliki ya Cuba. Molato wo o tla boa gape kgorongtsheko mo matšatšing a 20 gomme mmušo o tla ala ngangišano ya wona nakong yeo. 8.2. Bogwera bja Afrika Borwa le Cuba bo ikepetše ntweng ya tokologo ya selete sa rena. Ge nkabe e se ka thušo go tšwa go batho ba Cuba ge ba imolla Borwa bja Afrika mo mengwageng ya go feta e 30, nkabe go tšeere nako e telele go lokolla selete se go tšwa kgatelelong ya bokoloneale. Mopresidente wa peleng, Nelson Mandela, o be a kwešiša se, gomme ke ka fao Cuba e bilego naga ya mathomo ka ntle ga kontinente yeo Madiba a e etetšego ge a se no lokollwa kgolegong ka 1990. 8.3. Cuba e tloga e lahlegetšwe ke tše ntšhi ge e be e thuša mekgatlo ya tokologo ya ka Afrika nakong yeo naga ye ya sehlakahlaka se sennyane e be e tlaišega ka tlase ga mapheko ao Amerika e bego e a beile ikonoming ya yona mengwaga e lesomehlano. Mathata a ikonomi ya Cuba a thoma go se sa laolega gomme Mmušo wa Cuba o tloga o hloka thušo. Mexico, Bolivia le Russia di gare ga dinaga tšeo di e filego thušo go nolofatša mathata a mabe go fetišiša a ikonomi ao sehlakahlaka se se bilego le ona mo mengwageng e mentšhi. 8.4. Kabinete bekeng ye e tsenela meketeko ya go gopola Ntwa ya Cuito Cuanavale ka Angola, yeo e diregilego go tloga ka 1987 go fihla ka 1988. Cuba e bapetše karolo e bohlokwa ka go thuša mekgatlo ya tokologo ya ka Afrika go lemoga dinepo tša yona. Ga go na seo batho ba Cuba ba holegilego ka sona ge ba be ba tlile go re thuša; maikemišetšomagolo a bona e be e le go lwela tokologo ya Borwa bja Afrika go tšwa dinaleng tša bokoloneale. Mopresidente Fidel Castro ka nako yeo o be a hlohleletšwa ke go nyaka go bona diphetogo, gomme o ile a botša makhomoreiti a gagwe gore ba lwela “selo se sebotse kudu go batho”. Go tloga Angola go ya Namibia, le go tloga Algeria go ya Guinea Bissau, Cuba e bapetše karolo e bohlokwa ka go kgatha tema tokologong ya dinaga tše tša Afrika go tšwa bokolonealeng. 8.5. Cuba e tšwetše pele go fa Afrika Borwa meriana le thušo e nngwe ka morago ga 1994, le gonabjale ka nako ya leuba la COVID-19, gomme ke maikarabelo a rena a botho go bontšha gore re batee le batho ba Cuba mo nakong ye ele goreng e boima maphelong a bona. 9. Ketelo ka Kgošikgolo Letsie III 9.1. Kabinete e lemogile le go amogela ketelo ya Kgošikgolo Letsie III wa Lesotho go Mopresidente Ramaphosa, yeo e diregilego ka Labohlano la 18 Hlakola 2022 go la Tshwane. 9.2. Mopresidente Ramaphosa, ka maemo a gagwe bjalo ka Mokgokaganyi wa Southern African Development Community (SADC) go naga ya Lesotho, o ile a boledišana le Kgošikgolo Letsie III ka dikamano le tšwelopele mabapi le tshepedišo ya kgokaganyo ya SADC ka nageng ya Lesotho. Go letetšwe gore Basotho, ka kgokagano ya Mopresidente Ramaphosa, ba tla šoma ka maatla go feleletša tshepedišo ya dimpshafatšo pele ba ka swara dikgethokakaretšo tša go latela, tšeo di beetšwego kgwedi ya Lewedi 2022. B. Diphetho tša Kabinete 1. Kopano ya Dinaga ya Go Phethagatša Mekgwa ya Tumelelano ya Lekgetho go Thibela go Tšhabela Tefelo ya Lekgetho le Mekgwa ya go Efoga go Lefa Lekgetho (BEPS MLI) 1.1. Kabinete e fetišitše go išwa ga BEPS MLI Palamenteng go yo fetišwa. Bjalo ka e nngwe ya dinaga tše 95 tšeo di kgathago tema ka tumelelanong yeo e thomilwego ke Mokgatlo wa Tšhomišanommogo le Tlhabollo ya Ikonomi (OECD) go fokotša menyetla ya go tšhabela lekgetho le mekgwa yeo e sa lokago ya go hlokomologa lekgetho ka dikhamphani tša boditšhabatšhaba, Afrika Borwa e saenne tumelelano ya lekgetho ka Phupu 2017. Ge tumelelano ya lekgetho e se no fetišwa, Afrika Borwa e tla e šomiša mmogo le ditumelelano tše dingwe tšeo e di saennego le dinaga tše dingwe. 1.2. Afrika Borwa ke leloko la OECD gomme e ikgafile go šoma le dinaga tše dingwe go emiša mašokotšo a dikhamphani ao a ntšhwago ka mo nageng go išwa mafelong ao a lefelago lekgetho la tlase goba a sa le lefelego. 2. Phetošo ya Tshepedišo ya Tumelelano ya Lekgetho gareng ga Afrika Borwa le Kuwait 2.1. Kabinete e fetišitše go išwa Palamenteng ga Tshepedišo ya Tumelelano ya Lekgetho yeo e saennwego gareng ga Afrika Borwa le Kuwait. Diphetošo go tumelelano ye, yeo e thomilego go šoma ka 2006, di dirilwe le go saenelwa ka 2021. 2.2. Tshepedišo ya lekgetho e šomana le go efoga go lefa lekgetho gabedi le go thibela go tsenya letsogo koketšong ya sekhwama sa naga ge go etla makgethong a meputso magareng ga dinaga tše tše pedi. 2.3. Ntle le go šomana le go tšhabela lekgetho, ditumelelano tša mohuta wo di lebeletše go hlohleletša go se khute ga tša lekgetho gareng ga dinaga.3. Leano leo le Logagantšwego la Thibelo ya Bosenyi le Dikgaruru (ICVPS)3.1. Kabinete e fetišitše ICVPS gore e phethagatšwe. Leano le le tla šoma bjalo ka sedirišwa sa phethagatšo sa Pego ya tša Polokego le Tšhireletšo yeo e amogetšwego ka 2016. Yona e thekga taba ya gore mmušo ka moka ga wona mmogo le setšhaba go lweng le bosenyi le go thibeleng dikgaruru. 3.2. ICVPS e na le dikokwane tše tshela tšeo di thekganago ebile di amanago, gomme tšona ke, (1) toka yeo e šomago ka go phethagala kgahlanong le bosenyi; (2) dikimollo tša ka pela thibelong ya bosenyi; (3) dikimollo tša thekgo ya batšwasehlabelo; (4) kabo ya ditirelo yeo e šomago ka go phethagala ebile e logagantšwego; (5) polokego ka tlhamego ya tikologo le (6) go kgatha tema ga setšhaba ka mafolofolo. Leano le le lemoga tlhokego ya dikimollo tšeo di lokologilego go šomana le dilo tšeo di hlohleletšago bosenyi tše bjalo ka bohloki, go se lekalekane, tlhokego ya mešomo, boitekanelo bja leago, tša maphelo le thuto. 3.3. Lona le a akaretša go ya le ka metsesetoropo le metsemagae, go balwa le makgotla a ka mošate, bjalo ka batšeakarolo. Go boledišanwe ka botlalo le makala ka moka a mmušo, dikgwebo, ditheo tša diphatišišo le mekgatlo ya setšhaba. Leano leo le fetišitšwego le tsena legatong la Leano la Bosetšhaba la Thibelo ya Bosenyi leo le šomago gabjale. 4. Leano la Naga ya Afrika Borwa la Peeletšo (CIS)4.1. Kabinete e fetišitše go phatlalatšwa ga CIS gore setšhaba se fane ka ditshwayatshwayo go lona. Leano le le lebeletše go bea naga maemong a go ba lefelo le bohlokwa la dipeeletšo ka Afrika ka go šomiša ka botlalo dipeeletšo tša boleng tša go tšwa dinageng dišele le ka mo gae. 4.2. Leano le itheile ka peeletšo ye bohlokwa ya naga le makala a tlhabollo ya ikonomi a bjalo ka (i) ditšhelete, inšorense, dintlo le ditsha, le ditirelo tša kgwebo; (ii) dinamelwa le tshepetšo ya dithoto, (iii) tšweletšobontšhi; (iv) mebaene le go epa; (v) mohlagase, kgase le meetse, le (vi) temo le botswaki bja ditšweletšwa tša temo. 4.3. Le tla ka mekgwa ya peeletšo go goketša dikgwebo tše nnyane, tša magareng le tše nnyanennyane go ba ka lesolong la kgolo ya ikonomi. Leano le tsenya letsogo le ka ditumelelanong tša palo ya go bonala tša selete le dinaga tšeo Afrika Borwa e di saennego. 4.4. Leano le amana le dinepo tša Leano la Bosetšhaba la Tlhabollo, ERRP, Leano leo le Lebeletšwego Leswa la Diintaseteri mmogo le Leano la Bosetšhaba la Mananeokgoparara la 2050 leo le sa tšwago go amogelwa. 4.5. Diprofense tše senyane mmogo le ditoropo tša tšona tšeo di swerego ikonomi di beilwe pele tabeng ya go sepetša leano le, leo e tlo bago tokomane yeo e feletšego yeo e tlo kgonago go fetoga le mabaka a ikonomi.  5. Lenaneo la Bosetšhaba leo le Mpshafaditšwego la Diphedi ka go fapafapana ga tšona (NBF) 5.1. Kabinete e fetišitše NBF gore e phethagatšwe. NBF, yeo Kabinete e e fetišitšego gore e sekasekwe ke setšhaba ka Dibatsela 2020, e hlamilwe go ya le ka Molao wa Bosetšhaba wa Taolo ya Tikologo: wa Diphedi ka go fapafapana ga tšona wa 2004 (Molao wa bo 10 wa 2004). E tla le ka mokgwa woo o logagantšwego, o kgokaganego ebile o swanago taolong ya diphedi ka go fapafapana ga tšona ka makala ka moka a mmušo, mekgatlo yeo esego ya mmušo (di-NGO), lekala la poraefete mmogo le ditšhaba. 5.2. Ka 2018 Setheo sa Bosetšhaba sa Diphedi ka go fapafapana ga tšona sa Afrika Borwa se dirile tekolo yeo e tseneletšego ya saense mabapi le seemo sa diphedi le lefase ka Afrika Borwa. Leanotšhomo leo le mpshafaditšwego la NBF le šomana le matšhošetši ao a laeditšwego go tšwa tekolong ye. 5.3. Lenaneo leo le mpshafaditšwego go boledišanwe ka lona makaleng ka moka a mmušo, dikgwebong tša mmušo, ditheong tša bolotatikologo; di-NGO le ditšhabeng tša ka mo gae. Phethagatšo ya NBF e hlahlwa ke Leano le Leanotšhomo la Bosetšhaba la Diphedi ka go fapafapana ga tšona leo le amogetšwego (la 2015-2025). Afrika Borwa ke yona e rwelego marapo ka go United Nations’ Convention on Biological Diversity, yeo e tšweletšago pele go lotwa ga diphedi ka go fapafapana ga tšona, tšhomišo yeo e swarelelago ya dikarolo tša lona, le kabelano yeo e lekanago ya diputseletšo tšeo di tšwago didirišweng tša tšenethiki. 6. Sethalwa sa Lenaneo la Bosetšhaba la Tlhabollo ya Dikgoba (NSDF)6.1. Kabinete e fetišitše sethalwa sa NSDF gore se phethagatšwe. Sona se beakantšwe go ya le ka Molao wa Peakanyo ya Dikgoba le Taolo ya Tšhomišo ya Naga wa 2013 (Molao wa bo 16 wa 2013) gomme sa fetišwa gore setšhaba se fane ka ditshwayatshwayo go sona ka 2019. Dikakanyo di hweditšwe go tšwa go batšeakarolo ba go fapafapana, go balwa le mekgatlo ya mešomo ya profešenale, makala ka moka a mmušo, dikgwebo tša mmušo le maloko a setšhaba. 6.2. Lenaneo le lebeletše go šomana le go fediša ditlamorago tša tšhomišo ya dikgoba tša bokoloneale le tša mmušo wa kgethollo ka tsela ya maswanedi. Lona le tla ka tsela yeo e nepilego tlhabollong ya dikgoba yeo e išago peakanyong le mokgwataolong wa tšhomišo ya naga. Tokomane e tla humanega websaeteng ya Kgoro ya Temo, Pušetšo ya Naga le Tlhabollo ya Metsemagae (www.dalrrd.gov.za). 7. Pholisi ya Semmušo ya Taolo ya Boitsebišo 7.1. Kabinete e fetišitše Pholisi ya Semmušo ya Taolo ya Boitsebišo go latela dipoledišano tšeo di tseneletšego le setšhaba ka 2021. Pholisi ye e tla tsena legatong la Molao wa Boitsebišo wa 1997 (Molao wa bo 68 wa 1997) woo o šomago gabjale, woo o hlamago Lenaneo Bosetšhaba la Go Ngwadiša Batho (NPR), gape le go hlalosa ka botlalo mošomo wa wona ka direkotong tša kgapeletšo tšeo di beilwego go lona. Molao wo ga o sepelelane le dikokwane tša Molaotheo ya tekatekano, go se kgethologanye mmogo le seriti sa motho. 7.2. Pholisi yeo e fetišitšwego e šišinya NPR e tee ya ditšithale ya batho ka moka – go sa balwe gore ke ba ka mo nageng goba aowa, le gore ke ba bong bofe – bao ba dulago ebile ba kilego ba dula ka mo nageng. E tla gape le ka Mokgwa wa Boitsebišo wa Bosetšhaba (NIS) woo o tlo kgontšhago go lebelelwa dintlha tša motho yo tee fela. NIS e tla kgona gape go šomišana le mekgwa e mengwe ya boitsebišo ka mmušong le ka lekaleng la poraefete. 7.3. Pholisi e tla netefatša gape tšhireletšo ya ditokelo tša maloko a setšhaba sa Lesbian, Gay, Bisexual, Transgender, Intersex, Queer le Asexual.8. Pego ya Manyalo ka Afrika Borwa 8.1. Kabinete e fetišitše Pego ya Manyalo ka Afrika Borwa gore e phethagatšwe. Pego e arabela dikahlolo tše dintšhi tša dikgorotsheko tšeo di humanego dikarolwana tše dingwe tša melao ya gabjale ya manyalo di sa sepelelane le Molaotheo. Yona e beakantše manyalo ka moka gore a phethwe go ya le ka dikokwane tša tekatekano, go se kgetholle le seriti sa motho bjale ka ge seo se boletšwe ka Molaotheong wa Ripaboliki ya Afrika Borwa wa 1996. 8.2. Pego yeo e fetišitšwego e tla dumelela MaAfrika Borwa le badudi ka moka ba mehuta ka moka ya bong, ditumelo le ditšo ka moka go phetha dikamano tša semolao go ya le ka dikokwane tša Molaotheo. Pego e ala tše dingwe tša dikamano tšeo di sa akaretšwago bjalo ka manyalo a bana gape le manyalo ao a dirwago monglenyalo wa bobedi a sego. 9. Pholisi ya Dikgoro tša go tsena ka Nageng (OSBP) 9.1. Kabinete e fetišitše OSBP le leanophethagatšo la yona. Pholisi e lebeletše go sepetša ka mokgwa o tee go sepela ga batho le dithoto gareng ga dikgoro tša go tsena ka Afrika Borwa le dinaga-baagišane. Yona e fa Lenaneo la Dikgoro tša go tsena ka nageng leo le amogetšwego ke Kabinete ka 2018. 9.2. Phethagatšo ya pholisi e tla fediša sephethephethe sa gabjale dikgorong tša go tsena ka nageng sa baeti le bagwebišani. Dikimollo tše ebile gape di bohlokwa maitekelong a naga a go sepetša tumelelano ya AfCFTA. 9.3. Ge e se no šoma ka botlalo ebile e na le melao ya maleba mmogo le tlhabollo ya mananeokgoparara, re lebeletše gore tshepedišo ya dithoto, dinamelwa le batho e tla dirwa ka mokgwa wo bonolo wa ka pela. 10. Go swarwa ga Nakwana ga Komišene ya Mopresidente ya Tša Klaemete 10.1. Kabinete e fetišitše go swarwa ga Komišene ya Mopresidente ya Tša Klaemete ke ba Lekgotla la Bosetšhaba la Tlhabollo ya Ikonomi le Mešomo (Nedlac). Nedlac e tla swara komišene e na le bongwaledi bja yona mengwaga e mebedi goba go se fete fao go kgontšha go tsebišwa ga Molao wa Phetogo ya Klaemete. 10.2. Nako yeo e tla kgontšha komišene – ka tšhomišano le Kgoro ya Dithokgwa, Boreahlapi le Tikologo – go feleletša dinyakišišo tša go lekola seo se hlokegago gape le tša kgwebo bakeng sa go hlangwa ga komišene ka moso go ya le ka Molaokakanywa wa Phetogo ya Klaemete. 11. Sethalwa sa Pego ya Pholisi ya Bosetšhaba ya Ditimela 11.1. Kabinete e fetišitše sethalwa sa Pholisi ya Bosetšhaba ya Ditimela. Pholisi e tla hlahla ge go etla tlhamong ya mokgwa wa dinamelwa woo o šomago ka go phethagala woo ka kgonago go phadišana ka mo gae le maemong a boditšhabatšhaba. 11.2. Pholisi e šišinya dikimollo tšeo di tla tšweletšago pele dipeeletšo ka ditirelong tša dithoto le go rwala batho. E tla re gape ya kaonafatša phihlelelo ka dinagamagae ya ba ya oketša mesepelo go tšweletša pele kgolo ya ikonomi. E tla re gape ya tsenya letsogo tabeng ya go fokotša go tupa ga muši ka ge e šišinya ditheknolotši tša tšenethiki tša ditimela tlhabollong ya ditimela. 11.3. Pholisi e tla humanega ge Kgoro ya Dinamelwa e se no e phatlalatša ka Kuranteng ya Mmušo. C. Molaokakanywa 1. Molaokakanywa wa Bolaodi bjoo bo Ikemetšego bja Mellwane ya Mebasepala (IMDA) wa 2022 1.1. Kabinete e fetišitše go išwa ga Molaokakanywa wa IMDA wa 2022 Palamenteng go yo sekasekwa go tsenelela. Molaokakanywa o phatlaladitšwe gore setšhaba se fane ka ditshwayatshwayo go wona ka Phupu 2020, gape le dipoledišano ka ditshwayatshwayo tšeo di tšwago setšhabeng.1.2. Molaokakanywa o hlalosa tshepedišo ya pušo ya IMDA. Ditšhišinyo tša wona di akaretša go hlalosa ka botlalo nako yeo maloko a Boto a tlo šomelago IMDA le gore a šoma mošomo wa nakwana, ntle le Modulasetulo yoo yena a ka e šomelago mehla le mehla. O hlahla gape IMDA tshepedišong ya go bea mellwane. D. Tiragalo yeo e sa Tlago 1. Ketelo go la Middle East 1.1. Mopresidente Ramaphosa o tla eta pele kemedi ya Ditona go ya go Pontšho ya go Tsenelwa ke Dinaga tša Lefase (World Expo) go la Dubai ka nageng ya United Arab Emirates ka Mošupologo wa la 28 Hlakola 2022. Afrika Borwa e kgatha tema ka pontšhong ka go ba le moagwana woo o bontšhago bohwa bjoo naga e humilego ka bjona mmogo le menyetla ya dipeeletšo. E. Melaetša 1. Ditebogišo Kabinete e rometše ditebogišo le go akela mahlatse le mahlogonolo go: Sehlopha sa Afrika Borwa sa Basadi sa Khirikhethe, seo se phagamišitšego leina la Afrika Borwa phadišanong ya Sebjana sa Lefase sa ICC sa Khirikhethe ya Basadi go la New Zealand. Bona ba fentše Dinkgwete tša gabjale tša Lefase elego England papading ya bona ya boraro, gomme ba kgonne go fenya dipapadi tše nne thonamenteng go fihla gabjale. 2. Matshidišo Kabinete mmogo le Mopresidente Ramaphosa ba rometše matshidišo go mmušo le batho ba Ripaboliki ya Zambia go latela go hlokofala ga Mopresidente wa peleng, Rupiah Bwezani Banda (85). Kabinete e rometše matshidišo go ba lapa le bagwera ba: Morena Michael Spicer (68), Hlogophethiši (CEO) ya peleng ya Business Leadership South Africa, yoo a bapetšego karolo e bohlokwa ya go hlama kamano e tiilego gareng ga dikgwebo le mmušo. Morena Luzuko Koti (47), Molaodi wa peleng wa Dikgokagano ka go Nelson Mandela Foundation, gape o bile Molaodi wa Kgwebo ka go Channel Africa. Morena Sheik Abdul Gamiet Gabier (86), Mopresidente wa Bophelo ka Moka wa Muslim Judicial Council South Africa, yoo e bego e le seithuti sa go tuma, molwelasetšhaba le mohlami wa Al-Azhar Institute ya Cape Town. F. Go ThwalwaBatho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba.1. Maloko ao esego Malokophethiši a National Housing Finance Corporation: (a) Morena Luthando Vutula; (b) Morena Thembinkosi Bonakele;(c) Mme Seithati Bolimpobo;(d) Mme Thembisile Chiliza;(e) Mme Palesa Kadi; (f) Mme Philisiwe Mthethwa;(g) Morena Thulani Mabaso;(h) Morena Paul Heeger;(i) Morena Velile Cecil Dube;(j) Mme Tshepiso Kobile; and (k) Mme Ayesha Seedat.2. Morena Lwazi Mboyi bjalo ka Hlogophethiši ya Cross-Border Road Transport Agency.3. Mme Nozipho Mdawe bjalo ka Hlogophethiši ya Air Traffic and Navigation Services.4. Mme Tshepo Kgare bjalo ka Hlogophethiši ya Railway Safety Regulator. 5. Morena Brenton Van Vrede bjalo ka Molaodiphethiši wa Taolo ya Tshepedišo ya Dimphiwafela ka go South African Social Security Agency.Dipotšišo: Mme Phumla Williams – Seboleledi sa Kabinete Mogala: 083 501 0139"
"Pego ya Kopano ya Kabinete ye Swerwego ka Dikgokagano tša Bidio ka Laboraro, 6 Moranang 2022",6 Apr 2022,https://www.gov.za/speeches/statement-cabinet-meeting-6-april-2022-6-apr-2022-0000,https://www.gov.za/nso/speeches/statement-cabinet-meeting-6-april-2022-6-apr-2022-0000,"A. Merero ye Bohlokwa Seemong sa Bjale1.  Khonferense ya Bone ya Afrika Borwa ya Dipeeletšo (SAIC)1.1.  Kabinete e amogetše thumo ye atlegilego ya khonferense ya bone ya SAIC yeo e bego e swaretšwe gola Sandton Convention Centre, Johannesburg ka Labone, 24 Hlakola 2022, fao go yona babeeletši ba ka mo nageng le ba boditšhabatšhaba ba dirilego dikano tša dipeeletšo tše diswa ka mo nageng ya gaborena.1.2.  Naga ya gaborena e amogetše dikano tša dipeeletšo tše 80 tša palomoka ya go lekana R322 bilione. Se se hlatlošitše palomoka ya dipeeletšo go fihla R1.14 trilione, yeo e sa laetšego fela 95% ya nepo ya dipeeletšo tša rena eupša e re bea maemong a go fetiša R1.2 trilione ya nepo ya dipeeletšo tša rena mo mengwageng ye mehlano ye tlago.1.3.  Maikgafo a a dipeeletšo a kgonthišiša seemo sa naga ya gaborena bjalo ka naga yeo batho ba ka kgethago go beeletša go yona.1.4.  Go fihla gabjale, R316 bilione ya maikgafo ao a dirilwego a beeleditšwe diprotšekeng tše 46 tšeo di phethagaditšwego ka botlalo le tše dingwe tše 57 tšeo di santšego di tšwelapele. Kabinete e lemogile dikano tše di dirilwego kua morago goya le ka fao go filwego pego khonferenseng, tšeo di akaretšago magareng ga tše dingwe mabokgoni a maswa mo mafapheng a go fapafapana go swana le difatanaga, tšweletšo ya dijo, meriana ya ka dikhemising le disenthara tša titšithale.1.5.  Kabinete e ipileditše go mafapha ka moka a setšhaba go thekga magatotharollo a a bohlokwa ge re le gare re šoma mmogo go theoša palo ya godimo ya tlhokego ya mešomo yeo e hlatlogetšego godimo go fihla go 35.3%, goya le ka dipoelo tša Dinyakišišokakaretšo tša Kotara le Kotara tša Dipalo tša Bašomi tšeo di lokolotšwego ke ba Dipalopalo tša Afrika Borwa malobanyana mo. 2. Phedišo ya Maemo a Masetlapelo a Bosetšhaba 2.1.  Kabinete e amogetše go fedišwa ga Maemo a Masetlapelo a Bosetšhaba ao a tsebagaditšwego ke Mopresidente Cyril Ramaphosa ka Mošupologo, 4 Moranang 2022. Phenyo ye e kgonagetše ka baka la bopelotelele bja MaAfrika Borwa bao ba obametšego magato a polokego a Bolwetši bja Coronavirus (COVID-19) ao a hlamilwego ke mmušo go phološa maphelo le mekgwa yeo batho ba iphedišago ka yona.2.2.  Leuba le goyapele le tla laolwa goya ka Molao wa Bosetšhaba wa Maphelo, 2003, (Molao 61 wa 2003). Seakanywa sa melao ya maphelo yeo e tlo hlamago Molao wa Bosetšhaba wa Maphelo wa 2003 se buletšwe batho ka moka go fihla ka 16 Moranang 2022. 2.3.  Kabinete e gopoditše batho ka moka ka mo nageng go tšwelapele go tšea magato a maleba a thibelo go itšhireletša le go šireletša ba bangwe kgahlanong le diphetelo tša COVID-19. Se se akaretša go hlapa matsogo a rena kgafetšakgafetša ka meetse le ka sesepe goba ka go šomiša sanithaesa sa diatla sa go tswakwa ka alekhohole ya go feta 70%, ka go apara dimaseke tša go pipa dinko le melomo ge ba le ka gare ga meago, ka go šielana sekgala se ka bago mithara o tee, ka go bula mafastere gore go tsene moya le ka go hlaba meento.2.4.  Meento ya COVID-19 e nale mohola ka go thibela malwetši a mašoro, go amogelwa maokelong le go efoga mahu a go hlolwa ke COVID-19. Itšhireletše o be o šireletše le bao o ba ratago ka go etela lefelo la kgauswi le wena la meento gore o yo hlaba moento ntle le tefo, ešita le ge o sena peakanyetšo ya goya go hlaba.3.  Go Hudugela Kgašong ya Titšithale3.1.  Go fegwa ga Letšatši la go Tingwa ga Dikgašo tša Megala go tloga ka 31 Hlakola go fihla ka la 30 Phupu 2022 go fa mmušo nako ye lekanego ya go phethagatša ka botlalo go lokelwa ga mapokisana a dikgašo tša ditšithale (di-STB) go magae ao a ingwadišitšego ka nako ebile a nale maloka a go fiwa ona mapokisana ao pele ga ge dikgašo tša megala di tingwa.3.2.  Kgoro ya Dikgokagano le ya Ditheknolotši tša Titšithale e tla netefatša gore magae ka moka a 507 251 ao a ingwadišitšego pele ga la 31 Diphalane 2021 a hlomeseditšwe dikgašo tše tša ditšithale pele ga la 30 Phupu 2022. Magae a 260 868 ao a ingwadišitšego magareng ga la 31 Diphalane 2021 le la 10 Hlakola 2022 a tlo kgokaganywa dikgašong tša titšithale ka mapokisana a bona a di-STB pele ga la 30 Lewedi 2022.3.3.  Kabinete e nale boitshepho bja gore phethagatšo ya kgato ye e tla thekga tshepedišo ya go fetogela kgašong ya titšithale gotee le maphoto a maemo a godimodimo a diyalemoya ao a tlo lokollwago ka morago.4.  Go Lwantšha Bosenyi le Bomenenene 4.1.  Kabinete e lebogišitše Mokhomišinare wo moswa wa Bosetšhaba wa Maphodisa wa naga, Jenerale Sehlahle Fannie Masemola, morago ga thwalo ya gagwe malobanyana mo ka Mopresidente Ramaphosa. Jenerale Masemola o nale rekhoto ya maemo a godimo ya go fihlelela dimaka go tša sephodisa go ralala Afrika Borwa.4.2.  Kabinete e amogetše ditaelo tša kiletšo tšeo di filwego Yuniti ya Kamogo ya Dithoto ya Lekgotla la Bosetšhaba la Bosekiši (NPA) ka Kgorotsheko ya Godimo ya Gauteng kgahlanong le bao ba amegago go thekga ka ditšhelete go rekwa ga Moepo wa Malahla wa Optimum ka R2.1 bilione ka 2016 ka khamphani ya go laolwa ke lapa la ga Gupta ya go bitšwa Tegeta Exploration and Resources.4.3.  Diphetho tše tša kgorotsheko, tša go laetša lemanoga le nago le mohola la go logelwa maano ke NPA le Lebotho la Sephodisa sa Afrika Borwa la Nyakišišo ya Melato ya Maemo a Godimo, di romela molaetša wo bogale mabapi le mabokgoni a mmušo ao a golelago godimo a go swaragana le go Gogwa ga Mmušo ka Nko le go netefatša gore bao ba amegago ba rwešwa maikarabelo a mediro ya bona – le gape go amoga, go hwetša le go bušetša morago ditšhelete tše utswitšwego.4.4.  Ka gona go dira gore bao ba amegago bosenying ba ikarabele medirong ya bona, Kabinete e amogetše kahlolo ka Kgorotsheko ya Palm Ridge ya Bosenyi bja Kgwebo bja Moswananoši gola Gauteng kgahlanong le molaodi wa peleng wa ditšhelete wa Eskom ka go timeletša R35 milione go tšwa khamphaning ye ya kabo ya mohlagase ka go ithomela mananeotheko a bofora a go sepetšwa ga malahlaka dinamelwa gotee le maitekelo a go hwetša tšhelete yeo e utswitšwego. 4.5.  Bjalo ka phenyo ye bohlokwa mo phenkgišanong ya setšhaba sa gaborena ya go lwantšha bomenemene, Kabinete e amogetše neeletšo ya karolo ya bone ya pego ya Khomišene ya Dinyakišišo ya Tirelo ya Semolao go tsinkelela go Gogwa ga Mmušo ka Nko. Mopresidente Ramaphosa o tla hlagišetša Palamente magatotharollo a go phethagatša ditšhišinyo tša khomišene ge a romela pego ye feletšego ka botlalo ka la 30 Phupu 2022. 5.  Samiti ye sa Tlwaelegago ya Setho sa Troika ya Ditšhaba tšeo di Hlabologago tša Borwa bja Afrika (SADC) 5.1.  Kabinete e amogetše dipoelo tša Samiti ye sa Tlwaelegago ya Setho sa Troika ye swaretšwego gola Pretoria ka Mošupologo wa la 4 le ka Labobedi la 5 Moranang 2022. Afrika Borwa ebile naga ya go swara samiti ye bjalo ka Modulasetulo wa Setho sa SADC go tša Dipolotiki, Boiphemelo le Tirišano ya Tšhireletšego. Monyetla wa naga ye wa go tsorama setulo se o thoma ka Phato 2021 go fihla ka Phato 2022.5.2.  Samiti ye e amogetše, magareng ga tše dingwe, pego ya mošomo wo dirilwego Morerong wa SADC gola Mozambique (SAMIM). Lebotho la sešole la SAMIM le rometšwe ka nageng ya Mozambique go lwantšha matšhošetši le ditiragalo tša dikgaruru tša go dirwa ka boomo. 6.  Ikonomi 6.1.  Kabinete e amogetše tlhatlošo ya kemedi ya kelo ya dikoloto e bago Moody ka ponelopele ya yona ya Afrika Borwa gore e tieletše go tšwa seemong sa go se kgahliše le sephetho sa yona sa go kgonthišiša gore dikelo tša dikoloto tša Afrika Borwa tša kharensi ya nako ye telele ya dinagadišele le ya ka mo nageng di tlogelwa maemong a ‘Ba2’. 6.2.  Tlhatlošo ye e kgonthišiša mošomo wa mmušo wa go bušetša sekeng tielelo matlotlong a mmušo a naga ye, ya go thekgwa ke kgoboketšo ya lekgetho ya go šoma gabotse go fetiša ka fao go bego go letetšwe ka gona. 6.3.  Dipoelo tša lekgetho tša go thoma ka Moranang 2021 go fihla ka Hlakola 2022, di laeditše gore ba Ditirelo tša Lekgetho la Afrika Borwa ba kgobokeditše tšhelete ya go feta R1.5 trilione. Tšhelete ye e laetša kaonafatšo ya 25% mo ngwageng wa go feta le tlhatlogo ya 15% ka ngwaga wa mafelelo pele ga leuba la COVID-19.6.4.  Mmušo o šomiša lekgetho la tlaleletšo go akgofiša go bewa ga dikoloto ka fase ga taolo le go kalokana le dinyakwa tša tšhoganyetšo tša leago, go hlohleletša tlhomo ya mešomo ka Lesolo la Mopresidente la go Thwalwa ga Baswa, le go thekga lefapha la mmušo la tša maphelo.7.  Kgwedi ya Tokologo7.1.  Ngwaga wo Afrika Borwa e keteka Kgwedi ya Tokologo ka Moranang ka tshepho ye mpshafaditšwego ya bokamoso bjo kaone, ka baka la ge e fetile mengwaga ye mebedi ya masetlapelo ka baka la leuba la lefase ka bophara la COVID-19. Letšatši le la Tokologo la Ngwaga ka Ngwaga le tla ketekwa ka Laboraro, 27 Moranang 2022.7.2.  Ka Letšatši la Tokologo go ketekwa le go rolela kefa batho ka moka bao ka go ikuna ga bona tše ntši ba dirilego gore go kgonagale gore re ipshine ka ditokelo tša botho le tokologo yeo e lego ka gare ga Molaotheo wa go hlomphega kudu lefaseng wa Rephabliki ya Afrika Borwa wa 1996.7.3.  Kabinete e dirile boipiletšo go MaAfrika Borwa ka moka go šoma mmogo ge re le gare re tšwelapele ka phenkgišano ya rena ya go fekeetša ditlamorago tša COVID-19. Ka moka re swanetše go kgatha tema ya rena go bušetša seemo sa ikonomi sekeng, ka Leano la Kagoleswa ya Ikonomi le go Boetšwa Sekeng ga yona, le go godiša dikgwebo tše dingwe tše ntši gore di tle di kgone go hloma mešomo ye mengwe ye mentši.8.  Kgwedi ye Kgethwa ya Ramadan 8.1.  Kabinete e lakaleditše setšhaba sa Afrika Borwa sa Mamoslemo Kgwedi ye Kgethwa ya dišegofatšo ya Ramadan. Ramadan e ketekwa ngwaga ka ngwaga go potologa lefase ka dithapelo, go ikuna dijo le ditiragalo tša dipelo tše borutho. Setšhaba sa Mamoslemo ke karolo ye bohlokwa ya ditšo tša rena tša go fapafapana le semelo sa rena sa bosetšhaba.B.  Diphetho tša Kabinete1.  Seakanywa sa Leano la Makgonatšohle sa Tlhabollo ya Bosetšhaba ya Dikgwepotlana tša Mohlakanelwa (NISED) 1.1.  Kabinete e dumeletše go phatlalatšwa ga Seakanywa sa NISED sa Leano la Makgonatšohle gore setšhaba se fe ditshwayotshwayo tša sona. Leanopeakanyo la mathomo la Mohlakanelwa le Bogwebi le Dikgwebo tše Nnyane le amogetšwe ka 2005. Leanopeakanyo le le NISED ya go tla ka morago ga lona le kgontšha Sengwalwa sa 1995 sa Makgoraditsela godimo ga Leanopeakanyo la Bosetšhaba Tlhabollong le Tlhohleletšong ya Kgwebo mo Afrika Borwa.1.2.  Ge e šetše e amogetšwe, NISED e tla tšeela legato Leanopeakanyo la bjale la Mohlakanelwa la Bogwebi le Dikgwebo tše Nnyane. E tla fana ka tlhako ya tsamaišo go bakgathatema ka moka ba bohlokwa ba mo kamanong ye tlhabollong ya dikgwebo tše nnyane. Yona e hlahla magato a tsamaišo ao a tlo hlahlago mananeo ka moka a go thekga dikgwebo tše nnyane.1.3.  Leanopeakanyo le le šetšane le go atiša go kgatha tema ga dikgwebo tše nnyane ka ikonoming ya go lefišwa metšhelo, go fediša magatotshepedišo a go rarela le go hlohleletša go dirwa ga dikgwebo moroba, kudukudu bahlomi ba dikgwebo tše nnyane.1.4.  NISED ke lenaneo leo le hlotšwego ke ditherišano tša motlalanaga gotee le dikgoro tše maleba didikong tša mmušo tša bosetšhaba, tša profense le tša pušoselegae, dikgwebo, bašomi, dirutegi le ditheo tše maleba tša go fapafapana.2.  Go tsenyeletšwa ga Etšensi ya Ditšhelete ya Dikgwebo tše Nnyane (SEFA) le Etšensi ya Tlhabollo ya Dipankaseboka (CBDA) ka gare ga Etšensi ya Tlhabollo ya Dikgwebo tše Nnyane (SEDA)2.1.  Kabinete e dumeletše katološo ya dikgwedi tše 20 ya go kopantšhwa ga makalakgwebo a mabedi, ebago SEFA le CBDA ka gare ga SEDA. Kopanyo ye mathomong e be e theilwe gore e thome go tsenywa tirišong go tloga ka la 1 Moranang 2022. Kopanyo ye e bile ka morago ga gore Kabinete e dumelele kopanyo ye go netefatša gore mmušo o hloma lekalakgwebo le tee leo le tla kgonago go thekga mošomo wa yona wa go thekga dikgwebo tše nnyane go fihla go tša magareng gotee le dikhamphani.2.2.  Katološo ye e dumeletšwego e tla kgontšha Kgoro ya Tlhabollo ya Dikgwebo tše Nnyane go ruma phetleko ya semolao go kgontšha tikologo ye maleba ya pholisi ye theilwego goya ka molao ya go dumelelwa go hlongwa ga lekalakgwebo le tee fela la SEDA. Lekalakgwebo le tee fela leo le tlabetšwego gabotse ka didirišwa le tla kgontšha thekgo ya go se šitišwe ke selo le ya go otlologa dikgwebong tše nnyane go fihla go tša magareng gotee le dikhamphani. Kabinete e dumeletše thwalo ya Lekgotla la Balaodi la Motšwaoswere la SEFA le SEDA.3.  Melawana ya go Amana le Tšhireletšo, Tšwetšopele, Tlhabollo le Taolo ya Tsebo ya Setlogo (IK) 3.1.  Kabinete e dumeletše go phatlalatšwa ga melawana ya IK gore setšhaba se fe ditshwayotshwayo tša sona. Melawana ya IK e tla kgontšha gore go phethagatšwe  Molao wa IK, 2019 (Molao 6 wa 2019).3.2.  Molawana wo o bolela ka tšhireletšo, tšwetšopele, tlhabollo le taolo ya tsebo ya setlogo. O bolela le ka go hlongwa ga ditheo tša bosetšhaba tša IK; taolo ya maloka a IK a batho setšhabeng. O bolela gape le ka go hlongwa ga sebokakeletšo; temogo ya tšeo batho ba ithutilego tšona kua morago; nolofatšo le tsamaišo ya IK. 3.3.  Melawana ye e šišintšwego e swaragane le, magareng ga tše dingwe, go hlongwa ga Komitikeletšo; ditshepedišo tša tumelelo; ngwadišo ya mabokgoni a ditsebi tša IK; ka fao IK e ka humanwago goba ya šomišwa le go boloka diretšistara tša IK. Melao ye e bolela gape le ka magato a go rarolla dithulano.3.4.  Melawana ye e tla phatlalatšwa kuranteng ya mmušo ebile e ka humanwa wepsaeteng ya Kgoro ya Saense le Diphetogo mo: www.dsi.gov.za. Melawanaye e tla hwetšagala gape le ka maleme ka moka sa semmušo.  4.  Tlhaku ya Ditšhabakopano ya Tirišano ya Tlhabollo ye Swarelelago (UNSDCF) ya 2020-2025 4.1.  Kabinete e dumeletše UNSDCF ya 2020-2025 ya Afrika Borwa gore e phethagatšwe. Tlhaku ye e kgontšha tirišano ya maikarabelo magareng ga mmušo, setšhaba ka kakaretšo le kantoro ya Ditšhabakopano (UN) ye lego ka mo nageng ya Afrika Borwa. 4.2.  UNSDCF e hlatholla dikokwane tše nne tša kakaretšo tše tlago pele tše logetšwego maano go akaretšwa (1) kgolo ya go akaretša bohle, ya toka le ya go swarelela; (2) methopo ya batho le diphetogo tša leago; (3) pušo ye nago le mohola, ya go seketša tšhelete le ya go gatela pele goya ka diphetogo; le (4) tielelo ya klaemete le methopo ya tlhago ye laolwago ka mokgwa wa go logelwa maano.4.3.  Dikokwane tše tša go logelwa maano di amana le Leanotlhabollo la Bosetšhaba la naga ye; Ponelopele ya 2030 le Tlhaku ya Paka ya Magareng, le gape le Dinepo tša UN tša Tlhabollo ye Swarelelago tšeo di phethagatšwago ka kantoro ya UN ye lego ka mo nageng ya Afrika Borwa. Phethagatšo ye e tla dirwa ka leano la mohlakanelwa la go rapa didirišwa.5.  Magato a Bosetšhaba Mmasepaleng wa Metsesetoropo wa Mangaung le Mmasepaleng wa Selegae wa Enoch Mgijima 5.1.  Kabinete e dumeletše magatotharollo a go bewa ka fase ga taolo goya ka Karolo 139(7) ya Molaotheo wa Rephabliki ya Afrika Borwa wa 1996; ge e balwa mmogo le Karolo 150 ya Molao wa Taolo ya Matlotlo a Mmasepala, 2003 (Molao 56 wa 2003), ka Mmasepaleng wa Metsesetoropo wa Mangaung le ka Mmasepaleng wa Selegae wa Enoch Mgijima. Bobedi bja mebasepala ye e be e itemogela mafokodi ao a tseneletšego a ditšhelete le a kabo ya ditirelo lebaka le le telele.5.2.  Lekgotlaphethiši la Profense la Freistata le gapeletšegile go bea Mmasepala wa Metsesetoropo wa Mangaung ka fase ga taolo goya ka Karolo 139(5)(a) le (c) ya Molaotheo ka Manthole 2019. Leano la kgapeletšo la ditšhelete la go boetša seemo sekeng le ile la feletša le phethagaditšwe mmasepaleng wo ka 2020. Ka morago ga go šitwa mengwaga ya go feta ye mebedi go phethagatša leano la go bušetšwa seemo sa ditšhelete sekeng nakong ya ge profense e be e tsena seemo se ka bogare, Mmasepala wo wa Metsesetoropo gabjale o beilwe ka fase ga taolo ya bosetšhaba goya ka Karolo 139(7) ya Molaotheo.5.3.  Mmasepala wa Selegae wa Enoch Mgijima le ona o gapeletšegile go bewa ka fase ga taolo ke Lekgotlaphethiši la Profense la Kapa Bohlabela goya ka Karolo 139(5) (a) ya Molaotheo ka 2018. Le ge go le bjalo, morago ga gore mmasepala o šitwe ke go gatela pele go kaonafatša bodiragatši bja ona bja ditšhelete le bja kabo ya ditirelo, Kabinete e tšeere sephetho sa go bea mmasepala wo ka fase ga taolo ya bosetšhaba.5.4.  Phethagatšo ya go bewa ka fase ga taolo goya ka Karolo 139(7) ya Molaotheo e ra gore mebasepaleng ye ka bobedi, mmušo wa bosetšhaba o tla tšea magato legatong la Lekgotlaphethiši la Profense. Mohuta wo wa magato a go bewa ka fase ga taolo ya bosetšhaba ke kgapeletšo ebile a latela tshepedišo ya go swana le ya Karolo 139(5) ya Molaotheo, ntle fela le gore mmušo wa bosetšhaba o tla thoma go rwala maikarabelo a magato a a go bewa ka fase ga taolo. 5.5.  Go kgontšha mošomo wa go thoma go rwala maikarabelo a, Baemedi ba Bosetšhaba ba Kabinete (NCR) ba tlo thwalwa go se goye kae mebasepaleng ye ka bobedi ga yona. Tona ya Ditšhelete o tla nea NCR maatla a go tšea magato ebile o tla thekgwa ke ditsebi tša dihlopha tša magoro a mehutahuta. Go fihla gabjale ga gona sephetho seo se tšeerwego sa go šwalalanya khansele ya mmasepala goya ka Karolo 139(5)(b) ya Molaotheo.5.6.  Magato a go bewa ka fase ka taolo ya bosetšhaba a tlo thoma go šoma morago ga gore sephetho se se phatlalatšwe semmušo kuranteng ya mmušo ka gare ga Government Gazette, le ge go le bjalo, magato a bjale a Karolo 139(5) a tlo tšwelapele go šoma go fihla ka letšatšikgwedi le. Magato a go bewa ka fase ga taolo goya ka Karolo 139(1) ka Mmasepaleng wa Selegae wa Enoch Mgijima a tlo tšeelwa legato ke magato a Karolo 139 (5) (a) le (c), ao a akaretšago gape le go šitwa ga mmasepala wo go fihlelela ditlamegophethiši tša ona. Tona Kantorong ya Mopresidente, Morena Mondli Gungubele o tla re – mmogo le Tona ya Ditšhelete, Morena Enoch Godongwana le Tona ya Tirišano ya Makala a Mmušo le Merero ya Setšo, Ngaka Nkosazana Dlamini Zuma – ba swara tshedimošetšo ya babegaditaba beke ye tlago go hlatholla magato a a go bewa ka fase ga taolo ya bosetšhaba.C.  Ditiragalo tšeo di Tlago1.  Imbizo ya Mopresidente ya Mmotlolo wa Tlhabollo ya Dilete (DDM)1.1.  Mopresidente Ramaphosa o tla swara Imbizo ya Mopresidente ya DDM Mabaleng a Dipapadi a Petrus Molemela gola Mangaung, Freistata ka Labohlano, 8 le ka Mokibelo, 9 Moranang 2022.1.2.  Imbizo ye, ya go swarelwa ka fase ga morero wo: ‘‘Ga go tlogelwe motho morago’’, e tla sekaseka maemo a kabo ya ditirelo ka profenseng, ya lekola kgatelopele ye fihleletšwego mo go DDM, le gape go bea leihlo magatotharollo a bohlokwa le dithulganyo. 1.3.  Imbizo ya Mopresidente ya DDM ke sefala se bohlokwa sa kgathotema setšhabeng ka gobane e fa badudi ba yona monyetla wa go ntšha sa mafahleng le go fa mopresidente monyetla wa go theeletša batho le go ba araba ka tšeo ba llago ka tšona. MaAfrika Borwa ba ka šala morago ditherišano tše le go kgatha tema go tšona dikgokaganong tša leago ka fase ga #PresidentialImbizo.D.  DitebogišoKabinete e lebišitše ditebogišo tša yona le go lakaletša mahlatse go: Morena Nkosinathi Maphumulo, wa go tsebega ka leina la DJ Black Coffee, yo malobanyana mo a thopilego sefoka sa gagwe sa mathomothomo sa Grammy legorong la “Mmino wo kaonekaone/Albamo ya Elektroniki” ka albamo ya gagwe ya mmino ya go bitšwa Subconsciously, kua moletlong wa difoka tša bo-64 tša Grammy tšeo di swaretšwego kua Las Vegas, Amerika. E.  Bao ba Thwetšwego Mešomong  Batho ka moka bao ba thwetšwego mešomong mangwalo a bona a dithuto a tla tiišetšwa le go netefaletšwa ka maleba.1.  Morena Mpumelelo Tyikwe bjalo ka Mohlankedimogolophethiši le Molaodiphethiši wa Mokgatlo wa Afrika Borwa wa Inšorense ya go Ikgetha ya Kotsi.Dinyakišo: Mme Phumla Williams – Seboleledi sa Kabinete Mogala: 083 501 0139 "
"Pego ya Kopano ya Kabinete ye Swerwego ka Dikgokagano tša Bidio ya Laboraro, 11 Mopitlo 2022",12 May 2022,https://www.gov.za/speeches/statement-virtual-cabinet-meeting-wednesday-11-may-2022-12-may-2022-0000,https://www.gov.za/nso/speeches/statement-virtual-cabinet-meeting-wednesday-11-may-2022-12-may-2022-0000,"Pego ya Kopano ya Kabinete ye Swerwego ka Dikgokagano tša Bidio ya Laboraro, 11 Mopitlo 2022A.    Merero ye Bohlokwa Seemong sa Bjale1.    Taolo ya Masetlapelo Morago ga Mafula1.1.    Kabinete e lebišitše mahloko a yona go batho ka moka bao ba lobilego bao ba phelago le bona mo mafuleng a go setla pelo a malobanyana ao a wetšego dikarolo tša naga ya gaborena, kudukudu KwaZulu-Natal. 1.2.    Tsebagatšo ya Maemo a Masetlapelo a Bosetšhaba gotee le magato a kimollo ya ikonomi maphelong a batho ao a tsebagaditšwego ke Mopresidente Cyril Ramaphosa malobanyana mo, a be a nepile go netefatša kgato ye nago le mohola le ya go rulaganywa ka tsela ye maleba go potologa didiko ka moka ka mmušo, ka Senthara ya Bosetšhaba ya Taolo ya Masetlapelo. 1.3.    R1 bilione ya go tlišwa ke mmušo e gare e šomišwa go thekga maitekelo a kimollo le a go boetša seemo sekeng, go bušetša ditirelo tša motheo sekeng le go fana ka thušo ya botho ka sebopego sa dijo, madulo, tlhwekišo le diaparo. 1.4.    Tshepedišo ya go agaleswa mafelo ao a amilwego ke mafula e šetše e thomile ka ge batho ba naga ya gaborena ba ipopa ngatana ye tee ka maikemišetšo a go thuša bao ba lobilego magae le dithoto tša bona.2.    Tsebišo ya Seemo sa Bolwetši bja Coronavirus (COVID-19) 2.1.    Kabinete e hlobaetšwa ke tlhatlogo ya bjale ya diphetelo tša COVID-19 dikarolong tše dingwe tša naga ya gaborena ebile e hlohleleditše batho ka moka go latela magato a go ihlokomela gore ba itšhireletše kgahlanong le baerase ye ya go iša batho ga maotwanahunyela, kudukudu ka nako ye ya marega.2.2.    Baerase ye e santše e le tlhobaboroko yeo e tšwelago pele ebile meento e sale sebetša sa go ba le mohola kudu sa go itšhireletša. Kabinete e thabišwa ke gore batho ba bantši ba tšea sephetho sa go hlaba meento bjalo ka mekgwa ya bona ya mathomo ya go itšhireletša kgahlanong le COVID-19 morago ga gore dipalopalo tša moragorago di laetše gore re fihleletše phenyo ya go feta seripa sa meento bathong ba bagolo diprofenseng tše tlhano. 2.3.    Kabinete e dira boipiletšo go bao ba sa kago ba hlaba meento go dira bjalo gore ba itšhireletše le go šireletša bao ba phelago le bona. Re swanetše go tšwelapele go obamela magato ka moka a thibelo ya COVID-19, go akaretšwa le go apara maseke wa go pipetša nko le molomo, go hlapa matsogo ka meetse le ka sesepe goba ka go šomiša sanithaesa sa diatla sa go tswakwa ka alekhohole ya go feta 70%, le go šielana sekgala sa go bolokega se ka bago mithara o tee. 3.    Thušo ya Tšhelete ya Kimollo ya Masetlapelo a Leago (SRD) 3.1.    Kabinete e hlohleleditše badudi bao ba amogelago Thušo ya tšhelete ya SRD ya R350 go dira dikgopelo gape morago ga gore go tsebagatšwe melao ye meswa ya go laola dikgopelo le maswanedi a go hwetša thušo ye ya tšhelete.3.2.    Dikgopelo di ka dirwa wepsaeteng ya Etšensi ya Afrika Borwa ya Tšhireletšego ya Leago (SASSA) mo go https://srd.sassa.gov.za/. Peakanyo ya dikgopelo e butšwe ka la 23 Moranang 2022 ebile ke tshepedišo yeo e dirwago ka mokgwa wa titšithale ka moka ga yona go kgontšha gore dikgopelo di dirwe ka bonako. 3.3.    Thušo ye ya tšhelete ya kimollo ke boikokotlelo bja go bolokega go malapa a go ihlokela bao ge nkabe e se ka yona ba ka be ba amilwe gampe ke lemena la bohloki le tlhokego ya mešomo. Mmušo o ikgafetše go fana ka thušo ya leago go bao ba lego kotsing gore le bona ba kgone go fihlelela dinyakwa tša motheo.4.    Polokego le Tšhireletšego 4.1.    Kabinete e tšwelapele go sola ka bogale dipolao tša go setla pelo tša basadi ebile e amogetše magato a bonako ka bahlankedi ba phethagatšo ya molao ge ba kgonne go golega bagononelwa ba go amana le lehu la Mohumagatšana Hillary Gardee (28), wa kua Kamagugu gola Mpumalanga. Kabinete e sotše gape le polao ya batho ba tshela kua Khayelitsha, Motsekapa. Dipolao tše tša go setla pelo ke segopotšo go rena sa gore re swanetše go dira tšohle bjalo ka setšhaba go fediša dikgaruru ka kakaretšo le dikgaruru tša go ikala ka bong le polao ya basadi (GBVF). 4.2.    Kabinete e hlohleleditše batho ka moka ka mo nageng go šomišana le mmušo go lwantšha bosenyi le GBVF. Re le mmogo re ka netefatša gore setšhaba sa gaborena le mebila e bolokegile bathong ka moka, go akaretšwa batšofadi, basadi le bana.5.    Ikonomi5.1.    Kabinete e amogetše pulo ya semmušo ya fabriki ya go foroma ditena ya Corobrik Kwastina gola Driefontein profenseng ya Gauteng ka Mopresidente Ramaphosa ka Laboraro, 4 Mopitlo 2022. Faporiki ye ye tšwago pele ka theknolotši ya sebjalebjale e bopa karolo ya dipeeletšo tša R800 milione, tša go gata ka mošito o tee le dipeeletšo tše dingwe gape tša go lekana R200 milione tšeo go lebeletšwego gore di tla oketša mešomo ya tšweletšo ya lekgwara ka Corobrik gola KwaZulu-Natal. Corobrik ke ye nngwe ya dikgwebo tše mmalwa tšeo di phethagaditšego kgoeletšo ya Mopresidente Ramaphosa dikgwebong tša Afrika Borwa le tša boditšhabatšhaba go beeletša ikonoming ye.5.2.    Kabinete e lemogile gore ikonomi ye fokolago ya haedrotšene e tsošološitšwe ge Anglo American e tsebagatša lori ya go sepela ka haedrotšene. Lori ye yeo go dirilwego diphetogo go yona gore e sepele ka haedrotšene go tšwa go disele, le go sepela gape ka dipeteri tša mohuta wa lithium-ion ke ya mathomothomo lefaseng. Ikonomi ya haedrotšene e hlaotšwe bjalo ka yeo e tlago pele ga tšohle godimo ga ikonomi ya naga ya borena ya go ikala ka tlhago, le go sepetša kgolo ya ikonomi le tlhomo ya mešomo. 5.3.    Kabinete e amogetše dipeeletšo tše dingwe ka gare ga ikonomi ya gaborena ka khamphani ya dijo ya Ireland ya go bitšwa The Kerry Group, yeo e butšego polante ye mpsha ya go bitša R650 milione kua Hammarsdale, KwaZulu-Natal yeo e nepilego go tšweletša dijo tša go swarelela nako ye telele kontinenteng. Polante ye ke ya moswananoši ka baka la gore e thekga mekgwa ye mmalwa ya go swarelela lebaka le le telele go akaretšwa didirišwa tša tšhomišo ya fase ya enetši, go fehlwa ga mohlagase ka seetša sa letšatši go fokotša tirišo ya mohlagase go tšwa go tšweletšo ya mohlagase ya ka mo nageng, tšhomišo ya phišo ge go fišwa dilahlwa go fehla mohlagase, le mekgwa ya go šoma gabotse ya go ageletša meetse, go a šomiša seswa le go fokotša tšhomišo ya ona. Khamphani ye ya Kerry Group e fihlile ka mo Afrika Borwa ka 2011, le gona dipeeletšo tša yona tšeo di tšwelago pele ke sešupo sa gore Afrika Borwa e santše e le naga ya boikgethelo dipeeletšong.5.4.    Dipeeletšo tše di gata mohlaleng wa tsebagatšo ya bene yeo e dirilwego ka mo nageng ya Isuzu D-Max gola Gqeberha kua Kapa Bohlabela kgwedi ya go feta. Mohuta wo moswa wa D-MAX ke seka sa go rweša kgare maikgafo a Isuzu ka mo Afrika Borwa ebile ke ye nngwe ya dikatlego tšeo di fihleletšwego ka fase ga Lenaneotlhabollo la Tšweletšo ya Difatanaga (APDP). Lenaneo la APDP ke setlamo sa tlhohleletšo ya botšweletši intastering ya dikoloi leo nepokgolo ya lona e lego go hlohleletša palo ya godimo ya dikoloi tšeo di tšweletšwago mo intastering ya difatanaga yeo go boletšwego ka yona, go tlhohleletša boleng bja tlaleletšo lefapheng la intasteri ya dikoloi gore go hlongwe mešomo go potologa makala le dikgwebokamano ka moka tša difatanaga. Go tla dirwa tšhelete ya go balelwa R2,8 bilione go Makala le dikgwebokamano tša tšweletšo ya ka mo nageng ka magatotatelano a APDP. Dipeeletšo tše di tla hloma mešomo ya thwi ya go feta ye 1 000 polanteng le go thwala ka tsela ya go rarela batho ba go lekana 24 000 gomme se se tla thuša kudu go kaonafatša setšhaba mo seleteng se. 6.    Indaba ya tša Meepo6.1.    Tiragalo ya Indaba ya Meepo ya Afrika ya 2022 yeo e bego e swaretšwe kua Sentharengkgoparara ya Boditšhabatšhaba gola Motsekapa go thoma ka la 9 go fihla ka la 12 Mopitlo 2022 ke ye nngwe ya difala tše kgolokgolo tša dikopano le tša kgwerano magareng ga bakgathatema ka moka intastering ya meepo. Morero wa tiragalo ye ke wo: “Mpshafatšo ya Meepo ka mo Afrika: Go Beeletša ka gare ga Diphetogo tša Enetši, ESG, le Diikonomi”.6.2.    Kabinete e nale tshepho ya gore Indaba ye ya Meepo e tla thuša go laetša le go hlohleletša Afrika Borwa go ba naga ya boikgethelo dipeeletšong.6.3.    Afrika Borwa e amogela dipeeletšo tšeo di dirilwego ka mo nageng ya gaborena ebile e ikgafetše go hlola maemo a go kgontšha phethagalo ya kgolo ye akaretšago ya ikonomi le diphetogo ikonoming.7.    Dikamano tša Boditšhabtšhaba le tša Dilete7.1.    Kabinete e amogetše Kopano ya malobanyana mo ya Mopresidente Ramaphosa ge a be a kopana le Mopresidente Joe Biden wa Amerika, Mopresidente Emmanuel Macron wa Fora le Mopresidente Hakainde Hichilema wa Zambia difaleng tša go fapafapana.7.2.    Dikopano tše di kgontšhitše Mopresidente go matlafatša dikamano tša magareng ga dinaga magareng ga Afrika Borwa le mebušo ya dinaga tšeo e gweranego le tšona mererong ye bohlokwa ya dilete le ya boditšhabatšhaba, go karetšwa le go tla ka tharollo ya go rena moya wa khutšo dithulanong tša Ukraine.B.    Diphetho tša Kabinete1.    Diboutu tša Tekanyetšokabo1.1.    Kabinete e dira boipiletšo go badudi ka moka go šala morago Diboutu tša go fapafapana tša Tekanyetšokabo tša go tla ka dikgoro tša mmušo tša bosetšhaba le ka Kantoro ya Mopresidente gore ba tle ba kgone go netefatša gore mmušo o wa ikarabela diphethong tša ona. 1.2.    Ka nako ya Diboutu tša Tekanyetšokabo, dikgoro ka moka di fana ka tlhalošo ye tseneletšego ya dithulaganyo tša ona le ka mananeo ao a beilwego pele a ngwaga. Diboutu tša Tekanyetšokabo di nepile go netefatša gore dikhwama tša mmušo di šomišwa ka pabalelo gore di tle di kgone go fihlelela dinyakwa tša batho setšhabeng. 1.3.    Diboutu tše tša Tekanyetšokabo di fana gape le ka monyetla wo mobotse go Ditona gore ba kgone go hlatholla goya pele mošomo wa mmušo, go akaretšwa le dikatlego le ditlhotlo. 2.    Phethagatšo ya Leanopeakanyo la Gase ya Petroleamo yeo e Fetošeditšwego Diela (LPG) 2.1.    Kabinete e dumeletše go hlongwa ga Phethagatšo ya Leanopeakanyo la LPG, leo le phatlaladitšwego ka Hlakola 2022. Leanopeakanyo le le nepile go oketša intasteri ya LPG ka mo nageng. LPG e tla ba le mohola wo mogolo go fetošafetoša methopo ya enetši. 2.2.    Leanopeakanyo le, magareng ga magatotharollo a mangwe, le tla laola go bewa ga ditheko magatong a dikgwebokamano le go thekga bohlami bja disilintere tša LPG ka mo nageng. Le tla thuša gape go ruta batho setšhabeng ka mehola ya go šomiša LPG bjalo ka mokgwa wo mongwe wa enetši. 2.3.    Leanopeakanyo le le tla thoma go hwetšagala morago ga ge le phatlaladitšwe ke Kgoro ya Methopo ya Diminirale le Enetši mo go www.dmr.gov.za.3.    Tlhako ye Logetšwego Maano ya Bosetšhaba ka Temošo ya Ditokelo tša bao ba Phelago ka Bogole – Kwalakwatšo ya Masolo a Batho ba go Phela ka Bogole 3.1.    Kabinete e dumeletše Tlhako ye Logetšwego Maano ya Bosetšhaba godimo ga Temošo ya Ditokelo tša Digole – Go Hloma Masolo a Batho ba go Phela ka Bogole. Tlhako ye e nepile go fa tlhahlo go bobedi mafapha a praebete le a setšhaba go netefatša gore ditokelo tša batho ba go phela ka bogole di a šireletšwa, goya le ka fao di hlalošitšwego ka gare ga Molaotheo wa Rephabliki ya Afrika Borwa wa 1996. 3.2.    Tlhako ye e fana ka setlabakelo seo se tla thušago go fediša mapheko a semorafe ge go tšewa diphetho, kudukudu diphetho tša go amana le batho ba go phela ka bogole. E thuša gape le ka go lemoša batho ba go phela ka bogole go tseba ditokelo tša bona goya le ka fao di šireleditšwego ke Molaotheo. Tlhako ye e fana le ka tlhahlo, dipego tša babegaditaba le go lemoša batho setšhabeng ka ditokelo tša batho ba go phela ka bogole.E kgontšha Sengwalwa sa Makgoraditsela ka Ditokelo tša Batho ba go Phela ka bogole. Afrika Borwa ke ye nngwe ya dinaga tša go tsenela Kwanokgoparara ya Ditšhabakopano (UN) ka ditokelo tša Batho ba go Phela ka Bogole le Tshepedišo ya UN Kwanong ya Afrika ka Ditokelo tša Botho le Ditokelo tša Batho ba go Phela ka Bogole (Tshepedišo ya Afrika ya Ditokelo tša Digole).3.3.    Tlhako ye e rerišanwe le bakgathatema ka moka, go akaretšwa le Khansele ya Bosetšhaba ya Bašomi le Tlhabollo ya Bosetšhaba 4.    Samiti ya Tsamaišo ya Naga le Pušetšo ya Naga Mafelong a Dinagaborekwa4.1.    Kabinete e dumeletše go swarwa ga Samiti ya Tsamaišo ya Naga le Pušetšo ya Naga  Mafelong a Dinagaborekwa ka Labohlano, 27 le ka Mokibelo, 28 Mopitlo 2022 gola Gauteng.4.2.    Kabinete e amogetše Pego ya Maikemišetšo ka Tsamaišo ya Naga le Pušetšo ya Naga Mafelong a Dinagaborekwa ka Hlakola 2021. Kabinete e file tlhahlo ya gore ditherišano tša goya pele di swarwe gotee le bakgathatema ba maleba.4.3.    Samiti ye e tla ba tatelano le pheletšo ya mošomo wo o dirilwego ngwageng wa go feta, fao dikgopolo tša bakgathatema ba go fapafapana di tla akaretšwago. C.    Ditiragalo tšeo di Tlago1.    Khonferense ya Bohlano ya Lefase ka Bophara ya Phedišo ya Tšhomišo ya Bana Bokgoba1.1.    Afrika Borwa e tla swara Khonferense ya Bohlano ya Lefase ka Bophara ya Phedišo ya Tšhomišo ya Bana Bokgoba kua Sentharengkgoparara ya Boditšhabatšhaba ya Durban gola KwaZulu-Natal go thoma ka Lamorena, 15 go fihla ka Labohlano, 20 Mopitlo 2022. Ke lekga la mathomothomo Mokgatlo wa Boditšhabatšhaba wa Bašomi (ILO) o swara khonferense ye ka mo Afrika. 1.2.    Baetapele ba mebušo, ditona tše 120, baemedi ba seboka sa boraro ba dinaga tše 187 tše lego maloko a ILO, dietšensi tša UN, ditheo tša thuto, mekgatlo yeo e thomilwego setšhabeng, babegaditaba le mekgatlo setšhabeng go letetšwe gore e be gona khonferenseng ye.1.3.    Tiragalo ye e tla fa Afrika Borwa monyetla wa go hlagiša Molaotheo wa naga ye ka ge o šireletša ditokelo tša bana. Naga ye e tla kopana le dinaga tša go fapafapana tšeo di lego pejana ga rena go fedišwa tšhomišo ya bana bjalo ka makgoba le go ithuta go tšwa go bona. 2.    Imbizo ya Mopresidente ya Mmotlolo wa Tlhabollo ya Dilete (DDM) 2.1.    Mopresidente Ramaphosa o tla swara Imbizo ya Mopresidente ya DDM gola  Mpumalanga ka Labohlano, 20 Mopitlo 2022 ka fase ga morero wo: “Ga go tlogelwe motho morago”. Bjalo ka sefala se bohlokwa sa kgathotema setšhabeng, Imbizo ye e dumelela Mopresidente go kgokagana thwi le bakgathatema ba go fapafapana – kudukudu baduding ba dinagamagae – le go theeletša dillo le ditlhotlo tša bona ka nepo ya go di rarolla.2.2.    Imbizo ya Mopresidente ya DDM e nepile gape le go tloša tseleng mapheko a go šitiša kabo ya mohlakanelwa ya ditirelo le go hlohleletša kgathotema setšhabeng ka go tsamaišana le DDM.2.3.    MaAfrika Borwa ba ka šala morago le go kgatha tema ditherišanong tša dikgokagano tša leago ka fase ga hashtag #PresidentialImbizo.3.    Kgwedi ya Afrika 3.1.    Meketeko ya ngwaga ka ngwaga ya Kgwedi ya Afrika ka Laboraro, 25 Mopitlo e gare e ya ketekwa ka fase ga morero wo: “Ngwaga wa Phepho: Go tiišeletšwa phepho le tšhireletšego ya dijo kontinenteng ya Afrika”. 3.2.    Bjalo ka karolo ya ponelopele ya lebaka le le telele yeo e theilwego ka gare ga Lenaneothero la 2063 (leo e lego seakanywa sa Afrika sa tlhabollo go fihlelela tlhabollo ye akaretšago le ya go tšea nako ye telele go hlabolla seemo sa ikonomi maphelong mo mengwageng ye 50 ye tlago), morero o šeditše mabokgoni a batho ba Afrika go lebeletšwe kudu basadi, batšwamahlalagading le bana. Se se bohlokwa tlhabollong ka ge se tliša maphelo ao a kaonafetšego go motho mang le mang, letseno leo le hlatlogetšego godimo le meputso yeo e kaonafetšego ya dinaga.3.3.    Tiragalo ya go itshwanetša e le noši ya meketeko ya Kgwedi ya Afrika ke Beke ya Afrika ya Dikgokagano, yeo e tlo swarelwago kua Constitutional Hill gola Johannesburg go thoma ka la 23 go fihla ka la 27 Mopitlo 2022. 3.4.    Kgwedi ya Afrika ke monyetla wa go hlohleletša botee bja Afrika le momaganyo ye tseneletšego ya dilete tša yona, le go ikgafa ka leswa katlegong ye swanago ya Afrika. Kabinete e gopotša motho mang le mang gore kgahlego ya rena ya bosetšhaba ke monwana le lenala le tielelo ya Afrika, botee le katlego. D.    Melaetša1.    Mahloko     Kabinetee e lebiša mahloko a yona go malapa le bagwera ba: Mme Phindile Xaba (53), yo a bilego le mošomo wo motelele wa go hlomphega intastering ya babegaditaba, ka mo Afrika Borwa le ka mošate. O šomile bošego le mosegare go kaonafatša naga ya gaborena. Motseta Silumko Sokupa (74), yo a hlanketšego Etšensi ya Tšhireletšego ya Mmušo maemong a go fapafapana mo mošomong wa gagwe wa go tšea nako ye telele le wa go hlomphega Ditirelong tša Mmušo.Moprofesara Francis Wilson (83), raikonomi wa go tsebega kudu le mothomi wa Yuniti ya Bašomi ya Borwa bja Afrika le ya Tlhabollo ya Dinyakišišo.E.    Bao ba Thwetšwego Mešomong Batho ka moka bao ba thwetšwego mešomong mangwalo a bona a dithuto a tlo netefatšwa le go tiišeletšwa ka tsela ye maleba.1.    Ngaka Kesavan Naidoo bjalo ka Motlatša Molaodipharephare (DDG): Tlhabollo ya Setheo kua Kgorong ya Tirišano ya Makala a Mmušo (DCoG).2.    Ntate Siphosihle Emmanuel Hlomuka bjalo ka DDG: Thekgo ya Pušoselegae le Taolo ya Magato kua DCoG. 3.    Ntate Risimati Patrick Mathye bjalo ka DDG: Taolo ya Ditirelo tša Meetse le Tlhwekišo kua Kgorong ya Meetse le Tlhwekišo (DWS). 4.    Ntate Collin Xolani Zwane bjalo ka DDG: Taolo, Kobamelo le Phethagatšo kua DWS.5.    Ntate Melanchton Makobe bjalo ka DDG: Kgonthišišo ya Pušo ya SOC le Bodiragatši kua Kgorong ya Dikgwebo tša Mmušo. F.    Kabinete e dumelelane le Ditona ka dithwalo tšeo di latelago:1.    Ntate Bhekuyise Mathews Khenisa bjalo ka Mohlankediphethišimogolwane (CEO) wa Etšensi ya Tlhabollo ya Dintlo (HDA).2.    Mme Joy Keledi Masemola bjalo ka Mohlankedimogolwane wa Ditšhelete (COO) wa HAD.3.    Ngaka Cornelius Ruiters bjalo ka CEO ya Lepelle Northern Water4.    Maloko a Khansele ya Seboka ya Lefapha la Dithokgwa: (a)    Mme Nelly Ndlovu (Modulasetulo);(b)    Mme Makhosazana Mavimbela;(c)    Ntate Dwayne Marx;(d)    Mme Tanucia Coopasamy;(e)    Ntate Tyrone Hawkes;(f)    Ntate Penwell Lunga;(g)    Ntate Michael Peter;(h)    Ntate Bruce Breedt;(i)    Ntate Pierre Tullis; (j)    Ntate Roy Southey;(k)    Ntate Lulamile Xate;(l)    Ntate Mlungisi Bushula;(m)    Mme Thandi Mokoena;(n)    Ntate Darryll Sauer;(o)    Ntate Tshepo Makhene;(p)    Mme Pumeza Nodada;(q)    Mme Lindiwe Mavundla; le(r)    Mme Kwena Komape.Dinyakišišo: Mme Phumla Williams – Seboleledi sa Kabinete Sellathekeng: 083 501 0139"
"Pego ya Kopano ya Kabinete ye Swerwego ka Dikgokagano tša Bidio ka Laboraro, 25 Mopitlo 2022",26 May 2022,https://www.gov.za/speeches/statement-virtual-cabinet-meeting-25-may-2022-26-may-2022-0000,https://www.gov.za/nso/speeches/statement-virtual-cabinet-meeting-25-may-2022-26-may-2022-0000,"A.    Merero ye Bohlokwa Seemong sa Bjale1.    Matsapa a go Boetša Seemo Sekeng le go Aga ka Leswa Morago ga Mafula 1.1.    Kabinete e retile le go thabela batho ka moka le mekgatlo ge e tsentšhitše letsogo mo matsapeng a go boetša seemo sekeng le go aga ka leswa morago ga mafula a moragorago a go setla pelo dikarolong tše dingwe tša naga, kudukudu gola KwaZulu-Natal. Kabinete e lebogile gape le mekgatlo ye sego ya mmušo, mekgatlo ya sedumedi, setšhaba ka kakaretšo, bengdikgwebo le mekgatlo ya go imolla batho maima a bona yeo e abetšego batho dijo, diaparo, mapai, diphuthelwana tša mengatana ya lehlapo, diyunifomo tša dikolo go malapa ao a wetšwego ke masetlapelo a gore ba kgone go fihlelela dinyakwa tša bona tša motheo.1.2.    Senthara ya Bosetšhaba ya Taolo ya Masetlapelo e tla kopantšha didiko ka moka tša mmušo mo matsapeng a yona a go fana ka kimollo ya moya wa botho malapeng ka moka ao a amilwego ke mafula. Ditirelo tša go abela batho madulo di gare di abelwa batho ba go feta 7 000 mo dileteng tšeo di amilwego go se lekane le selo gola KwaZulu-Natal. 1.3.    Mošomo o šetše o thomile go aga madulo a lebakanyana a malapa a go angwa ke mafula mo nageng ye lego ya mmušo ye hlaotšwego gola KwaZulu-Natal ka kgonagalo ya gore malapa a a ka šuthišetšwa fao. Kabinete e tiišeleditše maikgafo a mmušo go laola dikhwama tša kimollo ya masetlapelo ka šedi ye kgolo le ka go se fihle selo. Mohlakišipharephare wa Afrika Borwa o fana ka ditirelo tša tlaleletšo tša go bea seemo leihlo le go lebiša dikhwama dinyakweng tše dingwe ka go tsamaišana le peakanyo ya tekanyetšo ya mmušo.2.    Tsebišo ya Seemo sa Bolwetši bja Coronavirus (COVID-19) 2.1.    Kabinete e hlohleleditše batho ka moka mo Afrika Afrika go tšea magato a tlhokomelo go efoga go phatlalala ga COVID-19 morago ga gore dipalopalo tša moragorago di laetše tlhatlogo ye bonagalago ya kelo ya diphetelo le malwetši a go amana le sehla sa marega ka mo nageng. 2.2.    Kabinete e re gopoditše ka moka ga rena go tšwelapele go ihlokomela le go hlokomela ba bangwe ka go hlapa matsogo a rena goba go sanithaesa kgafetšakgafetša, go apara dimaseke ge re le ka gare ga meago, go šielana sekgala sa go bolokega, go bula mafastere gore go hlabele moya le go hlaba meento.2.3.    Meento e santše e le boiphemelo bjo bo kaonekaone kgahlanong le COVID-19 ka ge e thibela malwetši a šoro, go amogelwa maokelong le go efoga mahu a go hlolwa ke COVID-19. Ga go hlokege aterese ya mo dulago pele o ka entelwa. Motho mang le mang, wa go ba le pasa goba a sena yona, a ka hlaba moento ntle le tefo mafelong a bohle a go hlaba meento go potologa naga ka bophara.3.    Semorafe a se fele!3.1.    Kabinete e sotše ka bogale ditiragalo ka moka tša semorafe ka mo nageng, go akaretšwa le ditiragalo tšeo di begilwego Sekolong seo se Phagamego sa Good Hope Seminary le Yunibesithing ya Stellenbosch gola Kapa Bodikela. Ditiragalo tše tša mahlabišadihlong di thulana le metheo ya Molaotheo yeo naga ya rena ya temokrasi e ithekgilego ka yona, yeo e akaretšago seriti sa botho, go se kgetholle ka semorafe, go se kgetholle ka bong, tekatekano le tlhomphano. 3.2.    Molaotheo wa Rephabliki ya Afrika Borwa wa 1996 ke ona o re hlahlago gore re fediše ditiragalo tšeo di tšwago kua morago tša go se hlamatsege tšeo di dirago gore re se be ngatana ye tee le tšeo di abelanago ka toka ka go se swane. Batswadi ba hlohleletšwa go ruta bana go ganetša semorafe le go thabela ditšo tša go fapafapana, bjalo ka karolo ya lesolo la rena la mohlakanelwa la go hlohleletša kago ya setšhaba le phedišano setšhabeng.3.3.    A re šomeng mmogo go bea nyanyeng semorafe nako le nako ge se se thoma go ba setlwaedi sa ka mehla le go romela molaetša wo bogale wa gore semorafe ga sena bodulo ka mo nageng ya gaborena ya temokrasi. 4.    Dikamano tša Afrika Borwa le Germany4.1.    Kabinete e amogetše ketelo ye atlegilego ya semmušo ka Mokhanseliri wa Rephabliki ya Germany, Mohlomphegimogolo Olaf Scholz, go tla ka mo Afrika Borwa ka Labobedi, 24 Mopitlo 2022. 4.2.    Ketelo ye ya Semmušo ka Mokhanseliri Scholz ebile gona ka baka la taletšo ya go tšwa go Mopresidente Cyril Ramaphosa yo a eteletšego pele seboka sa go kgontšha dikamano tše botse tša dilete le tša boditšhabatšhaba, gotee le go goka dipeeletšo tšeo di hlokagalago kudu.4.3.    Baetapele ba bababedi ba boletše ka, magareng ga tše dingwe, mekgwa ya go thoma tirišano magorong a go swana le enetši le phetogo ya klaemete, kgwebišano le dipeeletšo, le magato kgahlanong le COVID-19 le nyakego ya meento. Baetapele ba ba ile ba lebeledišiša kgatelopele ye lego gona kontinenteng ya Afrika le maemong a boditšhatšhaba, go akaretšwa le dithulano nageng ya Ukraine le ditlamorago tša gona go lebeletšwe ikonomi ya boditšhatšhaba le tšhireletšego ya dijo le ya enetši. 4.4.    Germany a se fela mogwebišani wa bobedi wo mogologolo wa Afrika Borwa, eupša ke gape mothopo wa boraro wo mogologolo wa baeti ba moše mmeeletši wo mogolo le mogwebišani go tša tlhabollo. 5.    Khonferense ya Bohlano ya Lefase ka Bophara ka Phedišo ya Tšhomišo ya Bana Bokgoba5.1.    Kabinete e amogetše thumo ye atlegilego ya Khonferense ya Bohlano ya Lefase ka Bophara ka Phedišo ya Tšhomišo ya Bana Bokgoba yeo e bego e swaretšwe gola Durban go thoma ka la 15 go fihla ka la 20 Mopitlo 2022. Bakgathatema go tšwa lefaseng ka bophara ba bile gona khonferenseng ye, yeo e bego e swerwe ka tšhomišano le Mokgatlo wa Boditšhabatšhaba wa Bašomi. 5.2.    Morago ga go rerišana ka ditlwaedi tše botse tše phethagaditšwego ke dinaga tša go fapafapana le go hlaola mabošaedi le magato a ka pelapela ao a nyakegago go akgofiša phedišo ya bobedi tšhomišo ya bana bokgoba le ya dikgoka, bakgathatema khonfereseng ye ba kwanetše morero wo ‘Boipiletšo bja Durban bja go Tšea Magato’ go swaragana le lemena la tšhomišo ya bana bokgoba.5.3.    Tšhomišo ya bana bokgoba ke ye nngwe ya go laetša bohlogo bjo bo ka dirwago ke setšhaba ebile e išeletša bana maemong a kotsi. Tšhomišo ya bana bokgoba ka boyona ke tlaišo ebile e thibela bana go hwetša thuto ye maleba le menyetla ye mengwe ya go ba hlabolla. Ngwana wo mongwe le wo mongwe ka mo Afrika Borwa o nale tokelo yeo e ka se ganetšwego ke motho ya gore a šireletšege kgahlanong le ditlwaedi tša go jabetša tša go šomišwa bokgoba.5.4.    Tokelo ya go hwetša thuto ya motheo e gona ka gare ga Molaotheo wa rena ebile goya le ka Molao wa Dikolo wa Afrika Borwa, 1996 (Molao 84 wa 1996), “motswadi mang le mang o swanetše go gapeletša morutwana ofe goba ofe yo a lego ka fase ga taolo ya gagwe go ya sekolong go tloga ka letšatši la mathomothomo la go bulwa ga dikolo ngwageng wo go fihlela ge morutwana wo a fihlelela mengwaga ye šupa goba mphato wa bosenyane, goya le ka gore go tlile efe pele”. 5.5.    Goya ka Molao wa Bana, 2005 (Molao 38 wa 2005), “ga gona motho yo a dumeletšwego go šomiša, go bapatša, go nea goba go thwala ngwana goba go mo diriša mo mešomong bjalo ka mo mešomong ya tšhomišo ya bana bokgoba”.B.    Diphetho tša Kabinete1.    Kwanelo ya Kwano ya Boditšhabatšhaba ka go Šireletšwa ga Batho ka Moka Kgahlanong le go Nyameletšwa ka Dikgoka ke Maphodisa (ICPPED)1.1.    Kabinete e dumeletše tlhagišo ya ICPPED Palamenteng go lebeledišišwa le go dumelelwa go šomišwa ga kwano ye ke Afrika Borwa. Kwano ye ke tumelelano yeo e tlemago gohlegohle ya Ditšhabakopano (UN) yeo e swaraganego le go gatakwa ga ditokelo tša botho ka go nyameletšwa ga batho ka dikgoka ke maphodisa. 1.2.    Kwano ye e hlaloša go nyameletšwa ga batho ka dikgoka ke maphodisa go akaretša go tšhabišwa, go golegwa, go swarwa goba mokgwa ofe goba ofe wo pheletšo ya ona e ka dirago gore mosolwa a latole go dumela goba gona go uta fao motšwasehlabelo a lego gona. 1.3.    Ge e šetše e dumetše gore kwano ye e tsenywe melaong ya rena ya ka mo nageng, Afrika Borwa go tla letelwa gore e begele UN mengwaga ye mengwe le ye mengwe ye mebedi ka fao e phethagatšago seo se dumeletšwego kwanong ye. Kwano ye e fana ka magato a thibelo ao dinaga tšeo di lego maloko a kwano ye di swanetšego go a hloma go efoga go nyameletšwa ga batho ka dikgoka ke maphodisa dinageng tša bona tša go fapafapana. 2.    Pego ya Bone ya Naga ya Afrika Borwa ka Tšhireletšo le Tlhohleletšo ya Ditokelo tša Botho 2.1.    Kabinete e dumeletše tlhagišo ya Pego ya Bone ya Naga ye ka Tšhireletšo le Tlhohleletšo ya Ditokelo tša Botho go Khansele ya Ditokelo tša Botho ya Ditšhabakopano. Bafetleki ba UN ba Gohlegohle le ba Kgafetšakgafetša ba tla fetleka pego ye ge ngwaga o ela go fela. Go tloga mola e bago naga ye kwanetšego ya Kwano ya UN ya Ditokelo tša Botho, Afrika Borwa e sekasekilwe makga a mararo, ebile tshekatsheko ya mafelelo e dirilwe ka Lewedi 2017.2.2.    Pego ye e fana ka seemo sa ditšhišinyo tše 187 tše amogetšwego go tšwa tshepetšong ya diphetleko tša ngwaga wa 2017. Dikgopolo di hweditšwe go tšwa go tshedimošo yeo e kgonthišišitšwego, tshedimošo go tšwa go dikgoro tše maleba, Ditheo tša go Thekga Molaotheo le mekgatlo ye maleba ya go tšwa setšhabeng. 2.3.    Kabinete e thabišitšwe ke kgatelopele ye fihleletšwego phethagatšong ya ditšhišinyo tše le fao mošomo o sa tšwelago pele gona. Pego ye e tla dirwa phatlalatša morago ga ge e hlagišeditšwe UN ka Phato 2022.3.    Pholisi ya  2022 ya Taolo ya Meetse a Meepo 3.1.    Kabinete e dumeletše Pholisi ya 2022 ya Taolo ya Meetse a Meepo gore e phethagatšwe. Pholisi ye e fana ka mekgwa le magato a go šireletša le go babalela tšhomišo ya meetse. Yona e lekalekanya ditiragalo tša ikonomi tša meepo ka taelo ya go kgontšha tšhomišo ye swarelelago ya meetse ka mo nageng ya gaborena.3.2.    Godimo ga magato a mangwe, pholisi ye e hlatholla mehola le maikarabelo ka gare ga didiko tše tharo tša mmušo mabapi le merero ya go amana le meetse a ka meepong. Diphetogo tšeo di šišintšwego di tla rarolla ditlhotlo tša go thoma go hloma melao ya go iletša bao ba hlolago tšhilafalo le go dira gore go be moroba go gapeletša molawana wa gore mang le mang yo a hlolago tšhilafalo a rwešwe maikarabelo a go e phošolla goba go e bušetša morago. Pholisi ye e hlamilwe ka go tsamaišana le Molao wa Bosetšhaba wa Meetse, 1998 (Molao 36 wa 1998).4.    Pego ka Tlhako ya Thulaganyo ye Hlamilwego goya ka Bong, Bolekanyetši, Phetleko ya Mošomo le Botlhakiši4.1.    Kabinete e amogetše pego ya mošomo wo o dirilwego godimo ga phethagatšo ya Tlhako ya Thulaganyo ye Hlamilwego goya ka Bong, Bolekanyetši, Phetleko ya Mošomo le Botlhakiši.4.2.    Kabinete e thabetše kgatelopele ye kgolo ye fihleletšwego ke bontši bja dikgoro tša mmušo go hloma ditheong tša tšona tlhako ye yeo sale e amogelwa ka 2019 gore e phethagatšwe. 4.3.    Ga e sale go tloga fao, dikgoro tše ntši di thomile go hloma dinyakwa tše bohlokwa tša pholisi ye go hlahla mananeo a thupetšo ao a nepišitšwego basading, go baswa le bathong ba go phela ka bogolofadi. Kabinete e dirile gape le boipiletšo bja tekolo ya mošomo le dipego tše tiišeleditšwego letsogo, kudukudu go tše dingwe tša dikgoro tšeo go fihla gabjale di sa kago tša fa dipego.5.    Dipoledišano tša Baswa go Hlompha Nelson Mandela (NMYD)5.1.    Kabinete e dumeletše NMYD go kgatlampana ngwaga ka ngwaga go thoma ka 2022. NMYD ya pulamadibogo e tla swarwa go thoma ka la 7 go fihla ka la 20 Mosegamanye 2022. Le ke lesolo la Mopresidente go nea baswa ba Kontinente ye monyetla wa go tsenela dipoledišano tše di ba agago mererong ye e ba amago kudu. 5.2.    Dipoledišano tše, tšeo di tla bego di bolela ka senatla sa rena sa boditšhabatšhaba e bago Mopresidente wa Maloba Nelson Rolihlahla Mandela – di tla thoma ka dipoledišano tše ka maikemišetšo a go ruta batho ka go itlwaetša boetapele bja  potego mo Afrika.5.3.    Dipoledišano tše di tla nea baswa monyetla wa go nyetlela ba bangwe ka bohwa bjo humilego bja ditšo tša bona. Lesolo le le tla tiišeletša le dikamano tša magareng ga batho go lebeletšwe baswa ba kontinente ye. Kgoro ya Basadi, Baswa le Batho ba go Phela ka Bogolofadi e tla fana ka dintlha ka botlalo tša lenaneo le ditiragalo tšeo di tla bago gona ka moragonyana.6.    Pego ya 2021/22 ya Ngwaga ka Ngwaga ya go Bewa Leihlo ga Bodiragatši ka Matlafatšo ya Basadi le Tekatekano ya Bong, Tlhabollo ya Baswa le Tlhohleletšo ya Ditokelo tša Batho ba go Phela ka Bogolofadi6.1.    Kabinete e amogetše pego ya ngwaga ka ngwaga ya go bewa leihlo ga bodiragatši go lebeletšwe pego ya 2021/22 ya go matlafatšwa ga basadi, baswa le batho ba go phela ka bogolofadi. Pego ye e latišiša mohlala wa ditaetšo tše bohlokwa tša tlhohleletšo ya tekatekano, maemo a mešomo, taolo le go kgatha tema ga dihlopha tše tša batho ka gare ga ditiragalo tša dikgoro le makalakgwebo a go laolwa ke mmušo.6.2.    Pego ye e ngwadilwe ka go bapetšwa le tlhako ya bolekanyetši bjo bo hlamilwego goya ka bong, phetleko ya mošomo le botlhakiši yeo e amogetšwego ke Kabinete ka 2019.C.    Melaokakanywa1.    Molaokakanywaphetošwa wa Maphelo le Polokego ya tša Meepo1.1.    Kabinete e dumeletše go phatlalatšwa ga Molaokakanywaphetošwa wa Maphelo le Polokego ya tša Maphelo gore setšhaba se fe ditshwayotshwayo. Molaokakanywa wo o šetšane le go kaonafatša maphelo le polokego ya bašomedi ba meepo, go akaretšwa le tikologo yeo go yona ditiragalo tša meepo di phethagalago. Molaokakanywa wo o fetoša Molao wa bjale wa Maphelo le Polokego ya tša Meepo, 1996 (Molao 29 wa 1996).1.2.    Diphetošo tše di fetekilwego magareng ga tše dingwe, di fana ka tlhathollo ya a mangwe a mareo ka Molaong wo, di tiišeletša tlhako ya taolo ya tša maphelo le polokego le go di bapiša le ditlwaedi tše kaonekaone tša boditšhabatšhaba mabapi le polokego meepong.2.    Molaokakanywaphetošwa wa Molaotheo wa bo-18 wa 20222.1.    Kabinete e dumeletše phatlalatšo ya Molaokakanywaphetošwa wa 2022 wa bo-18 wa Molaotheo gore setšhaba se fe ditshwayotshwayo tša sona le gape gore Tona ya Toka le Tshokollo ya Bagolegwa, Morena Ronald Lamola a kgone go fana ka tsebišo ye nago le dintlha ka botlalo tša diphetošo tšeo di šišinywago Molaotheong. 2.2.    Molaokakanywa wo o fetoša Karolo 6(1) ya Molaotheo wa Rephabliki ya Afrika Borwa wa 1996, wo o bolelago gore maleme a semmušo a 11 a Afrika Borwa ke Sepedi, Sesotho, Setswana, siSwati, Tshivenḓa, Xitsonga, Afrikaans, English, isiNdebele, isiXhosa le isiZulu. 2.3.    Diphetošo tše di tla dira gore Polelo ka Diatla ya Afrika Borwa (SASL) e lemogwe bjalo ka polelo ya semmušo ya bo-12 ya naga ye ebile e tla iša pele kamogelo ya yona ya setšo le go netefatša ditokelo tša go lekalekana go MaAfrika Borwa ka moka, go sa kgathale bogolofadi bja bona. Kgoro ya Thuto ya Motheo e šetše e lemoga SASL bjalo ka polelo ya letswele. D.    Ditiragalo tšeo di Tlago1.    Beke ya Tšhireletšo ya Bana 1.1.    Afrika Borwa e tla keteka Beke ya Bosetšhaba ya Tšhireletšo ya Bana go thoma ka la 29 Mopitlo go fihla ka la 4 Phupu 2022 ka fase ga morero wo: “A re šireletšeng Bana nakong ye ya COVID-19 le go fetela pele”. 1.2.    Mo gare ga beke, šedi ya moswananoši e tla lebišwa godimo ga tlhobaboroko ya bosetšhaba ya go ima ga ditšwamahlalagading, yeo e hlatlogetšego godimo nakong ya COVID-19 ka ditšwamahlagading bao ba beleilego masea ka 2020.1.3.    Kabinete e dirile boipiletšo bja mohlakanelwa go tšwa go batswadi, mekgatlo ye lego setšhabeng, dihlopha tša sedumedi le setšhaba ka kakaretšo gore e be ngatana ye tee go thuša go fokotša tlhatlogo ya go ima ga ditšwamahlalagading.2.    Foramo ya Bolefase ya Ikonomi (WEF)2.1.    Afrika Borwa e kgatha tema go WEF gola Davos-Klosters, Switzerland go thoma ka la 22 go fihla ka la 26 Mopitlo 2022, ka fase ga morero wo: “Re šoma mmogo, go bušetša potego sekeng”. 2.2.    Afrika Borwa e hlompha monyetla wa go ba karolo ya tharollo le go nyetlela naga tše dingwe maitemogelo a rena foramong ya bolefase. Go ba gona ga naga ya rena kua WEF go bohlokwa go godiša seriti sa rena bjalo ka naga ya dipeeletšo lefaseng ka bophara, ka go nyetlela lefase ka bophara ponelopele ya bokamoso le go bonagatša ditlhabollo tše diswa ka mo nageng.3.    Kgwedi ya Baswa 3.1.    Kabinete e dumeletše Lenaneo la Kgwedi ya Baswa la 2022 ka fase ga morero wo: “Tlhohleletšo ya mekgwa ya boiphedišo ya go tšea telele le bopelotelele bja baswa go fihlelela bokamoso bjo kaone”. Letšatši la semmušo la Baswa le tla ketekwa gola Kapa Bohlabela. 3.2.    Letšatši le ke anibesari yabo-46 ya 16 Phupu 1976 ya megwanto ya baswa kgahlanong le go gapeletšwa go ithuta dithuto ka moka ka leleme la Afrikaans. 3.3.    Ka moya wa Phupu 1976, Kabinete e dirile boipiletšo go baswa ba naga ye go kalokana le tlhotlo ya tlhokego ya mešomo yeo e golelago godimo basweng ka go kgatha tema mananeong a go ba hlabolla go swana le boithutelamošomo le boithutela maitememogelo a mošomo.3.4.    Mmušo o hlamile mananeo a go thekga go thwalwa ga baswa le tlhomo ya mešomo ya lebakanyana. Dikgwebo le tšona di hlohleletšwa go gokagoketša baswa ba bangwe ba bantši mešomong ka go ba hlolela dibaka tša mešomo. 3.5.    Lenaneo la baswa la kgwedi ka moka ya Phupu le akaretša ditiragalo ka moka go thoma ka go thakgolwa ga lesolo la baswa la makgoraditsela, go tsebagatšwa ga Lenaneo la Moemedi wa Leswaokgwebo la NYDA le bontši bja go thomišwa ga Ditirelo tša Bosetšhaba tša Baswa go potologa naga ka bophara. 3.6.    Tona Kantorong ya Mopresidente ya Basadi, Baswa le Bao ba Phelago ka Bogolofadi o tlare go se goye kae a hlatholla lenaneo ka botlalo. Ditiragalo ka moka tša baswa go letetšwe gore di obamele ditshepedišo tša maphelo tša COVID-19.4.    Samiti ya Dinaga tša go Laolwa ke Magoši 4.1.    Mmušo, ka tšhomišano le Setheo sa Bosetšhaba sa Ntlo ya Magoši, o tla swara Samiti ya Dinaga tša go Laolwa ke Magoši ka Labohlano, 27 le ka Mokibelo, 28 Mopitlo go rerišana ka merero ya go amana le taolo ya naga. 4.2.    Tše ka moka di akaretša tshepedišo ya go fetišetša dinaga tša go laola ke magošigo tšwa Mmušong goya go beng ba tšona ba maloka a maleba, e lego taba ye bohlokwa go matlafatša batho ba go tšwa dinagamagaeng. Ditiragalo tša go dira gore batho ba palelwe ke go ba beng ba dinaga ba semmušo mo dinageng tšeo ba dulago go tsona ko magaeng ga e sesefatše fela ditokelo tša batho bao tša go bale naga ye lego ya bona eupša e fokotša le mabokgoni a bona a go šomiša yona naga yeo go kaonafatša maphelo a bona le a maemo a bona a ditšhelete.E.    Melaetša1.    DitebogišoKabinete e lebiša ditebogišo tša yona le go lakaletša mahlatse le mahlogonolo go: Mme Leanne Manas, Modiragatši wa Lenaneo la Mesong la SABC la Morning Live, ge a amogeditšwe sefoka sa Botswerere bja Bosetšhaba sa go bitšwa Knight of France go tšwa France ka Labobedi, 17 Phupu 2022, ka go kgatha tema ga gagwe go bongwadi, bobegaditaba le magoro a mangwe a kakaretšo a go fapafapana. 2.    Mahloko Kabinete e lebiša mahloko a yona go malapa le go bagwera ba: Ntate Mpho Moerane (52), Meyaraphethiši wa maloba wa Toropokgolo ya Johannesburg, yo gape a bego a le mafolofolo mo dipolotiking bophelo bja gagwe ka moka le mohlankedi wa batho ba Johannesburg. Pele a tlo thwalwa go ba Meyaraphethiši, o hlanketše setšhaba bjalo ka Leloko la Komiti ya Meyara ya go šoma ka Tikologo le Ditirelo tša Mananeokgoparara. Ngaka Deborah Fraser (56), seopedi sa mmino wa sedumedi yo a thopilego difoka tše mmalwa yo malobanyana mo a hlomphilwego ka Bongaka bja Filosofi ka Mmino wo Galalelago ka Christian Leadership Academy.Ngaka Namane Magau (70), serutegi sa go hlomphega kudu le leloko leo le hlomphegago la Lekgotla la Babolokedi la Khansele ya Bosetšhaba ya AIDS ya Afrika Borwa.Ntate Mike Schüssler (60), raikonomi wa go tsebega kudu wa Moafrika Borwa yo e bego e le mmotegi wa intasteri ye ebile e le yena a bego a kgona go botša batho ka se le sela mabapi le seemo sa ikonomi ya Afrika Borwa.Ntate Jamie Bartlett (56), modiragatši wa go ratega kudu, wa go thopa difoka tše mmalwa tša difala tša Afrika Borwa le bodiragatši bja thelebišene, yo a bego a tsebega kudu ka ditema tšeo a di bapetšego bjalo ka Mike O'Reilly go Isidingo le David Genaro go Rhythm City.Kabinete le yona e bile le Mopresidente Ramaphosa go lebiša mahloko mmušong le setšhabeng sa United Arab Emirates (UAE) morago ga go hlokagala ga Lešika la ka Bogošing Sheikh Khalifa bin Zayed Al Nahyan (73), Mopresidente wa UAE. F.     Bao ba Thwetšwego MešomongBatho ka moka bao ba thwetšwego mešomong mangwalo a bona a dithuto a tlo netefatšwa le go tiišeletšwa ka tsela ye maleba.1.    Ntate Bongani Sinenhlanhla Dladla bjalo ka Mohlankediphethišimogolwane wa Lekgotla la Tlhabollo ya Intasteri ya Kago.2.    Ntate Shabeer Hamid Khan bjalo ka Mmalamatlotlopharephare kua Matlotlong a Bosetšhaba.3.    Mme Mendoe Ntswahlana bjalo ka Mohlankedimogolwane wa Dithekišetšano kua Matlotlong a Bosetšhaba.4.    Kabinete e kwanetše go thwalwa ga badiradikgopelo bao ba latelago go tlatša dikgoba tša mešomo tša Lekgotla la Balaodi ba Sekhwama sa Bohlokwa sa Enetši:(i)    Ntate Mosimaneotsile Jim Besnaar; (ii)    Mme Unati Nombakuse-Figlan. Dinyakišišo:Mme Phumla Williams – Seboleledi sa KabineteSellathekeng: 083 501 0139"
"Pego ya Kopano ya Kabinete ya Laboraro, 8 Phupu 2022",9 Jun 2022,https://www.gov.za/speeches/statement-cabinet-meeting-08-june-2022-9-jun-2022-0000,https://www.gov.za/nso/speeches/pego-ya-kopano-ya-kabinete-ya-laboraro-8-phupu-2022-9-jun-2022-0000,"A.    Merero ye Bohlokwa Seemong sa Bjale1.    Ikonomi 1.1.    Kabinete e amogetše dikgatelopele tša moragorago tše kaonafetšego ka magato a go rarolla seemo sa naga ye ao a nepilego go hlohleletša kgolo ya ikonomi. Goya ka dipalopalo tša moragorago tša tlhokego ya mešomo go tšwa go ba Dipalopalo tša Afrika Borwa, tlhokego ya mešomo e theogetše fase go tloga go 35.3% kotareng ya bone ya 2021 go fihla go 34.5% kotareng ya mathomo ya 2022. Palo ya batho ka moka bao ba bego ba sa šome nakong ya ge go dirwa dipalopalo e theogetše fase kotareng ya bobedi ka go latelana. Mešomo ye mentši e bile gona makaleng a mešomo ya setšhaba le ya leago, mešomong ya bohlami le ya kgwebišano. 1.2.    Palomoka ya Letseno la ka Nageng (GDP) kotareng ya mathomo ya 2022 e goletše godimo ka 1.9% gomme tlhatlogo ye e bušetša bogolo bja ikonomi ya gaborena go swana le ka nako ya pele naga ye e welwa ke leuba. Mo kotareng ye, lefapha la bohlami e be e le lona le legolo la go šoma bokaone ikonoming ka tlhatlogo ya tšweletšo ya petroleamo le dikhemikhale, dijo le dino, le tšhipi le metšhene.1.3.    Ditlhatlogo tše di kaonafetšego di tloga di laetša botse gore ikonomi ya gaborena e santše e tiile maatla le gore magato a go swana le Leano la go Agwa Leswa ga Ikonomi le go Bušetšwa Sekeng ga yona le tloga le nale mošito. Kabinete e dira boipiletšo go mang le mang go thekga dikgwebo tša ka mo nageng le diintasteri ka go reka ditšweletšwa le ditirelo tša go tšwa ka mo nageng. 1.4.    Kabinete e amogetše sephetho ka kemedi ya kelo ya dikoloto ebago S&P Global go sekaseka ponelopele ya Afrika Borwa ya kelo ya dikoloto go tloga maemong a go tielela goya maemong a go kgahliša. Kemedi ye ya kelo ya dikoloto e netefaditše kharensi ya kelo ya dikoloto ya nako ye telele ya dinagadišele le ya ka mo nageng go tlogelwa maemong a BB minus le a BB ka go latelana.2.    Seemo seo se Gakalago sa Ditheko2.1.    Leuba la Bolwetši bja Coronavirus (COVID-19) le dithulano tšeo di tšwelago pele lefaseng di bile le seabe se še šoro dithekong tšeo di gaketšego tša bophelo lefaseng ka bophara. MaAfrika Borwa le bona ba hlobaetšwa ke ditheko tšeo di nyologelago godimo tša dibešeletšwa, dijo le tše dingwe tše bohlokwa. 2.2.    Re swanetše go swarišana ka moka ga rena, re thušane le go seketša didirišwa tša rena mo nakong ye ye boima. Mmušo le ona o leka ka botšohle go imolla mang le mang, kudukudu bahloki.2.3.    Panka ya gaborena ya Afrika Borwa ya Resefe ya go šoma gabotsebotse, ya go tielela le ya go ikema e gare e thuša go šireletša setšhaba sa gaborena kgahlanong le ditlamorago tše mpe tša infleišene ka go thea infleišene gore e be ka fase ga kelo ya fasefase; go ba ka fase ga kelo yeo dinaga tše dingwe tše itemogelago yona ka motsotso wo.2.4.    Kabinete e amogetše sephetho sa Matlotlo a Bosetšhaba sa go fana ka koketšo ya phokoletšo ya Lebikakaretšo ya Dibešeletšwa (GFL). GFL e fokoditšwe ka R1.50 lithareng ka Moranang le ka Mopitlo, ebile phokoletšo ye e tla tšwelapele go tloga ka la 1 Phupu go fihla ka la 6 Mosegamanye 2022. 2.5.    Kabinete e amogetše sephetho sa Khomišene ya Diphenkgišano go bea leihlo ditheko tša dijo tša motheo, kudukudu peakanyetšo ya gore dikgwebo di swanetše go fahlela ka mabaka a go kwagala ge di nyološa ditheko.3.    Foramo ya Kgwebo ya Afrika Borwa le Japan 3.1.    Kabinete e amogetše dipoelo tša Foramo ya Kgwebo ya moragorago ya Afrika Borwa le Japan, yeo e kwanetšego lenaneo la phišegelo ya mošomo leo le akaretšago tšhomišanommogo godimo ga go hlongwa ga diintasteri tša go šomiša dimatheriale tša tlhago, ditheknolotši tša difatanaga tša mohlagase le haedrotšene ya go mpshafatšega. 3.2.    Foramo ye e kwanetše go swara pontšho ya mebileng ka dikgokagano tša bidio go laetša menyetla ya Afrika Borwa go dikgwebo tša Japan ka bontši, tlhabollo ya mabokgoni ka gare ga intasteri ya naga ye ya difatanaga, magoro ao a lego gona a mošomo godimo ga dibaka tša bohlami le neelano ya maitemogelo a sethekniki.3.3.    Japan ke ye nngwe ya bagwebišani ba bohlokwa kudu ba naga ya gaborena ebile ke yona e eteletšego pele dipeeletšo mafapheng a mmalwa a Afrika Borwa, go thoma ka lefapha la difatanaga go fihla ka metšhenekgoparara yeo e gatetšego pele ya tša meepo, le gape go dikgwebo tša temo go fihla ka ditirelo tša ditšhelete.3.4.    Kabinete e amogetše gape go hlongwa ga Lenaneo la Baromelantle ba Bathobaso ka Kgoro ya Kgwebišano, Intasteri le Diphenkgišano (the dtic), go kgobokantšha mmogo difeme tša go laolwa ke bathobaso tšeo gabjale di romelago ka ntle diphahlo tša go tšweletšwa ka mo nageng ye go ya dikarolong tše dingwe tša lefase. Lenaneo le le tla kgontšha go abelanwa ga tshedimošo, maitemogelo le tsebo ya mabokgoni, ebile le putla godimo ga dikatlego tša Lenaneo la Bahlomi ba Dikgwebo ba Bathobaso (BIS). 4.    Enetši 4.1.    Magato a rena a go dira gore mo lebakeng le letelele le le tlago re se hlwe re sokodišwa ke mohlagase a thušitše kudu ke magato a go neelwa Yuniti 4 ya Setiši sa go Fehla Mohlagase sa Kusile gola Mpumalanga. Magato a a bontšha gape maiteko a mangwe a Eskom a go boetša sekeng peakanyo ya mohlagase ka kakaretšo ebile e tla tlaleletša kabo ya mohlagase ka mo nageng ka dimekawate (MW) tše dingwe gape tše 800.4.2.    Kabinete e lemogile gore go agwa ga diyuniti tša go fehla mohlagase tše nne godimo ga tše tshela go phethagaditšwe protšekeng ya Setiši sa Mohlagase sa Kusile. 4.3.    Kabinete e amogetše magato a go tlaleletša mohlagase wo o abiwago nageng ye ka go thomiša phehlo ye mpsha ya mohlagase, gomme ona a kgonagetše ka baka la sephetho sa go dumelela bafehli ba mohlagase ba go ikema go tšweletša mohlagase. Mmušo malobanyana mo o sanetše kwano ya go reka 150 MW ya mohlagase go tšwa go motšweletši wa mohlagase wa go mpshafatšega, e bago, Scatec ASA.5.    Lekgotlakeletšo la Matlafatšo yeo e Nabilego ya Bathobaso Ikonoming (B-BBEE)5.1.    Kabinete e amogetše thwalo ka Mopresidente Cyril Ramaphosa ya Lekgotlakeletšo le leswa la naga ye la B-BBEE.5.2.    Lekgotla le le hlangwa ke dihlopha tša mafapha a go fapafapana go thoma ka dikgwebo, diyunione tša bašomi, mekgatlo yeo e thomilwego setšhabeng le dirutegi, bao ka moka ba tlo rwalago maikarabelo a go hlahla mmušo go lebeletšwe diphetogo tša ikonomi.5.3.    Le ge e le gore go bile le kgatelopele ye makatšago ya go bušetša morago megopolo ye fošagetšego ya kgethollo ikonoming, go santše go nale mošomo wo montši wo o swanetšego go dirwa go rotoša taolo ya bolaodi bja bathobaso, go hlatloša mabokgoni le go nabiša dithekišetšano go nea basadi ba bathobaso le baswa menyetla.6.    Mafula 6.1.    Matsapa ao a tšwelago pele a mmušo a kimollo diprofenseng tšeo di amilwego ke mafula a moragorago a tliša dipoelo tša go kgotsofatša. Mmušo o beile pele kabo ya dijo, meetse le madulo bathong bao ba šutišitšwego le go lokiša mananeokgoparara ao a senyegilego. Mošomo wo o gare o ya kgatlampana go bušetša sekeng ditirelo tša motheo go swana le meetse, mohlagase, tlhwekišo le go thothwa ga ditlakala.6.2.    Tšhelete ya go lekana R189, 217 milione e gare e ya šomišwa Kaonafatšong ya Lenaneo la Madulo a Mekhukhung leo le nepilego go kaonafatša khwalithi ya maphelo a bao ba dulago mafelong a mekhukhung. 6.3.    Tšhelete ya tlaleletšo ya go lekana R733, 086 milione e abetšwe ka Thušo ya Tšhelete ya Tlhabollo ya Madulo a Batho go thuša go direla batho madulo a go swarelela nako ye telele le a mohlakanelwa. 6.4.    Kabinete e amogetše thekgo ya moya wa botho go tšwa Mmušong wa Qatar ka sebopego sa dijo tša ka dikotikoting, diaparo, ditšenereitha, dihlwekišameetse, dihemiši, ditente le kabo ya didirišwa tša bongaka. Neelano ye e tla hola badudi ba go feta 4 000 bao ba filwego madulo a lebakanyana disenthareng tša tlhokomelo ya setšhaba. Kabinete e amogetše gape thekgo ya moya wa botho go tšwa United Arab Emirates (UAE) ka sebogego sa dijo tša ka dikotikoting le meetse go thuša batšwasehlabelo ba mafula a moragorago.7.    Go Tsebagatšwa ga Sekhwama sa Tlhabollo ya Leago7.1    Kabinete e amogetše go tsebagatšwa ga Sekhwama sa Mešomo ya Leago ka Koporasi ya Tlhabollo ya Diintasteri (IDC) ka tšhomišano le Kantoro ya Mopresidente le dtic. Thekgo ye e tla fana ka menyetla ya mathomomayo ya mešomo ya baswa ba go fihla 50 000 mo mešomong ye nago le mohola leagong yeo e dirwago ke batho go tšwa mafelong a mo ba dulago gona. 7.2    Thekgo ye e akaretša tlhokomelo ya maphelo le ya setšhaba, thekgo ya dijo le ya phepo go swana le mafelo a go rekišetša batho ba go hloka madulo dijo, tlhohleletšo ya go bala le go ngwala, mananeo a tlhago le a phedišo ya phetogo ya klaemete gotee le masolo a go thekga baswa. Sekhwama se se tla thekga batho go tšwa ditšhabeng tše 26 eupša a se sekhwama sa go dira poelo ya go swana le ye e dirwago ke dikgwebo.8.    Bosenyi le Bomenetša8.1.    Kabinete e amogetše go golegwa ga batho ka o tee ka o tee ka bontši go amana le boradia, go timeletša tšhelete mohlala le bomenetša. Magareng ga bona go akaretšwa bašomedi ba maloba ba mmušo ba maemo a godimo le ba makalakgwebo a mmušo, ba bangwe ba bona ba lebane le melato ya go amana le go gatakwa ga Molao wa Taolo ya Ditšhelete tša Mmušo, 1999 (Molao 1 wa 1999). Dikgolego tše - tša go akaretša go golegwa ga mohlankedi wa Kgoro ya Merero ya Selegae kua Senthareng ya Kamogelo ya Bafaladi ya Desmond Tutu gola Pretoria yo go gononwago gore o amogetše pipamolomo go tšwa go motšwantle – bohlatse bja go laetša botse ntlha ya gore ga go na motho yo a lego ka godimo ga letsogo la molao le gore bašomedi ba go hloka potego ga bana bodulo le gatee lefapheng la mmušo. 8.2.    Kabinete e amogetše gape kgatelopele ye fihleletšwego go buša barwarre ba Gupta e lego Rajesh le Atul go tšwa mo ba lego go boela ka mo Afrika Borwa go tlo lebana le letsogo la molao. Se se latela go golegwa ga bona malobanyana gola Dubai kua UAE morago ga gore Lebotho la Boditšhaba la Sephodisa sa Bosenyi (Interpol) le lokolle ditsebišo tša go golegwa ga bona. Barrwarre ba ba nyakega ka mo Afrika Borwa go amana le tema ye go gononwago gore ba e kgathile ya go gogwa ga mmušo ka nko, go akaretšwa le boradia le go timeletša tšhelete mohlala. Ditherišano magareng ga mabotho a phethagatšo ya molao kua UAE le ka mo Afrika Borwa ka go bušwa ga bona ka mo nageng di gare. Go golegwa ga bona go laetša maikemišetšo a mmušo a go lwantšha bosenyi le bomenetša ntle le poifo goba sepitša. 8.3.    Go golegwa ga bona go tloga go laetša gore ditshepedišo le magato a semolao a šoma gabotse kudu go dira gore babonwamolato ba ikarabele ka magato a bona a boganka le go netefatša gore ga gona le motho o tee yo a lego ka godimo ga letsogo la molao. 8.4.    Kabinete e sotše maitekelo a bohlaswa a go nyatša ikonomi le naga ya gaborena morago ga tshenyo ya ka boomo ya kheibole kua Yuniti 1 ya Setiši sa Mohlagase sa Matla sa Eskom gola Mpumalanga. Ye ebile tiragalo ya bone ya kgonono ya tshenyo ye lakanwego setišing se sa mohlagase morago ga gore ditiragalo tša go swana le tše di begwe ditišing tše dingwe tše tharo tša mohlagase dibekeng tše mmalwa tša go feta.8.5.    Dipalopalo tša moragorago tša bosenyi ke seipone sa gore re swanetše go dira tšohle bjalo ka setšhaba go dira gore mo re tšwago gona go bolokege. Seemo se sa makgonthe seo re lebaganego le sona se re gopotša gore go fediša bosenyi ke maikarabelo a setšhaba le gore ka moka ga rena – go akaretšwa maphodisa, baetapele ba dipolotiki, setšhaba, malapa, boradikgwebo, bašomi le mekgatlo ye lego setšhabeng – ka moka re swanela ke go kgatha tema ya rena go lwantšha bosenyi. 8.6.    Kabinete e nale tshepho ya gore ditšhelete tše dingwe tšeo di beilwego ka thoko ke Kantoro ya Tona ya Maphodisa go šomišwa mo ditišing tša maphodisa tša go ba le palo ya godimo ya go begwa ga melato ya dipolao, ya go kata le ya bosenyi bjo bongwe bja dikgaruru di tla thuša go fetola seemo seo le go hlola setšhaba sa go bolokega bathong ka moka.9.    Tsebišo ya Seemo sa COVID-199.1.    Kabinete e gopoditše motho mang le mang gore COVID-19 ga ya fela le gore kotsi ya diphetelo tše diswa e tla nyologela godimo nakong ye ya sehla sa marega. Re swanetše go tšwelapele go latela magato ka moka a tlhokomelo gore re ipoloke le go šireletša bao re phelago le bona. Magato a a akaretša go hlapa goba go sanithaesa matsogo kgafetšakgafetša, go apara dimaseke ge re le ka meagong, go šielana sekgala sa go bolokega, go bula mafastere gore go hlabele ke moya le go hlaba meento.10.    Samiti ya Kopano ya Afrika (AU) 10.1.    Kabinete e amogetše tsebagatšo, Dikano le maikgafo ao a amogetšwego kua Samiting ya Go Se Tlwaelege ya AU ka Matšhošetši le Diphetho tša go thulana le Molaotheo ka mo Afrika yeo e bego e swaretšwe kua Malabo, Rephabliking ya Equatorial Guinea, ka Mokibelo, 28 Mopitlo 2022.10.2.    Baetapele ba Afrika ba lekotše matšhošetši ao a tšwelago pele, ba sekasekile magato a bjale a go rarolla seemo se le go ikgafa go matlafatša tšhireletšego ya mohlakanelwa ya mebušo ye lego maloko a samiti ye yeo e lebaganego le matšhošetši le dikgaruru tša boganka.11.    Bolwetši bja Mabora a Dikgabo11.1.    Kabinete e netefaleditše MaAfrika Borwa gore mafapha a rena a tša maphelo a dutše komana go bea seemo leihlo le go thibela bolwetši bja Mabora a Dikgabo, morago ga gore bolwetši bjo bo phulege dinageng tše mmalwa tšeo ka setlwaedi bolwetši bjo bo sego gona. Le ge e le gore ga gona diphetelo tšeo di begilwego go fihla gabjale goba tšeo di humanwego ka mo Afrika Borwa, makgotlataolo a tša maphelo ka mo nageng a tšwela pele go bea seemo leihlo ka hloafalo.B.    Diphetho tša Kabinete1.    Ditherišano tša Setšhaba ka Magato a go Swaragana le Bogwebi bjo bo Sego Molaong bja Dikgerekgere tša Tšhipi 1.1.    Kabinete e dumeletše gore ditherišano tša setšhaba di swarwe ka ditšhišinyo tša go fediša go rekišwa ga dikgerekgere tša tšhipi tšeo di humanwego ka tsela ye sego molaong le ditšhipi tšeo di tološitšwego. Bohodu bja dikgerekgere tša tšhipi le dikheibole tša koporo mo mananeokgoparareng a mmušo bo šitiša go šoma gabotse ga ikonomi bjalo ka ge bo hlola gore dilo tše di rekišwago disenyegelo tša gona di ye godimo go feta tekano.1.2.    Tše dingwe tša ditšhitišo tše di akaretša kabo ya mohlagase le ditirelo tša ditimela ka baka la diporo tša ditimela tšeo di sentšwego. Di hlola disenyegelo tša tlaleletšo tša dinamelwa banameding ka baka la dinamelwa tšeo di šwalalantšwego tša banamedi. Dikheibole tšeo di sentšwego le tša go lokaloka tša mohlagase di hlola kotsi ya polokego setšhabeng, kudukudu baneng. 1.3.    Kabinete e file tlhahlo ya gore dtic e swanetše go etapele ditherišano mo nakong ye šetšego ye kopana, le go humana digopolo go tšwa setšhabeng le go tšwa mafapheng a maleba ka magato a mohola ao a ka phethagatšwago ke mmušo go fediša go senywa ga mananeokgoparara a bohlokwa a ikonomi. Morago ga tshepedišo ye, Kabinete e tla bolela ka magato ao a dumeletšwego.C.    Ditiragalo tšeo di Tlago1.    Simposiamo ya Boditšhabatšhaba ya Tšhomišanommogo ya Theknolotši go Reniša Khutšo (PTPS) ya Ditšhabakopano (UN) 1.1.    Afrika Borwa e tla swara PTPS ya Boselela kua Khanseleng ya Dinyakišišo tša Mahlale le tša Intasteri gola Pretoria go thoma ka Labobedi, 21 go fihla ka Labohlano, 24 Phupu 2022. Go letetšwe gore go tle baemedi ba 300 go tšwa mebušong ya dinaga tše 50 tšeo di lego maloko a yona.1.2.    Simposiamo ye e kopantšha mmogo mašole ao a nago le kgahlego, maphodisa le badudi go tšwa dinageng tšeo Mebušo ya tšona e lego maloko a UN go šomišana mmogo tirišong ya theknolotši ya sebjalebjale le ye gatetšego pele gotee le mareo ao a šomišwago mererong ya sešole ye eteletšwego pele ke UN. Simposiamo ye e tla šomišwa bjalo ka sefala sa go abelana tshedimošo le sa go logišana maano mebušong ye lego maloko a UN ebile e amega masolong a go reniša khutšo ka theknolotši ya moragorago mererong ya sešole ya go reniša moya wa khutšo. 2.    Phenkgišano ya Bosetšhaba ya go Swarwa ka Morago ga Mengwaga ye Mebedi ya Wekšopo ya Bone ya Mabokgoni a Afrika Borwa a Maemo a Bolefase (WSZA) 2.1.    Phenkgišano ya Bosetšhaba ya go Swarwa ka Morago ga Mengwaga ye Mebedi ya WSZA e swarelwa Sentharengkgoparara ya Boditšhabatšhaba ya Inkosi Albert Luthuli gola KwaZulu-Natal go thoma ka la 7 go fihla ka la 10 Phupu 2022 ka fase ga morero wo: “Ga go Boelwe Morago ka go Hlatloša Tšweletšo ya Bašomi ba Diatla ba Mengwagalekgolo ya bo21”. 2.2.    Tiragalo ye e šomišwa go hlohleletša mabokgoni a go šoma ka diatla bjalo ka mošomo wa makgonthe wo motho a ka ikgethelago ona bophelong gotee le go bulela dikgwebišano tšeo di tshephišago le intasteri ye. Tiragalo ye e šomišwa gape go lekola maemo a rena a boithutelamošomo le tlhabollo ya go šoma ka diatla godimo ga tlhohleletšo ya go šušumetša go tšewa ga mešomo ya bophelo ka moka ya go šoma ka diatla bjalo ka mešomo yeo e ka bago kgetho ya mathomo baithuting ba rena.D.    Melaetša1.    Mahloko Kabinete e bile le Mopresidente Ramaphosa go lebiša mahloko Lapeng la Bogoši le setšhabeng sa Pušo ya amaMpondo morago ga go hlokofala ga Mohlomphegikgolo Kgoši Zanozuko Tyelovuyo Sigcau. E.    Bao ba Thwetšwego MešomongBatho ka moka bao ba thwetšwego mešomong mangwalo a bona a thuto a tlo tiišeletšwa le go netefatšwa ka tsela ye maleba.1.    Morena Jacob Ganny Mbele bjalo ka Molaodipharephare (DG) Kgorong ya Methopo ya Diminirale le Enetši. 2.    Mme Pumeza Nwabisa Nodada bjalo ka Motlatšamolaodipharephare: Taolo ya Kagodithokgwa Kgorong ya Kagodithokgwa, Boreatlhapi le Tikologo.3.    Mme Susan Mafanedza Masapu bjalo ka Moeletšimogolwane wa Melao ya Mmušo wa Kgoro ya Toka le Tlhabollo ya Molaotheo. 4.    Mme Doris Tshepe bjalo ka Mokomišinare wa Khomišene ya Diphenkgišano.5.    Ngaka Alex Mahapa bjalo ka Moeletši wa Moswananoši wa Goyagoile go Tona ya Motšwaoswere ya Ditirelo tša Mmušo le Tsamaišo.6.    Moadbokheiti Rams Ramashia bjalo ka Moeletši wa Moswananoši wa Lebakanyana go Tona ya Motšwaoswere ya Ditirelo tša Mmušo le Tsamaišo. Dinyakišišo: Mme Phumla Williams – Seboleledi sa Kabinete Mogala: 083 501 0139 "
"Pego ya Kopano ya Kabinete ye Swerwego ka Dikgokagano tša Bidio ka Laboraro, 22 Phupu 2022",23 Jun 2022,https://www.gov.za/speeches/statement-virtual-cabinet-meeting-wednesday-22-june-2022-23-jun-2022-0000,https://www.gov.za/nso/speeches/statement-virtual-cabinet-meeting-wednesday-22-june-2022-23-jun-2022-0000,"A.    Merero ye Bohlokwa Seemong sa Bjale1.    Phetogo ya Klaemete1.1.    Kabinete e amogetše ketelo ya go tla ka mo Afrika Borwa ka Morena Alok Sharma, Mopresidente wa Samiti ya bo-26 ya Phetogo ya Klaemete ya Ditšhabakopano (UN), go thoma ka la 19 go fihla ka la 21 Phupu 2022, gotee le phetleko ya gagwe ya gore Afrika Borwa e laeditše boikgafo bja mošito o godimo ga diphetogo tša go diriša mohlagase wa go hlweka. 1.2.    Ka 2021, Mopresidente Cyril Ramaphosa o bile le baetapele ba bangwe ba dinaga go tsebagatša tšhomišanommogo ye bohlokwa le mebušo ya Fora, Germany, United Kingdom le Amerika gotee le Kopano ya Yuropa, go thekga diphetogo tša go se tšee lehlakore tša ikonomi ya khabone ya maemo a fase le setšhaba sa go tielela kgahlanong le diphetogo tša klaemete. 1.3.    Afrika Borwa e be e šoma ga boima go itokišetša sefala sa diphetogo tša rena goya mohlagaseng wa go hlweka le go thoma go šomiša methopo ya mohlagase wa go hlweka go swana le haedrotšene ya tlhago, dilahlwa, mohlagase wa go fehlwa ka moya, mohlagase wa seetša sa letšatši le mohlagase wa go fehlwa ka meetse, magareng ga mehuta ye mengwe ya go mpshafatšega. Mehutahuta ye e tswakanego ya mohlagase e hlola tekatekano magareng ga methopo ya mohlagase go netefatša mohlagase wa go botega wa go kgona go fihlelela dinyakwa tša mohlagase tša naga ye tšeo di golelago godimo.2.    Go Hlaba Meento ya Bolwetši bja Coronavirus (COVID-19)2.1.    Kabinete e amogetše phuhlamo ye kgolo ya diphetelo tša COVID-19 tšeo di gatišitšwego ka mo Afrika Borwa mo dibekeng tše mmalwa tša go feta ebile e hlohleleditše batho ka moka bao ba nago le maswanedi go tšwelapele go entela, ka ge seo se thuša go efoga malwetši a šoro, go amogelwa maokelong le go bolawa ke COVID-19. 2.2.    Palo ya go feta seripa ya batho ba bagolo ba MaAfrika Borwa go fihla gabjale ba amogeditšwe selekanyo sa moento wa COVID-19 se ka bago se tee. Mmušo o ikemišeditše go diriša dikadimo tša tswala ya fase tšeo di sa tšogo dumelelwa ke Panka ya Lefase go reka dilekanyo tša tlaleletšo tša moento wa COVID-19 le go netefatša gore setšhaba se šireletšegile ka fao go lekanego kgahlanong le diphetelo tše dingwe tše ka bago gona.2.3.    Kabinete e lebeletše gape merero ya go amana le dikgatelopele tša go laola leuba la COVID-19, kudukudu ka kgatelopele ye fihleletšwego ya go boela sekeng ka botlalo ga ditiragalo tša setlwaedi tša ikonomi maphelong a rena. Tona ya Maphelo, Ngaka Joe Phaahla, o tla fa tshedimošo ka moka ka botlalo.3.    Letšatši la Bosetšhaba la Baswa 3.1.    Kabinete e lebogile MaAfrika Borwa ka moka ge ba tsenetše meketeko ya naga ye ya Letšatši la Bosetšhaba la Baswa ka Labone, 16 Phupu 2022 ka fase ga morero wo: “Go hlohleletša mekgwa ya go iphediša ya go tšea nako ye telele le tielelo ya baswa go fihlelela bokamoso bjo bo kaonafatšego.” Moya wa lethabo le go se boele morago wo o laeditšwego ke baswa go ralala setšhaba ka moka ke lona lebakabaka la meketeko le tshepho ya bokamoso bjo bo kaonafetšego.3.2.    Ge Kgwedi ya Bosetšhaba ya Baswa e ya mafelelong, a re ntšheng ka ga tšhwene mo maitekelong a rena go netefatša gore baswa ba kgona go ikhweletša mananeo a mantši a go ba thekga ao a tlago ka mmušo le go ba kgontšha go kgatha tema ka mafolofolo ikonoming. 3.3.    Kgoro ya Ditirelo tša Setšhaba, bjalo ka mongmošomo wa go thwala batho ka bontši, e arabetše tlhotlo ye ka go kgontšha dialoga tša go se šome go hwetša maitemogelo ka Lenaneo la Dialoga la Boithutelamaitemogelo la Ditirelo tša Setšhaba le la Boithutelamošomo. Mmušo o phethagatša gape le Sekhwama sa Mešomo Setšhabeng (SEF) ebile o tsošološitše masolo a tlhomo ya mešomo a Ditirelo tša Bosetšhaba tša Baswa (NYS) ao ka bobedi ga ona a tlo batametšago baswa ba go lekana 50 000 ka gare ga ditiragalo tša ikonomi.3.4.    Masolo a a ka se thuše fela ka go aba maitemogelo a mošomo ao a tsomegago kudu eupša a tla thuša gape le ka go tsošološa mohola wa gore badudi ba kgathe tema ka mafolofolo. SEF e šomišana le mekgatlo ye sego ya mmušo (di-NGO) mola NYS e ngwala fase maina a baswa gore e be bona ba khumanago mešomo mo ditirelong tša go hola batho setšhabeng go ralala naga ka bophara.  4.    Dinamelwa4.1.    Kabinete e amogetše Leano la Magato la Dintlha tše 11 go swaragana le go thibiwa ga ditsela le go goketšwa ga batšwantle bjalo ka baotleladilori. Leano le, la go hlangwa ke Komiti ya Ditona tša ka Nageng (IMC) yeo e Šoganago le Mešomo ya Legoro la Difatanaga tša go Rwala Merwalo le ya Ditsela ka moka le bakgathatema ba intasteri ya merwalo le ya ditsela, magareng ga tše dingwe, le go hlohleletša go phethagatšwa ga dinyakwa tša VISA le go obamela melao ya bašomi. 4.2.    IMC e hlametšwe go kalokana le palo ye nyologelago godimo ya go thibiwa ga ditsela le ya megwanto ka baotleladilori ba MaAfrika Borwa bao ba sa kgotsofalago. Megwanto le go thibiwa ga ditsela e ama gampe go sepela ga dinamelwa ka thelelo, e tšhoša babeeletši ba dinagadišele le gape go ama gampe dilo tše bohlokwahlokwa go swana le ikonomi le magatokamano a kabo ya dilo tše bohlokwa tša go šomiša tšona ditsela tšeo di amegilego.5.    Tlhaelelo ya Meetse Mmasepaleng wa Metsesetoropo wa Boemakepe bja Nelson Mandela (NMB)5.1.    Kabinete e amogetše magato a go tla ka Kgoro ya Meetse le Tlhwekišo (DWS) Mmasepaleng wa Metsesetoropo wa NMB gola Kapa Bodikela go efoga Letšatši la go Hloka Lerothi la Meetse ka ge profense ye e lebagane le tlhaelelo ye šoro ya meetse yeo e thomilego ka 2015. DWS e šoma le profense go phethagatša magato a nakwana, a magareng le a nako ye telele go šogašogana le go fediša ditlamorago tše ka bago gona tša komelelo.5.2.    Kabinete e hlohleleditše gape badudi ba NMB go latela ditaelo tšeo ba di filwego tša go fokoletšwa meetse tšeo ba di filwego ke mebasepala ya fao go netefatša gore meetse a ga a fele. Ka kakaretšo, tšhomišo ya meetse e swanetše go fokotšwa ka dilithara tše 50 milione ka letšatši, go tloga maemong a gona bjale a dilithara tše 280 milione ka letšatši go theošetšwa fase go dilithara tše 230 milione ka letšatši.6.    Bosenyi le bomenetša 6.1.    Kabinete e amogetše go golegwa malobanyana mo ga mohlankedi wa Kgoro ya Merero ya Selegae wa go šomela kantorong ya Benoni mabapi le go gatiša pasporoto ya bofora go mofaladi wa go tšwa Bangladeshi. Mohlankedi yo, Mme Sibongile Simelane, o filwe peile ya R5 000 kua Kgorotsheko ya Maseterata ya Benoni ka Labobedi, 21 Phupu 2022. Motšwantle yo wa Bangladeshi, Morena Fahim Kazi, o golegilwe a le gare a leka go tšwa ka mo nageng ka la 12 Mopitlo 2022 a šomiša leina la gagwe la bofora la ‘Lebogang Ndlovu’.6.2.    Kgoro ya Merero ya Selegae (DHA) malobanyana mo e bušeditše morago mmapadi wa Lithuania, Mohumagatšana Leva Andrejevaite, yo a bego a leka go šomiša bošaedi melao ya Afrika Borwa ya taolo ya bafaladi ge a ihlamela maaka a matala a gore o be a nyaka go dira kgopelo ya asaelamo ka baka la ntwa ye kgatlampanago gola Ukraine.6.3.    Kabinete e lebogiša mošomo wo o dirwago ke Yuniti ya go Lwantšha Bosenyi ya DHA. E opela diatla le go hlohleletša MaAfrika Borwa go tšwelapele go bega ditiragalo tša mohuta wo tša bosenyi. Magato ao a sego molaong a MaAfrika Borwa ba go rekiša dipasa tša bona a nale ditlamorago tše mpe kudu tša go fihla kgole godimo ga tšhireletšo ya naga ye le seemo sa ikonomi maphelong.6.4.    Mmušo o tla tšwelapele go tšea magato a go tiišetšwa letsogo kgahlanong le motho mang goba mang yo a amegago ditiragalong tše sego molaong tša go nyatša melao ya rena ya bofaladi, ntle le poifo goba sepitša.6.5.    Kabinete e amogetše gape sephetho sa go phara molato le go ahlolelwa ga morutiši wa Durban Mohumagatšana Nomusa Precious Gabuza (37) – yo a ahloletšwego kotlo ya mengwaga ye meraro ya go bewa leihlo ke ba tshokollo ya bagolegwa le go golegwa tekano ya mengwaga ye mene, yeo e fegilwego ka botlalo lebaka la mengwaga ye meraro kua Kgorotsheko ya Selete ya Umlazi gola KwaZulu-Natal ka baka la go gataka Pušoselegae: Molao wa Dikgetho tša Mebasepala, 2000 (Molao 27 wa 2000). Bjalo ka morutiši sekolong seo se bego se šomišetšwa bjale ka setiši sa dikgetho nakong ya Dikgetho tša Mebasepala ka Diphalane 2021, Mohumagatšana Gabula o ipone molato ka go lahlela ka dipaloto tša bofora tše 24 ka lepokisaneng la dikgetho, go akaretšwa tše 12 tša dipaloto tša Dikgetho tša Mebasepala le tše 12 tša dipaloto tša Dikgetho tša Wate.6.6.    Go pharwa molato ga gagwe le kahlolelo ye a e filwego di tloga di laetša boikgafo bja Khomišene ya Dikgetho ya Afrika Borwa bja go tsena gare seemo seo ka bonako le go diriša magato a taolo ya ditlamorago. Ye ke kgonthišišo ya go tiišetšwa letsogo ya dipeakanyo tša dikgetho, yeo go tloga kgale e bego e matlafetše nakong ya ge go be go tsebagatšwa Metšhene ya Sebjalebjale ya go Ngwadiša Bakgethi ya go kgona go thibela bakgethi go bouta gabedi.6.7.    Kabinete e netefaditše gore dikgetho ke motheo wa temokrasi ya gaborena le gore di swanetše go šireletšwa ka fao go ka kgonagalago. 7.    Khonferense ya Ditona ya bo-12 (MC12) ya Setheo sa Dikgwebišano Magareng ga Dinaga tša Lefase (WTO)7.1.    Kabinete e amogetše dipoelo tša WTO MC12 ye bego e swaretšwe kua Geneva, Switzerland go thoma ka la 12 go fihla ka la 17 Phupu 2022, kudukudu sephetho sa gore dinaga tše nago le maloka di ka kgona go fekeetša dilaesense tša maswanedi a tšhireletšosemolao ya nako ye rileng ya meento ya COVID-19 go fihla ka ngwaga wa 2027. Sephetho sa ge eba go swanetše go oketšwa mekgwa ya go alafa le go phekola COVID-19 se diegišitšwe ka dikgwedi tše tshela.7.2.    Afrika Borwa e be e eteletše pele boipiletšo bja WTO bja go beelathoko maloka a botlhami le boikgopolelo ao a tlemaganego le meento ya COVID-19 ao a tlo netefatšago gore go ba le khumanego ya go lekalekana ya meento le go kgontšha dinaga tša go ba le mabokgoni a go itirela meento go dira bjalo.7.3.    Khonferense ye e ikgafetše gape go latela tshepedišo ya go se ute selo le ya go akaretša bohle ya go hlama leswa mediro le mehola ya yona ka moka le go dumelelana go tsenela sekgoboko sa dikwanelo tša dikgwebišano tša go swaragana le magoro a go etša maphelo, go thea magomo go diphokoletšo tša boreahlapi, kiletšo ya dikgwebišano ka mokgwa wa elektroniki gotee le tšhireletšego ya dijo. B.    Diphetho tša Kabinete1.    Kgatelopele Lenaneong la go Fetogela Kgašong ya Titšithale (BDM)1.1.    Kabinete e amogetše tshedimošetšo ka Lenaneo la BDM le go lemoga kgatelopele ye dirilwego ka go lokelwa ga mapokisana a dithelebišene bjalo ka karolo ya go fulara kgašo ya dieriele go fetogela kgašong ya titšithale.1.2.    Kabinete e gateletše gapegape nyakego ya ka pelapela ya go ruma BDM go kgona go bulela tsela maphoto ao a nyakegago a dikgokagano tša gohle tša motlalanaga, gotee le tshedimošo ye nngwe le theknolotši ya dikgokagano ya go amana le morero wo. 1.3.    Tona ya Dikgokagano le Theknolotši ya Titšithale Khumbudzo Ntshavheni o tla swara kopano ya tshedimošetšo ya babegaditaba gosasa (Labohlano, 24 Phupu) go fana ka tshedimošo ka botlalo.2.    Pego ya Ngwaga ka Ngwaga ka Seemo sa Bosetšhaba sa Ditokelo tša Bana 2.1.    Kabinete e dumeletše go phatlalatšwa ga Pego ya Bobedi ya Ngwaga ka Ngwaga ya Bosetšhaba ya Ditokelo tša Bana. Pego ye e tsebiša ka seemo sa ditaba ka phethagatšo ya Leano la Magato a Bosetšhaba la bana go lebeletšwe nako ya magareng ga 2019-2024. 2.2.    Pego ye e laetša diphenyo tšeo di gatišitšwego mengwageng ya magareng ga 2020-2021. E laetša gape le magoro ao a santše e lego tlhotlo, go akaretšwa le polokego ya bana le dithulano tšeo di tšwetšego pele magareng ga bahloki le bahumi go lebeletšwe bana. Pego ye e laetša ka fao leuba la COVID-19 le amilego bana ka yona mengwaga ye boletšwego. 2.3.    Magato a go namola seemo ao a phethagatšwago ke mmušo a nepile go lemoša batho ka moka ka ditokelo tša bana, go ya le ka fao go hlalošitšwego ka gare ga Molaotheo wa Rephabliki ya Afrika Borwa wa 1996. Magato a a thekga gape le ditlamego tša naga ye godimo ga Dikwano tša UN ka Ditokelo tša Bana (UNCRC) le Tumelelano ya Afrika ka Ditokelo le Boiketlo bja Bana (ACRWC). Afrika Borwa ke ye nngwe ya naga ya go saenela kwano go bobedi UNCRC le ACRWC. 2.4.    Pego ye e hlamilwe ka go rerišana pele le dikgoro tša mmušo le palo ye bonagalago ya bakgathatema ba maleba maemong a bosetšhaba le a profense. Pego ye feletšego ka botlalo e tla phatlalatšwa websaeteng ya Kgoro ya Tlhabollo ya Leago mo go: www.dsd.gov.za.3.    Pego ye Kopantšwego ya Kgafetšakgafetša ya Afrika Borwa ya lekga la boraro go fihla go la boselela yeo e hlagišeditšwego UNCRC3.1.    Kabinete e dumeletše go hlagišetšwa UNCRC Pego ya Kgafetšakgafetša ya boraro go fihla go ya boselela. Pego ye e latela Pego ya bobedi ya Kgafetšakgafetša yeo e hlagišeditšwego UNCRC ka 2014.3.2.    Pego ye e hlamilwe ka go tsamaišana le Kgatišo 44 ya UNCRC, ebile e akaretša mebono le ditšhišinyo tšeo di dirilwego go tšwa pegong ya mafelelo. UNCRC e rometše mebono le ditšhišinyo tša yona tša naga ye ka 2016.3.3.    Go hlangwa ga pego ye go dirilwe ka go rerišana pele le dikgoro ka moka tšeo di amegago le bakgathatema ka moka go ralala le naga. Pego ye feletšego ka botlalo e tla dirwa phatlalatša ge e šetše e hlagišeditšwe UNCRC.4.    Pego ya Bosetšhaba phethagatšong ya Lenaneothero le Leswa la Metsesetoropo4.1.    Kabinete e dumeletše go hlagišwa ga pego ya bosetšhaba ya mathomo ya Afrika Borwa ka phethagatšo ya Lenaneothero le Leswa la Metsesetoropo go Lenaneo la UN la Madulo a Batho (UN-Habitat). UN-Habitat e amogetše Lenaneothero la yona le Leswa la Metsesetoropo kua Khonfereseng ya yona ka Dintlo le Tlhabollo ye Swarelelago ya Metsesetoropo ka Diphalane 2016. Mebušo ye lego maloko a lenaneo le go be bo letetšwe gore e romele dipego ka boithaopo tša gore mošomo o tlela kae.4.2.    Afrika Borwa e thekgile go amogelwa ga Lenaneothero le Leswa la Metsesetoropo le go le phethagatša ka morago ga gore le amogelwe ka go šomiša Tlhako ya naga ye ya Mohlakanelwa ya Tlhabollo ya Metsesetoropo (IUDF). Nepo ya IUDF ke go hlahla go hlabollwa ga madulo a metsesetoropo a go akaretša batho ka moka, a go tielela le a go phelega. 4.3.    Pego ye ya kgatelopele ya mošomo e hlamilwe ka go rerišana pele le didiko tša mmušo tša bosetšhaba, tša profense le tša selegae gotee le di-NGO tše maleba.5.    Leanopeakanyo la Mohlakanelwa la Tlhabollo ya Baswa (IYDS)5.1.    Kabinete e dumeletše go phethagatšwa ga IYDS. Leanopeakanyo le le kgontšha Pholisi ya Bosetšhaba ya Baswa ya 2020 go fihla ka 2030. Yona e hlatholla magato, diprotšeke le mananeo ao a tlo dirwago ke bakgathatema ba go fapafapana go tšwa dihlophaneng tša baswa.5.2.    E swaragana gape le ka go fokotša go ipušeletša gantši ga magato a mmušo le go fa tlhahlo ya ka fao mekgatlo ye lego setšhabeng le lefapha la praebete e ka thekgago baswa gore ba ka ikhweletša bjang menyetla ya mešomo. Ge go be go hlangwa leanopeakanyo le, mafapha a go fapafapana a setšhaba a amegile go lona go fa dikgopolo le go ntšha sa bona sa mafahleng.6.    Sengwalwa sa Makgoraditsela ka Pabalelo le Tšhomišano ye Swarelelago ya Diphedi tša go Fapafapana tša Afrika Borwa6.1.    Kabinete e dumeletše seakanywa sa Mokgoraditsela ka Pabalelo le Tšhomišo ye Swarelelago ya Diphedi tša go Fapafapana tša Afrika Borwa gore setšhaba se fe ditshwayotshwayo tša sona. Diphedi tša go fapafapana tša Afrika Borwa di fana ka motheo wo bohlokwa wa go kgontšha kgolo ya ikonomi le tlhabollo, ebile wona motheo wo o tloga o le bohlokwa kudu go lebeletšwe mekgwa yeo batho ba iphedišago ka yona. 6.2.    Sengwalwa se sa makgoraditsela ke sona se kgontšhago ditšhišinyo tšeo di dirilwego ke Sehlopha sa Maemo a Godimodimo sa Ditsebi tšeo di thwetšwego ka 2019 go fetleka dipholisi tša rena tša bjale, melao le ditlwaedi ka merero ya go amana kudu le diphedi tše tša mohuta wa moswananoši. 6.3.    Pego ye e šišintše gore go hlangwe pholisi ye akaretšago tšohle ka pabalelo le tšhomišo ye swareleago ya diphedi tša go fapafapana tša naga ye. Pholisi ye e tla phethagatšwa go ralala didiko ka moka tša mmušo. Pabalelo e tloga e le bohlokwa lesolong la naga ye la go akgofiša kgolo ya ikonomi le tlhomo ya mešomo.7.    Leanopeakanyo la Nama ya Diphoofolo tša Lešoka 7.1.    Kabinete e dumeletše go phatlalatšwa ga seakanywa sa Leanopeakanyo la Nama ya Diphoofolo tša Lešoka gore setšhaba se fe ditshwayotshwayo tša sona. Leanopeakanyo le le šeditše go botsefatša le go fetoša gabotse intasteri ya nama ya diphoofolo tša lešoka. Le šetšane gape le go kgatha tema tšhireletšegong ya dijo ka mokgwa wo o swarelelago.7.2.    Intasteri ya nama ya diphoofolo tša lešoka ka boati ke intasteri ya go se lefišwe metšhelo ya go šoma thokwana e le noši. Leanopeakanyo le le šišintšwego le fana ka leano la phethagatšo leo le tla botsefatšago le go matlafatša intasteri ye bjalo ka bobedi moabi wa tšhireletšego ya dijo le lefapha la kgolo ya ikonomi leo le tla thušago go hloma menyetla ya mešomo.C.    Melaokakanywa1.    Molaokakanywaphetošwa ka Kakaretšo wa 2022 wa Merero ya Setšo1.1.    Kabinete e dumeletše go hlagišwa Palamenteng ga Molaokakanywaphetošwa wa 2022 wa Merero ya Setšo gore Palamente e go sekaseke goya pele. Diphetošo tše di šetšane le go fetleka Molao wa Setšo le wa Boetapele bja maKhoi-San, 2019 (Molao 3 wa 2019), wo o tsentšwego tirišong ka la 1 Moranang 2021.2.    Molaokakanywaphethošwa wa 2022 wa Tšhireletšo ya Temokrasi ya Molaotheo Kgahlanong le Ditiragalo tša Matšhošetši le tše dingwe tša go amana le tšona2.1.    Kabinete e dumeletše go hlagišwa Palamenteng ga Molaokakanywaphetošwa wa 2022 ka Tšhireletšo ya Temokrasi ya Molaotheo Kgahlanong le Matšhošetši le tše dingwe tša go amana le ona gore Palamente e go sekaseke goyapele. Ge o šetše o amogetšwe, Molaokakanywa wo o tla fetoša Molao wa bjale wa Tšhireletšo ya Temokrasi ya Molaotheo Kgahlanong le Matšhošetši le Ditiragalo tša go Amana le ona, 2004 (Molao 33 wa 2004).2.2.    Molaokakanywa wo o fetile pele ditherišanong tšeo di tseneletšego tša setšhaba morago ga gore o dumelelwe ke Kabinete ka Mopitlo 2021. Diphetošo tše di šetšane le go bea madulong didirišwa tšeo di tšweleditšwego ka nageng ye tša go lwantšha matšhošetši gotee le magato a lefaseng ka bophara ao a hlomilwego. Diphetošo tše di šogašogane gape le ditemana tšeo go tšeerwego sephetho ke Kgorotsheko ya Molaotheo sa gore ga di gate ka mošito o tee le Molaotheo.2.3.    Bjalo ka ye nngwe ya naga ye lego leloko la Khansele ya UN ya Tšhireletšego, Afrika Borwa e tlamegile goya ka mohola wa yona go batametša kgauswi melao ya boditšhabatšhaba yeo e šetšanego le go maatlafatša magato le go lwantšha matšhošetši lefaseng ka bophara. D.    Ditiragalo tše di Tlago1.    Samiti ya bo-14 ya Brazil, Russia, India, China le Afrika Borwa (BRICS)1.1.    Mopresidente Ramaphosa o tla eta pele go kgatha tema ga Afrika Borwa Samiting ya bo-14 ya go swarwa ka dikgokagano tša bidio ya Baetapele ba BRICS yeo e swerwego ke Rephabliki ya Bohle ya China go thoma ka Labone, 23 go fihla ka Labohlano, 24 Phupu 2022. 1.2.    Maloko a rena a BRICS ba tšwelapele go hola naga ye. Ngwageng wa go feta, diromelwantle tša go feta 17% tša Afrika Borwa di be di nepišitšwe dinageng tše dingwe tša BRICS, le gona palomoka ya go feta 29% ya ditšwantle tša rena di be di e tšwa go tšona dinaga tše. Boleng bja theko ya kgwebišano ye bo tšwelapele go golela godimo, ka palomoka ya dikgwebišano tša Afrika Borwa le dinaga tše dingwe tša BRICS e batamela R702 bilione ka 2021, morago ga gore e golele godimo go tloga go R487 bilione ka 2017. 1.3.    Tšhomišanommogo gare ga dinaga tše lego maloko a BRICS magorong a go fapafapana go swana le maphelo le dikgwebišanong tše kaonafetšego e godišitše intasteri ya ka mo nageng, le go hola dinaga ka moka tše lego maloko a BRICS. Dipeeletšo tša rena diprotšekeng tša tlhabollo ya mananeokgoparara le matsapa a go fokotša go raragana ga magatotshepedišo a mmušo ge go dirwa kgwebo di nepile go oketša diromelwantle go bagwebišani ba rena ba BRICS.2.    Sekolo sa Marega sa Tshepedišo ya Ikonomi Mmušong2.1.    Sekolotlhahlo sa Bosetšhaba sa Mmušo (NSG) se tla be se swere Lenaneo la sona la Boraro la Balaodiphethiši ba tša Dipolotiki gola Johannesburg go thoma ka la 27 Phupu go fihla ka la 1 Mosegamanye 2022. Thuto ye go yona go tla tla Ditona go tšwa Côte d'Ivoire; Borwa bja Sudan le Afrika Borwa gotee le Balaodipharephare ba go tšwa Lesotho, Zambia, DRC, Tanzania le Ghana. Dimeyara tša Afrika Borwa, gotee le maloko a dikomiti tša meyara le makgotlaphethiši le bona ba tla ba gona. 2.2.    Go letetšwe gore baetapelephethiši ba sepolotiki go tšwa dinageng tša go fapafapana ba ngwathelane dikgopolo le tšeo ba ithutilego go tšwa go tšona maemong a go fapafapana a ditiragalo ao ba itemogetšego ona mešomong ya bona ya tšatši ka tšatši.2.3.    NSG e hlamile lenaneo la ngwaga ka ngwaga go maloko a lekgotlakhuduthamaga ka 2020, bjalo ka karolo ya thekgo ya lona ya boikgafo bja mmušo bja go hlola mmušo wo o kgonago. Lenaneo le, magareng ga tše dingwe, le šetšane le go tlabela lekgotlakhuduthamaga ka tsebo mo didikong tše tharo tša mmušo ka boetapele bjo bjo kaonafetšego le mabokgoni a go bea leihlo mošomo wo dirilwego gore go kgonagale go lekolaleswa ditlhotlo tša pušo tšeo di šitišago go akaretšwa ga bohle le kgolo yeo e swarelelago ya ikonomi.3.    Letšatši la Boditšhabatšhaba la Nelson Mandela3.1.    Letšatši la Boditšhabatšhaba la Nelson Mandela la lenyaga ka Mošupologo, 18 Mosegamanye le tla ketekelwa ka fase ga morero wa lefase ka bophara wo latelago: “Dira se o se kgonago, ka seo o nago le sona, kae goba kae mo o lego gona”.3.2.    Bjo ke boipiletšo bjo bo kwalakwaditšwego gore batho ba thekge le go kgatha tema lesolong le ka go logišana maano a magato ao a swarelelago nako ye telele a go ba le ditlamorago tša go tšea telele.3.3.    Ye nngwe ya magato a mohuta wo ke Dipoledišano tša Baswa tša Nelson Mandela le Lenaneo la Boetapele bja Potego leo le lebeletšego kudu merero ye e diragalago gona bjale ya go ama baswa ka mo Afrika Borwa le go potologa lefase ka bophara.4.    Sehla sa Metšhelo 4.1.    Sehla sa go faela metšhelo ya 2022 se tla bulwa go thoma ka la 1 Mosegamanye go fihla ka la 24 Diphalane 2022. Balefametšhelo ba hlohleletšwa go faela bohlatse bja bona bja tefo ya metšhelo mo go eFiling (www.sarsefiling.co.za) goba mo go MobiApp, elego sedirišwa sa Ditirelo tša Metšhelo tša Afrika Borwa (SARS). 4.2.    Ngwaga wo SARS e tla tšwelapele ka go sekaseka balefametšhelo ka o tee ka o tee ka mokgwa wa go itiriša ka noši, e lego mokgwa wa go lefiša metšhelo ya letseno wo o tlabetšwego pele ga nako go thuša go nolofatša tshepedišo ye ya go romela bohlatse bja tefo ya metšhelo. Ka 2021 balefametšhelo ba go feta dimilione tše tharo ba sekasekilwe ka ona mokgwa wo wa go itiriša ka noši.4.3.    Thomelo ya bonako le ye nepagetšego ya bohlatse bja metšhelo ga e netefatše fela gore balefametšhelo ba dula ba latela molao eupša e thuša mmušo go abela MaAfrika Borwa ditirelo tšeo ba di hlokago kudu.E.    Melaetša1.    DitebogišoKabinete e lebišitše ditebogišo tša yona le go lakaletša bao ba latelago mahlogonolo: Moahlodi Owen Lloyd Rogers morago ga gore a thwalwe malobanyana mo bjalo ka Moahlodi wa Kgorotsheko ya Molaotheo ya Afrika Borwa.Kabinete e bile le Mopresidente Ramaphosa go lakaletša Mopresidente wa peleng Thabo Mbeki Letšatši le Lethabo la Matswalo a Mengwaga ye 80 leo a le ketekilego ka la 18 Phupu 2022. Morena Mbeki ke wo mongwe wa go bonelapele bokamoso bjo bjo gadimago bja šebešebe bja MaAfrika Borwa ka moka.F.    Bao ba Thwetšwego MešomongBatho ka moka bao ba thwetšwego mešomong mangwalo a bona a thuto a tlo tiišetšwa le go netefatšwa ka tsela ye maleba.1.    Balaodi bao e sego ba Lekgotlaphethiši ba Lekgotlataolo la Afrika Borwa la Diphofo:a.    Ntate Ernest Khosa;b.    Mme Bulelwa Koyana;c.    Ntate Surendra Sooklal; led.    Mme Rejoice Edith Phewa.2.    Maloko a Kantoro ya Kutullo ya Dikadimo tša Magae le Kutullo ya Dipeelo: a.    Mme Kenosi Pearl Louisa Selane (Modulasetulo);b.    Mme Catharina Maria Van der Sandt;c.    Ntate Errol Vincent Magerman;d.    Moadbokheiti Mandla Dludlu;e.    Morena Matsobane Gabriel Mello;f.    Mme Palesa Mawasha;g.    Mme Penelope Anne Beck-Paxton;h.    Mme Sphiwe Dorris Mayinga;i.    Mme Tshifhiwa Victor Mphigalale; lej.    Ntate Zuko Ncemane.Dinyakišišo: Mme Phumla Williams – Seboleledi sa Kabinete Mogala: 083 501 0139 "
"Pego ya Kopano ya Kabinete ye Swerwego ka Dikgokagano tša Bidio ka Labone, 7 Mosegamanye 2022",11 Jul 2022,https://www.gov.za/speeches/statement-virtual-cabinet-meeting-held-thursday-7-july-2022-11-jul-2022-0000,https://www.gov.za/nso/speeches/statement-virtual-cabinet-meeting-held-thursday-7-july-2022-11-jul-2022-0000,"A. Merero ye Bohlokwa Seemong sa Bjale1. Tsebišo ka Seemo sa Bolwetši bja Coronavirus (COVID-19)1.1. Kabinete e lebogišitše batho ka moka mo Afrika Borwa ge ba tšeere sephetho sa go hlaba meento le go latela ditshepedišo ka moka tša COVID-19  tšeo pheletšo ya tšona e kgontšhitšego naga ye go efoga palo ye hlatlogelago godimo ya diphetelo tše diswa ka nako ya leuba la bohlano la bolwetši bjo. 1.2. Le ge go le bjalo, ga se ra swanela go iketla kudu ka ge COVID-19 e santše e sale gona. Le ge e le gore malobanyana mo naga e fedišitše dinyakwa tša kgapeletšo tša go apara dimaseke mafelong a bohle, batho ba go ba le malwetši a mangwe le bao ba sa ntšego ba lwala ba hlohleletšwa go tšwelapele go apara dimaseke. Re swanetše go tšwelapele go hlapa matsogo a rena goba go sanithaesa, le gape go šielana sekgala le go netefatša gore go hlabela moya ka tsela ye maleba. 1.3. Meento e santše e le mokgwa wa go itšhireletša malwetšing wo o hlatsetšwego ka sesaentshe kgahlanong le COVID-19 ebile Kabinete e hlohleletša batho ka moka bao ba sa kago ba hlaba meento go ya go hlaba meento ya bona ya go tsošeletša mafelong a kgauswi le bona a go hlaba meento ntle le tefo. 2. Mabora a dikgabo2.1.  Kabinete e sedimošitšwe ka seemo sa moragorago seo se gatetšego pele mabapi le go phatlalala ga Mabora a Dikgabo ka mo nageng morago ga kgonthišišo ye lokolotšwego ya moragorago ya gore go na le motho wa bobedi yo a nago le bolwetši bjo ka mo nageng. Batho bao ba fetetšwego ba ipeetše thoko ka magaeng a bona ebile lesolo la go lota mehlala ya batho bao ba ka bego ba kgokagane le bona le gare le a kgatlampana go ba humana.  2.2.  Kgoro ya Maphelo le Setheo sa Bosetšhaba sa Malwetši ao a Fetelanago se šomišana mmogo le Mokgatlo wa Lefase wa tša Maphelo go lekola kotsi ya diphetelo tša ka mo nageng ka go sepedišana le Melao ya Boditšhabatšhaba ya Maphelo. 2.3.  Baerase ye ya Mabora a Dikgabo ga e phatlalale bonolo ebile phetelo ya gona gantši e diragala morago ga go kgomana go swana le go atlana, go kgwathakgwathana goba go swaraswara ditho tša mmele tša go ba le dišo tša motho wa go swarwa ke mabora a dikgabo. Batho bao ba se nago dika tša mabora a dikgabo ga go kgonagale gore ba fetetše ba bangwe ka baerase ye. 2.4. Kabinete e eleditše batho bao ba itemogelago dika tša letadi, dika tša go tlwaelega tša go swana le tša mokhohlane, le menyabidi ya mmala wo mohubitšwana go bega ditiragalo tše dikliniking tša maphelo tša kgauswi le bona gore bolwetši bjo bo humanwe ka bonako le go phekolwa. 3. Masetlapelo a Thabeneng ya East London3.1. Masetlapelo a go tšhabiša namana tša mmele kua Thabeneng ya Enyobeni gola East London Profenseng ya Kapa Bohlabela ka la 26 Phupu 2022 ao a tšeerego maphelo a batšwamahlalaging ba 21, a tšhošitše kudu batho ka moka ka nageng. Go tloga go le boima kudu go gopola ka tlalelo ya malapa a bao ba lobilego bana ba bona ka mokgwa wo wo sehlogo. 3.2. Kabinete e lebišitše melaetša ya yona ya mahloko go malapa ao a lobilego bao ba phelago le bona le go leboga motho mang le mang ka thekgo ya bona ya moya wa botho go malapa ao a llelago metswalle ya bona mo nakong ye ye boima. 3.3. Go a hlobaetša gore bana ba bannyane ba mengwaga ya go lekana 13 ba ile ba dumelelwa go tsena lefelong leo le go gamola madila. Re dira boipiletšo bathong ka moka setšhabeng go kgatha tema ya bona go dira gore bana ba dule ba bolokegile ka dinako tšohle. 3.4. Bana ba mengwaga ya ka fase ga ye 18 ga ba dumelelwe go tsena ka dipareng, ka dithebeneng, le ka mabenkeleng a go rekiša madila. Bagwebi ba madila bao go ka humanwago ba gataka ye mengwe ya melao ye ba swanetše go pharwa ka bosenyi le go tšeelwa dilaesense tša bona tša go rekiša madila. 4. Dipoelo go tšwa Samiting ya Baetapele ba Seboka sa Dinaga tše Šupa (G7)4.1. Mopresidente Cyril Ramaphosa o kgathile tema Samiting ya Baetapele ba Seboka sa Dinaga tše Šupa (G7) yeo e bego e swaretšwe kua Bavaria, Germany ka Mošupologo, 27 Phupu 2022. Mopresidente – yo a kgathilego tema dikopanong tša mošomo fao go tšona go ahlaahlilwego merero ya klaemete, mohlagase, maphelo le tšhireletšego ya dijo lefaseng ka bophara – o be a memilwe ke moswarakopano ye, Mokhanseliri Olaf Scholz. 4.2. G7 ke foramo ya sepolotiki ya magareng ga didiko tša mmušo ya go hlangwa ke Canada, France, Germany, Italy, Japan, United Kingdom le Amerika.B. Diphetho tša Kabinete 1. Seakanywa sa Melao ya Lefapha la Semolao (Seakanywa sa LSC)1.1. Kabinete e dumeletšwe go phatlalatšwa ga Seakanywa sa LSC gore setšhaba se fe ditshwayotshwayo tša sona. Dinepo tša melao ye ke go kgontšha diphetogo ka lefapheng la semolao go fihlelela tekatekano ya batho goya le ka dipalopalo tša ka mo nageng. Melao ye e tla netefatša gape le gore go ba le setheo seo se tla tšweletšago baabaditirelo bao ba hlahlilwego gabotse le ba bokgoni ditirelong tša semolao.1.2. Go hlangwa ga Seakanywa se sa LSC go lekotšwe ke Khansele ya Phethagatšo ya Semolao e bago setheo sa mmušo seo se hlamilwego goya ka Karolo 4 ya Molao wa Phethagatšo ya Semolao, 2014 (Molao 28 wa 2014) le go hlahlwa ke Molao wa Matlafatšo ya Ikonomi ya Bathobaso yeo e Nabilego (B-BBEE), 2013 (Molao 46 wa 2013).1.3. Molao wa B-BBEE wa 2013 o bolela ka gore Tona ya Dikgwebišano, Diintasteri le Diphenkgišano o tla lokolla ditlhathollo tša phethagatšo ye maleba matlafatšong ya ikonomi ya bathobaso mo mafapheng a go ikgetha. Maloko a profešene ya semolao ka motsotso wo ga ba na melao ya lefapha le ya go ba hlahla go kalokana le go fetafetana le go se lekalekane profešeneng ya semolao.1.4. Seakanywa sa LSC se tlo phatlalatšwa ka gare ga Kuranta ya Mmušo mo matšatšing a 60 go dumelela setšhaba go fa ditshwayotshwayo tša sona. 2. Dipego tša Kgatelopele ya Mošomo tša go Lokollwa Gabedi mo Ngwageng 2.1.   Kabinete e dumeletše dipego tša kgatelopele ya mošomo tša go lokollwa gabedi mo ngwageng tša go thoma ka Diphalane 2021 go fihla ka Hlakola 2022. Dipego tše di bopa karolo ya Tlhako ye Logetšwego Maano ya Paka ya Magareng (MTSF) ya 2019-2024. MTSF ya 2019-2024 ke leano la phethagatšo le tlhako ya go lekola mošomo ya go fihlelela Leanotlhabollo la Bosetšhaba: dinyakwa tše beilwego pele tša Ponelopele ya 2030 go basepediši ba lekga la boselela la mmušo.2.2. Dipego tše di be di šetšane le ditlapele tše šupa tša mmušo, e lego (1) Diphetogo tša ikonomi le tlhomo ya mešomo; (2) Thuto, mabokgoni le tša maphelo; (3) Go kopantšha mmogo meputso ya leago ka ditirelo tša go botega le tše hlwahlwa tša motheo; (4) Go momaganywa ga mafelo, madulo a batho le pušoselegae; (5) Phedišano setšhabeng le setšhaba sa go bolokega; (6) Mmušo wa bokgoni, wa potego le wo gatelago pele; le (7) Afrika le lefase le kaonafetšego, le magato a go amana le a go rarolla seemo a basepediši ba mmušo ba lekga la boselela. 2.3. Kabinete e amogetše magoro a mošomo wo o gatetšego pele godimo ga dinepo tšeo di theilwego tša paka ye re lego ka gare ga yona. Kabinete e lemogile gape le magoro ao a nyakago magato gore go tle go fedišwe go nanya ga seemo seo se amilwego gampe ke leuba la COVID-19. 2.4. Ditona di tlo swara ditshedimošetšo tša babegaditaba mo dibekeng tše tlago go hlatholla dipego tša bona ka go latelana ga tšona le go hlalošiša magoro ao go ona mošomo o swanetšego go tiišeletšwa letsogo.C. Ditiragalo tšeo di Tlago1. Khonferense ya Bahlomi ba Diinstasteri ba Bathobaso le ya Baromela ka Ntle ga Naga (BIEC)1.1. Khonferense ya Pulamadibogo ya BIEC e tla swarelwa Sentharengkgoparara ya Boditšhabatšhaba ya Sandton gola Johannesburg ka Laboraro, 20 Mosegamanye 2022. 1.2. Khonferense ye e latela tsebagatšo ya mathomong a ngwaga wo ya Tšhomišanommogo ya Diromelwantle tša Bahlomi ba Diintasteri ba Bathobaso ka mmušo, yeo e thekgago bahlomi ba diintasteri ba bathobaso go kgona go tsenelela mebarakeng ye meswa, le go kgona go fihlelela thekgo ya ditšhelete ya diromelwantle le mekgwa ya go bapaletša ba bangwe. D. Melaetša1. DitebogišoKabinete e lebiša ditebogišo tša yona le go lakaletša bao ba latelago mahlogonolo: Springboks, ka phenyo ya yona ya go thabiša kudu ya motsotso wa mafelelo kgahlanong le Wales nakong ya phenkgišano ya mathomo godimo ga diteko tše tharo tša dipapadi Lepatlelong la Loftus Versveld gola Pretoria ka Mokibelo, 2 Mosegamanye 2022. Banyana Banyana, ka phenyo ya yona ya go nweša dino tše pedi go ye tee papading ya pulamadibogo ya Mogopo wa Basadi wa Ditšhaba tša Afrika kgahlanong le Nigeria yeo e bego e bapalelwa gola Morocco, ka Mošupologo, 4 Mosegamanye 2022. E. Bao ba Thwetšwego MešomongBatho ka moka bao ba thwetšwego mešomong mangwalo a bona a thuto a tlo tiišetšwa le go netefatšwa ka tsela ye maleba.1.    Ngaka Nyameko Barney Pityana bjalo ka Modulasetulo wa Khomišene ya Bosetšhaba ya Lotto. 2.    Moadbokheiti Rory Voller bjalo ka Mokomišinare wa Khomišene ya Dikhamphani le ya Tsebo ya Kgopolo. Dinyakišišo:Mme Phumla Williams – Seboleledi sa Kabinete Mogala: 083 501 0139 "
"Pego ya Kopano ya Kabinete ye e Swerwego ka Mokgwa wa Inthanete Laboraro, 17 Phato 2022",13 Aug 2022,https://www.gov.za/speeches/statement-virtual-cabinet-meeting-wednesday-%C2%A017-august-2022-13-aug-2022-0000,https://www.gov.za/nso/speeches/statement-virtual-cabinet-meeting-wednesday-%C2%A017-august-2022-13-aug-2022-0000,"A.    Ditaba tšeo di Amago Badudi1.    Mohlagase1.1.    Kabinete e amogela ditsenogare tšeo di tsebišitšwego ke mmušo go šogana le mathata a mohlagase ka nageng. Magato a bohlokwa ao a tšerwego a kgora tsela ya go fokotša go kgaotšwa ga mohlagase, le go fetoša lekala la mohlagase le go fihlelela tšhireletšo ya mohlagase ya nako ye telele.1.2.    Mo go thekgeng kabo ya mohlagase le go thuša naga ya rena ka kabo ya mohlagase yeo e imelwago, re nyaka go fokotša tšhomišo ya mohlagase nageng ya rena ka dimekawate tše 600 mo dikgweding tše tharo tše di latelago.1.3.    Malapa a ka kgatha tema ya wona mo go bolokeng mohlagase ka go tima didirišwa tšeo di sego bohlokwa le tšeo di šomišago mohlagase wo montši mo dinakong tšeo tšhomišo e lego godimo. Dikgwebo di hlohleletšwa go šomiša theknolotši ya tšweletšo ya mohlagase ya mohola gape ye ntši le go kgatha tema mo mananeong a go fokotša tšhomišo ye ntši ya mohlagase. 2.    Operation Vulindlela 2.1.    Kabinete e amogela tšwelopele yeo e dirilwego ka fase ga Operation Vulindlela go fediša dititelego tše di lebanego le mohlagase, dikgokagano tša megala, meetse le lekala la boeti go tsošološa ekonomi.2.2.    Dimpshafatšo tša meago tše senyane go tše 26 di feditšwe, mola go na le tšwelopele ya dimpshafatšo tše 11. Dikatlego di akaretša go thoma ga dilaesense go tšweletšo ye e tiilego, go fetošetša ga Taolo ya Maemakepe a Setšhaba a Transnet, tokollo ya mabokgoni a bohlokwa ao a lekotšwego lefsa le phethagatšo ya lenaneo la e-Visa mo dinageng tše 14, go akaretša mebaraka ya boeti ye mefsa ye megolo go swana le China, India, Kenya le Nigeria. 3.    Dikgaruru le Dipolao tšeo di Hlolwago ke Bong (GBVF)3.1.    Kabinete e tšweleditše pefelo mo go katweng go go šoro ga basadi ba seswai mo Krugersdorp ka Gauteng. Ditiro tše tše dimpe le tlhorišo kgahlanong le basadi di nyatša mokgwa wa rena wa leago. Kabinete e retile gape Tirelo ya Maphodisa a Afrika Borwa ka go swara babelaelwa ba mmalwa malebana le bosenyi bjo bošoro. 3.2.    Kabinete e ipiletša go ditšhaba go šoma le maphodisa le makala a mangwe a phethagatšo ya molao ka go abelana ka tshedimošo goba go bega mešongwana ya go belaetša. Ge re šoma mmogo, re ka dira gore ditšhaba tša rena di bolokege go basadi le bana.3.3.    Moafrika Borwa yo mongwe le yo mongwe o na le mošomo wa go ba kgahlanong le basenyi ba dikgaruru ka karolong ya molao. Bega ditiragalo ka moka tša GBV setišing sa kgauswi sa maphodisa goba leletša nomoro ya Crime Stop: 08600 10111, Senthara ya Taolo ya Setšhaba: 0800 428 428 goba Mogala wa go Emiša Dikgaruru tša Bong: 0800 150 150.4.    Kgwedi ya Basadi 4.1.    Kgwedi ya Basadi ya ngwaga le ngwaga ka Phato e hlompha basadi bao ba kgathilego tema ntweng ya tokologo le basadi ka moka mo setšhabeng.4.2.    Kgwedi ya Basadi ya ngwaga wo e ketekwa ka fase ga morero: “Ditokelo tša Basadi tša Ekonomi ya Leago: Go Aga Lefsa Bokaone go Matlafala ga Basadi moo go Kaonafetšego”. 4.3.    Basadi ba go feta 20 000 bao ba gwantetšego Union Buildings ka Pretoria ka la 9 Phato 1956 ba kgathile tema go kgonthiša gore tekatekano ya bong le matlafatšo di dule di le bohlokwa ka temokrasing ya Afrika Borwa.4.4.    Dikgato tša bona tša bogale di hlohleleditše basadi ka kakaretšo go tšea maemo a bona ao a ba swanetšego ka Palamenteng, mmušong le setšhabeng, gomme re dira dikaonafatšo tše ga nnyane ga nnyane go tloga mola re hwetšago tokologo ka 1994.5.    Segopotšo sa Marikana 5.1.    Ka Labobedi, 16 Phato 2022, mmušo o kopane le naga ka moka go gopola masetlapelo ao a diragetšego ka Marikana Leboa Bodikela ka 2022. Bohloko bjoo bo kwelwego ke bašomi, malapa a bona le naga ka bophara bo tla dula bo le gona mo historing ya rena.5.2.    Lenaneo la Mpshafatšo la Marikana le phethagaditšwe go aga lefsa le go hlola tikologo ya go dumelela go kaonafatša maphelo a setšhaba sa Marikana. Ngwaga wa go feta mmušo o lefile R176 milione go lliša malapa a batšwasehlabelo gomme melato ye e sa šetšego ye e lego dikgorotshekong go letetšwe gore e phethwe mafelelong a 2022.5.3.    Dintlo tše di mpshafaditšwego goba tšeo di agilwego lefsa di filwe bahlologadi ba Marikana gomme tše dingwe di tla phethwa ngwaga wo. Protšeke ya dintlo ya R700 milione e dira gore go bonwe bašomi ba moepong ba fiwa dintlo tša seriti. Go filwe infrastraktšha ya leago ye bohlokwa go kaonafatša maemo a go phela a ditšhaba tša moepong.6.    Imbizo ya Mopresidente ya ka Gauteng ka Mmotlolo wa Tlhabollo ya Dilete (DDM)6.1.    Go latela katlego ya Izimbizo tša Mopresidente tše tharo tšeo di swerwego ka Leboa Bodikela, Freistata le Mpumalanga ka tsela yeo, Mmasepala wa Selete wa Sedibeng ka Gauteng o swere karolo ya bone ka Labohlano, 12 Phato 2022.6.2.    Ka fase ga morero: “Akaretša batho ka moka”, Mopresidente Cyril Ramaphosa o etile pele sehlopha sa bahlenkedi ba maemo a godimo go tšwa go mebušo ya bosetšhaba, ya profense le ya selegae. Maafrika Borwa ka mekgatlo le makala a bona ba beakantšwe gore ba šome mmogo kgahlanong le magato ao a golago a bohloki le mathata ao a hlotšego maemo ao a hlotlago a ekonomi.6.3.    Selete sa Sedibeng se na le tšwelopele mo phethagatšong ya Vaal River Special Economic Zone (SEZ), yeo e lego bohlokwa go kaonafatšeng selete, profense le naga. Vaal River SEZ e beakanya go swara makala a bohlokwa a a latelago: Vaal River Smart City; Hapo ya Tlhabollo ya Green Hydrogen; hapo ya khabisi; agro-logistiki, aerotropolisi; aetrome, sefofane sa merwalo le lekala la tšweletšo ya tšhipi ye e matlafaditšwego.7.    Samiti ya Lekala la Leago ya Mopresidente 7.1.    Samiti ya Lekala la Leago ya Mopresidente yeo e swerwego ka Ekurhuleni, Gauteng go tloga ka la 4 go fihla ka la 5 Phato 2022 ka fase ga morero “Go godiša Tirišano ya Leago go kgontšha go Kgatha Tema go Ekonomi ya Leago mo Ditšhabeng”,, e kopantše bakgathatema go tšwa dileteng go šoma le mmušo go šogana le ditlhohlo tša ekonomi ya leago le go beakanya methopo ya ditšhaba tša leago, gare ga dinepo tše dingwe. 7.2.    Samiti e lebeletše dipego tša dipoledišano go tšwa go diprofense tše 9 ka ditlhohlo tša tšona, tšeo di akaretšago thekgo ya ditšhelete, ditaba tša taolo, phetogo ya lekala la leago ka kgopolo ya go godiša tirišano ya go šogana le ditlhohlo tšeo di lebanego le bohloki, go se lekalekane le tlhokego ya mešomo.7.3.    Kabinete e ipiletša go mekgatlo ya selegae le badudi go kgatha tema ya bona ka mafolofolo go kgonthiša gore re aga bokamoso bjo bokaone, bjalo ka ge go beakantšwe go Leano la Tlhabollo la Setšhaba: Pono ya 2023. B.    Diphetho tša Kabinete 1.    Leanolegolo la Diintasteri tša Boithomelo le Setšo 1.1.    Kabinete e dumeletše gore leanolegolo la Diintasteri tša Boithomelo le Setšo le phethagatšwe. Leanolegolo le nepiša bokgabo bja pono; tiroatla le moakanyetšo; bobegaditaba bja go bonwa le go kwa le bja kgokaganyo, ditirelo tša moakanyetšo le tša bokgabo; phethagatšo le keteko, go akaretša mmino, phatlalatšo le bobegaditaba bja kgatišo.1.2.    Leanolegolo le tla tsena ka bogare mo makaleng go aga lekala la kaonafatšo ya boithomelo leo le tla lemogwago lefaseng ka moka le go phadišana mo lefelong. Le tla šoma intastering ya boithomelo ya Afrika Borwa la kgona go fihlelela mebaraka ya gae le ya boditšhabatšhaba. 2.    Tlhako ye e Mpshafaditšwego ya Ditšhelete tša Dikadimo go Mebasepala ka moka le Ditšhelete tša Merero ya Ditšhoganetšo 2.1.    Kabinete e dumeletše dimpshafatšo go Tlhako ye e Mpshafaditšwego ya Ditšhelete tša Dikadimo go Mebasepala ka moka le Ditšhelete tša Merero ya Ditšhoganetšo. Dimpshafatšo di go karolo ya kadimo ya tlhako ye. Gare ga dimpshafatšo tšeo di akantšwego go thoma paka ya go adima ya nako ye telele go sepelelana le nako ya mohola ya tše dingwe tša dithoto tšeo di thekgilwego ka ditšhelete. Dimpshafatšo di hlakiša mohola wa diinstitušene tša ditšhelete tša tlhabollo mo sekgobeng sa kadimo sa mebasepala.2.2.    Karolo ya 230 ya Molaotheo wa Repabliki ya Afrika Borwa ya 1996 e matlafatša mebasepala go kgoboketša dikadimo tša matlotlo a bona goba ditshenyagelo tša gonabjale. Tlhako ya kgale e dumeletšwe ke Kabinete ka 2000 go hlahla Kgaolo ya 6 le 13 ya Molao wa Ditšhelete wa Mebasepala, wa 2003 (Molao wa 2003). Dimpshafatšo tše di dumeletšwego di nyaka go hlohleletša baadimiši ba bantši mo mebasepaleng go hlokomela melao ya motheo yeo e hlohleletšago go adima ga mebasepala. 3.    Tšhupamabaka ye e Lokolotšwego Pele ga Nako ya Phatlalatšo ya Dipalopalo tša Bosenyi tšeo di Begilwego tša Kotara ya Ngwaga wa Ditšhelete wa 2022/233.1.    Kabinete e dumeletše Tšhupamabaka ye e lokolotšwego Pele ga Nako ya Phatlalatšo ya Dipalopalo tša Bosenyi tšeo di Begilwego tša Kotara ya Ngwaga wa Ditšhelete wa 2022/23. Kabinete e dumeletše go lokollwa ga dipalopalo tša bosenyi tša kotara. Se e be e le go fetoša tokollo ya ngwaga yeo e dirilwego ya dipalopalo tša bosenyi tša naga.3.2.    Dinako tšeo di beilwego tšeo ka tšona go tla lokollwago tšhupamabaka ye ya dipalopalo tša bosenyi e tla ba ka Phato 2022 mo go tla lokollwago tša kotara ya pele gomme ye nngwe e be ka Dibatsela 2022 mo go tla lokollwago tša kotara ya bobedi. Dipalopalo tša bosenyi tša kotara ya boraro le kotara ya bone di tla lokollwa ka Dibokwane le Mopitlo 2023 ka go latelana  4.    Go fedišwa ga Seemo sa Masetlapelo a Setšhaba (NSoD)4.1.    Kabinete e dumeletše go fedišwa ga Seemo sa Masetlapelo a Setšhaba (NSoD) seo se tsebišitšwego go latela mafula ka Kapa Bohlabela le KwaZulu-Natal.4.2.    NSoD se fedišitšwe ka la 18 Phato 2022 go latela katološo ya sona ka 18 Phupu 2022. Katološo e lebeletše tlhokego ya go tšwela pele go matlafatša magato a tšhireletšo ao a lego gona ao a thomilego ke dibopego tša mmušo go fokotša le go šogana le maemo a boso a šoro mo diprofenseng tšeo di amegilego.4.3.    Kabinete e dumetše gore maemo a gonabjale ga a sa nyaka magato a go se tlwaelege ka ge dibopego tša mmušo, lekala la praebete le ditšhaba tša segae di tla tšwela pele go kgonthiša gore go ba le kimollo ye e tšwelago pele, mpshafatšo le kagolefsa. C.    Melaokakanywa 1.    Molaokakanywa wo o Mpshafaditšwego wa Ngwadišo ya Mangwalo a Bodulo wa 2022 1.1.    Kabinete e dumeletše go išwa ga Molaokakanywa wo o Mpshafaditšwego wa Ngwadišo ya Mangwalo a Bodulo wa 2020 Palameneteng gore o lebelelwe gape. Kabinete e dumeletše Molaokakanywa ka Phupu 2020 gore o lebelelwe gape ke setšhaba.1.2.    Dimpshafatšo tše di šišintšwego di tla huetša gore go lemogwe nako ya naga yeo e šireleditšwego ka semolao ka go Karolo ya 25(6) ya Molaotheo wa Repabliki ya Afrika Borwa ka 1996. Molaokakanywa o dumelela go kgoboketšwa ga dipalopalo go ya ka morafe, bong, naga, bodudi bja beng ba ditokelo tša naga ka Afrika Borwa. Peakanayo ye e tla kgontšha gore go be le dipego tša tlhakišo ya naga le dinyakišišo tšeo di nepagetšego ka moso malebana le phetošo ya go ba mong wa naga.  2.    Molaokakanywa wa Mokgatlo wa Infrastraktšha wa Mothopo wa Meetse wa Setšhaba (NWRIA) wa 2022  2.1.    Kabinete e dumeletše go phatlalatšwa ga Molaokakanywa wa NWRIA wa 2022 gore setšhaba se swayeswaye ka mo nakong ya matšatši a 90. Molaokakanywa o akanywa go beakanywa ga NWRIA gore e tšeye maikarabelo a go beakanya, go thekga ka ditšhelete le go kaonafatša infrastraktšha ya naga. E tla ba gape le maikarabelo a go hlokomela infrastraktšha ya gonabjale ya meetse.2.2.    Mokgatlo ke wa go kgonthiša go abja ga meetse ga go swarelela, ga go kwagala go sepelelana le maikarabelo a molaotheo a go fihlelela a meetse le go šireletša tikologo ye botse. Mokgatlo o tla beakanywa bjalo ka Lekala la Setšhaba ka fase ga Lenaneo la 2 la Molao wa Taolo ya Ditšhelete tša Setšhaba, wa 1999 (Molao wa 1 wa 1999). Mokgatlo o tla tšea mešomo yeo e šetšego e dirwa ke Trans-Caledon Tunnel Authority.3.    Molaokakanywa wo o Mpshafaditšwego wa Maatla le Mešomo ya Ditšhelete tša Mmasepala  3.1.    Kabinete e dumeletše go išwa ga Molaokakanywa wo o Mpshafaditšwego wa Maatla le Mešomo ya Ditšhelete tša Mmasepala wa 2022. Molaokakanywa o mpshafatša Molao wa Maatla le Mešomo ya Ditšhalete tša Mmasepala, wa 2007 (Molao wa 12 wa 2007).3.2.    Dimpshafatšo di laola maatla a mebasepala mo go kgoboketšeng ditshenyagelo tša tlhabollo malebana le dikgopelo tša tlhabollo ya naga tšeo di išitšwego mebasepaleng. Dimpshafatšo tše di tla kgonthiša gore mebasepala e diriša ditshenyagelo tše ka go lekana, go sa khutiše selo le gabotse. Kabinete e dumeletše Molaokakanywa ka 2020 gore setšhaba se swayeswaye. 4.    Molaokakanywa wo o Mpshafditšwego wa Ditaba tša Ditšhelete wa 2022  4.1.    Kabinete e dumeletše go išwa ga Molaokakanywa wo o Mpshafaditšwego wa Ditaba tša Ditšhelete, wa 2022. Molaokakanywa o akanya mpshafatšo go Melao ye šupa, e lego (1) Molao wa Diinstitušene tše di Amanago le Sekhwama sa Diphenšene, wa 1963 (Molao wa 41 wa 1963); (2) Molao wa Diphenšene tša Mašole, wa 1976 (Molao wa 84 wa 1976); (3) Molao wa Diphenšene tša Bašomi ba Mmušo wa 1996; (4) Molao wa Ditšhelete le Khomišene ya Ditšhelete, wa 1997 (Molao wa 99 wa 1997); (5) Molao wa Panka ya Tlhabollo ya Naga le Temo, wa 2002 (Molao wa 15 wa 2002); (6) Molao wa Profešene ya Tlhakišo wa 2005 (Molao wa 26 wa 2005) le (7) Molao wo o Mpshafaditšwego wa Profešene wa 2021 (Molao wa 5 wa 2021).4.2.    Dimpshafatšo tše di šišintšwego di akaretša, ka fase ga Molao wa Diphenšene tša Mašole wa 1996, kakaretšo ya balekane ba bophelo ka moka go dikholego go tloga morago go la 27 Phato 1994. Molao wo o mpshafaditšwego wa diphenšene o tla kgontšha balekane go lemoga dikgahlego tša bona tša diphenšene ka bjako ge ba hlalana.4.3.    Go tlaleletša go hlaloša mošomo wa Tona ya Matlotlo le go hlakiša, dimpshafatšo di fetoša gape maatla a komiti ya phethagatšo moo motlhakiši a amogelago molato. Molaokakanywa o phatlaladitšwe gore setšhaba se swayeswaye ka Dibokwane 2022. 5.    Molaokakanywa wo o Mpshafaditšwego wa Melao ya Kakaretšo (Molaokakanywa wo o lego Kgahlanong le go Sepetša Tšhelete ka Tsela yeo e Sego Molaong le go Lwantšha go Adimiša Tšhelete ka Tswala ya Godimo) wa 2022 5.1.    Kabinete e dumeletše go išwa ga Molaokakanywa wo o Mpshafaditšwego wa Melao ya Kakaretšo (Molaokakanywa wo o lego Kgahlanong le go Sepetša Tšhelete ka Tsela yeo e Sego Molaong le go Lwantšha go Adimiša Tšhelete ka Tswala ya Godimo) wa 2022 Palamaneteng gore o lekolwe gape.5.2.    Molaokakanywa ke Molaokakanywa wa dikgoboketšo woo o mpshafatšago Melao ya gonabjale e lego (i) Molao wa Senthara ya Bohlale bja Ditšhelete, wa 2001 (Molao wa 38 wa 2001); (ii) Molao wa Mokgatlo wo o se Nago Poelo, wa 1997 (Molao wa 71 wa 1997); (iii) Molao wa Taolo ya Traste ya Dithoto, wa 1988, (Molao wa 57 wa 1988); (iv) Molao wa Dikhamphani, wa 2008 (Molao wa 71 wa 2008) le (v) Molao wa Melawana ya Lekala la Ditšhelete, wa 2017 (Molao wa 9 wa 2017).5.3.    Dimpshafatšo di arabela diphošo tšeo di hweditšwego nakong ya tshekatsheko ya balekane ya naga yeo e dirilwego ke Sehlopatšhomo sa Magato a Ditšhelete (FATF). Pego ya tekolo yeo e kopanetšwego e file maele a 40 ao a ka thušago gore Afrika Borwa e sepelelane le magato a boditšhabatšhaba a go lwantšha go sepetša tšhelete ka mokgwa wo o sego molaong le go lwantšha go adimiša tšhelete ka tswala ya godimo. 5.4.    Go hweditšwe gore Afrika Borwa e hlaelela dikarolong tše 20. Molaokakanywa o šogana le dikarolo tše dingwe tšeo di utollotšwego. Afrika Borwa e dutše e le leloko la FATF go tloga ka 2003. 6.    Molaokakanywa wo o Mpshafaditšwego wa Diokobatši le go Rekišwa ga Diokobatši wa 2022 6.1.    Kabinete e dumeletše go išwa ga Molaokakanywa wo o Mpshafaditšwego wa Diokobatši le go Rekišwa ga Diokobatši wa 2022 go lekolwa go ya pele. Molao wa Diokobatši le go Rekišwa ga Diokobatši, wa 1992 (Molao wa 140 wa 1992) o re ke bosenyi go dira le go aba seokobatši se sengwe le se sengwe seo se akareditšwego ka fase ga Lenaneo la 1 le Lenaneo la 2 la Molao.6.2.    Dimpshafatšo di šogana le go se nepagale ga Karolo ya 63, yeo go hweditšwego gore ga e sepelelane le molaotheo malebana le ge Tona a filwe ditokelo tša go mpshafatša mananeo ntle le go akaretša ditshepetšo tša palamente.6.3.    Ka 2020, Kgorotsheko ya Molaotheo e tsebišitše gore Karolo ya 63 ya Molao wa Diokobatši le go Rekišwa ga Diokobatši wa 1992 ga go sepelelane le molaotheo gomme gwa emišwa nakwana go se be molao ga gona go fihla ka la 17 Manthole 2022 go fa Palamente nako ya go o lokiša. D.    Tiragalo e  Tlago 1.    Papadi ya Sebjana sa Lefase ya Rugby ya 2022 1.1.    Afrika Borwa e tla ba monggae wa Sebjana sa Lefase sa Rugby sa 2022 ka Motsekapa gare ga la 9 le la 11 Lewedi 2022. Tiragalo ya papadi e swarwa la mathomo ka kontinenteng ya Afrika gomme go tla bonwa dihlopha tša banna ba 24 le basadi ba 16 go tšwa lefaseng ka moka ba phadišana. E.    Melaetša 1.    Ditebogišo        Kabinete e lebogiša le go lakaletša tše dibotse: Banyana Banyana, ka go dira histori le go thopela Afrika Borwa Africa Cup of Nations ya Basadi (WAFCON), mo makgaolakgang a WAFCON 2022 yeo e bego e swerwe ka Rabat, Morocco ka Mokibelo, 23 Mosegamanye 2022. Ka nako ye tee, ba fihleletše dinyakwa tša go phadišanela Sefoka sa Lefase sa FIFA go swarwa mmogo ke Australia le New Zealand go tloga ka la 20 Mosegamanye go fihla ka la 23 Phato 2023.Team South Africa, ka go thopa dimetale tše 27 mo dikarolong tša go fapana mo Dipapading tša Commonwealth tšeo di swerwego Birmingham, England go tloga ka la 28 Mosegamanye go fihla ka la 8 Phato 2022. Sehlopha sa Basadi sa Springbok, ge ba thopile kgahlanong le Spain mo phadišanong ya mathomo ya tše pedi ya diteko tša Mohlwaela wa Marega tša Basadi mo Emirates Airline Park go la Johannesburg.Mohumagadi Ndavi Nokeri (23), go thopa sefoka sa Mohumagadi Afrika Borwa 2022.Mohumagadi Ashleigh Buhai, ka go thopa 2022 AIG Women’s Open gomme ya ba mosadi wa boraro ka Afrika Borwa go thopa sefoka sa gauta se segolo.2.  Mahloko         Kabinete e romela melaetša ya mahloko go: Tokollo “Magesh” Tshabalala (46), rammino, seopedi le mongwadi wa dikoša yoo a ilego a tuma ge yena mmogo le bagwera ba gagwe ba babedi ba thoma sehlopha sa bona sa mmino sa kwaito ka 1996 seo se bitšwago TKZee.3.   Bao ba Thwetšwego Mešomong1.    Batho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba. 1.1.    Mohumagadi Zenkosi Dumile Mhlongo bjalo ka Motlatšamolaodimogophethiši (DDG): Dinyakišišo tša Pholisi le Melawana mo Kgorong ya Mešomo ya Setšhaba le Infrastraktšha (DPWI).1.2.    Ngaka Bongani Elias Sithole bjalo ka DDG: Senthara ya Taolo ya Masetlapelo a Setšhaba ka Kgorong ya Taolo ya Tirišano.1.3.    Morena Adam Mthombeni bjalo ka DDG: Dikamano tša Boditšhabatšhaba mo DPWI.2.    Kabinete e dumelelana le go thwala batho ba mešomong:2.1.    Ngaka Zwanani Titus Mathe bjalo ka Mohlankedimogolophethiši wa Institute ya Tlhabollo ya Enetši ya Setšhaba ya Afrika Borwa. 2.2.    Maloko a Nakwana a Taolo ya Enetši ya Setšhaba ya Afrika Borwa:a.    Morena Thembani Bukula (Modulasetulo);b.    Mohumagadi Zandile Mpungose (Motlatšamodulasetulo); c.    Mohumagadi Precious Sibiya;d.    Mohumagadi Thembeka Semane; lee.    Morena Fungai Sibanda (go thwalwa gape).2.3.    Modulasetulo le leloko la Khansele ya Boto ya Theknolotši ya Diminerale: a.    Ngaka Thibedi Ramontja (Modulasetulo); leb.    Profesa Lwazi Ngubevana. 2.4.    Mohumagadi Cladie Thamo Hloniphile Mzobe bjalo ka Molaodiphethiši wa Selete wa Mokgatlo wa Tšhireletšo ya Leago wa Afrika Borwa ka KwaZulu-Natal.Dipotšišo:Mohumagadi Phumla Williams – Seboleledi sa KabineteMogala: 083 501 0139"
"Pego ya Kopano ya Kabinete ye e Swerwego ka Mokgwa wa Inthanete Laboraro, 31 Phato 2022",1 Sep 2022,https://www.gov.za/speeches/statement-virtual-cabinet-meeting-31-august-2022-1-sep-2022-0000,https://www.gov.za/nso/speeches/pego-ya-kopano-ya-kabinete-ye-e-swerwego-ka-mokgwa-wa-inthanete-laboraro-31-phato-2022-1,"A. Ditaba tše di Amago Badudi1. Ekonomi1.1. Kabinete e amogela go ya fase gannyane ga palo ya batho bao ba sa šomego ka nageng, yeo e ilego fase ka 0.6%, go tloga go 34.5% mo kotareng ya mathomo go ya go 33.9% mo kotareng ya bobedi ya 2022. Dipalopalo tšeo di phatlaladitšwego ka Dinyakišišong tša Bašomi tša Kotara ye Nngwe le ye Nngwe ke Dipalopalo tša Afrika Borwa di bontšha gore mešomo ye mentši e bile gona ka go Ditirelo tša Setšhaba le tša Leago (276 000), ka lekaleng la Kgwebo (169 000), la Ditšhelete (128 000) le lekaleng la Kago (104 000).1.2. Palomoka ya batho bao ba thwetšwego e eme go 15, 6 milione mo kotareng ya bobedi ya 2022, gomme palo ya batho bao ba sa šomego e oketšegile ka batho ba 132 000 gomme ya fihla dimilione tše seswai mo kotareng ya bobedi ya 2022 ge go bapetšwa le kotara ya go feta.1.3. Dipoelo tše tša go kgahliša gape tša go kwagala di bontšha gore maitapišo ao a kopanetšwego a mmušo le badirišani ba wona ba leago a go godiša ekonomi le go hlola mešomo yeo e hlokegago a thoma go tšweletša dipoelo tše dibotse.1.4. Se ke bohlatse bja gore ge ka moka re šoma mmogo ka go kopanya bokgoni bja rena, re ka fenya ditlhohlo tšeo di lebanego le ekonomi ya rena.1.5. Kabinete e kwešiša matshwenyego a maAfrika Borwa ge ba palelwa ke go phela gabotse ka lebaka la bophelo bja go bitša tšhelete ye ntši le palo ya godimo ya go hloka mošomo. Bjalo ka mmušo wo o hlokomelago batho ba wona, re dula re tiile le go ikgafa go šoma mmogo le badirišani ba rena ba leago go aga bokamoso bjo bokaone bja yo mongwe le yo mongwe. Mmušo o dula o ikgafile go thekga dikgwebo tša gae ka go reka dithoto le go šomiša ditirelo tša tšona.2. Infrastraktšha ya Setšhaba2.1. Kabinete e kgala ka bogala go senywa ga infrastraktšha ke badudi ba Tongaat ka KwaZulu-Natal nakong ya megwanto ya go nyaka meetse. Kabinete e ipeletša gore batho ba iše matswalo fase gape ba be le kgotlelelo ka ge mošomo o tšwela pele go lokiša Tongaat Water Treatment Works. 2.2. Kabinete e kwešiša matshwenyego a badudi bao ba swanelago ke go šomiša ditanka tša meetse nako ye telele go tloga mola go bago le mafula pejana mo ngwageng wo. Le ge go le bjalo, dikgaruru le tlhakahlakano ga se tharollo, gomme go senywa ga infrastraktšha ya setšhaba go kweša setšhaba seo se dulago moo bohloko.3. Molao wo o Mpshafaditšwego wa Mananeo a Mebasepala ya Mmušo wa Selegae wa 20223.1. Kabinete e amogela go saenelwa go ba molao ga Molao wo o Mpshafaditšwego wa Mananeo a Mebasepala ya Mmušo wa Selegae, wa 2022 (Molao wa 3 wa 2022) ke Mopresidente Cyril Ramaphosa. Maikemišetšo a molao ke go kaonafatša bokgoni le maemo a maitshwaro a mmušo wa selegae. Mmušo o bopa karolo ya maitapišo go dira gore Tirelo ya Setšhaba e be ya profešene le go kgonthiša go swarelela ga kabo ya ditirelo go batho, bjalo ka tokelo ya motheo yeo e šireleditšwego ka go Molaotheo wa Repabliki ya Afrika Borwa wa 1996.3.2. Molao o hlaloša ditshepetšo tšeo di swanetšwego go latelwa mo go thwaleng ga bahlankedi ba mmasepala maemong a godimo. Bjale ga o sa dumela gore bahlenkedibagolo ba mmušo ba sware gape maemo a godimo mo mekgatlong ya dipolotiki. Se sengwe gape ke gore ge molao wo o tsene tirišong, diposo tša bolaodi bja mmasepala tšeo di se a tlatšwago di swanetše go kwalakwatšwa nageng ka bophara go goka batho ba bantši bao ba nago le maswanedi.3.3. Kabinete e tshepa gore diphetogo tše di tla kgonthiša gore bao ba thwetšwego goba ba kgethilwego mo maemong a ba tla kgona go phethagatša ditshepišo tša bona gore re fihlelele bophelo bjo bobotse go batho ka moka.4. Bosenyi4.1. Kabinete e retile bahlenkedi ba metšhelo ba Tirelo ya Metšhelo ya Afrika Borwa ka go thopa seokobatši sa crystal meth seo ge o se rekiša e ka bago R236 milione mo Boemafofaneng bja Boditšhabatšhaba bja OR Tambo ka Lamorena, 28 Phato 2020. Go thopša ga seokobatši go tla romela temošo ye maatla go dihlopha tša basenyi gore matseno le matšo a maemafofane a rena a šireleditšwe gabotse gomme bahlankedi ba rena ba šoma ka maatla go fediša bosenyi bofe goba bofe.B. Diphetho tša Kabinete1. Pego ya Khansele ya Thuto ya Godimo (CHE) ya Nyakišišo ya Megolo ya Batlatšabakhanseliri ba Diyunibesithi le Baolaodibagolophethiši ka Afrika Borwa1.1. Kabinete e tsebišitšwe ka dipoelo tša nyakišišo ya CHE yeo e dumeletšwego ka 2020 ke Tona ya Thuto ya Godimo, Saense le Kaonafatšo, Ngaka Blade Nzimande, go lekola magato a megolo le mekgwa ya go phela ya bahlenkediphethiši ba yunibesithi mo nakong ya mengwaga ye 15 go tloga ka 2005 go fihla ka 2019.1.2. Dinyakišišo e be e le tša go utolla go swarelela, kgonagalo le kaonafatšo ya diyunibesithi goba lekala la thuto ya godimo ka mo nageng. Pego ye e akaretša dikutollo tša motheo gammogo le maele a tukišo ao a akantšwego.1.3. Maele a akanya, gare ga tše dingwe, tshepetšo ya ditefo ya go se khutiše selo yeo e matlafaditšego. Go beakanya mokgatlo wa taolo wa ka ntle wa go ikema go lebelela tshepetšo ya go tšea sephetho sa megolo. E akanya gape go matlafatša mananeo a tekolo ya phethagatšo mo diinstitušeneng. Dinyakišišo di lebeletše gape bogolo bja go fapana bja diinstitušene gape e dirile gape papetšo ya boditšhabatšhaba.1.4. Go letetšwe gore Tona ya Thuto ya Godimo, Saense le Kaonafatšo a boledišane ka pego ye le boetapele bja yunibesithi bjalo ka magato a go matlafatša diinstitušene tše tša thuto. Pego e tla re ka morago ya phatlalatšwa wepsaeteng ya Kgoro ya Thuto ya Godimo le Tlhahlo: www.dhet.gov.za.2. Phetošo ye e Potlakišitšwego ya Bokgoni bja Dinyakišišo le Go ruta mo Lekaleng la Thuto ya Godimo2.1. Kabinete e thekgile maele a dinyakišišo tše pedi tšeo di dirilwego go eletša ka magato ao a swanetšwego go tšewa go potlakiša go bokgoni bja phetošo ya dinyakišišo le go ruta mo diinstitušeneng tša thuto ya godimo.2.2. Pego ya mathomo e dirilwe ke Sehlophatšhomo sa Ditona seo se nyakišišago mapheko ao a thibelago kalatšo, go swarelela le tšwelopele ya dirutegi tša maAfrika Borwa a bathobaso. Pego ya bobedi – yeo e dirilwego ke Kgoro ya Saense le Kaonafatšo le Setheo sa Dinyakišišo sa Setšhaba – Mokgatlo wa Diyunibesithi wa Afrika Borwa, mokgatlo wo mogolo wa go emela diyunibesithi tše 26 ka mo nageng.2.3. Dipego tše ka moka di akanya mekgwa ya go tsena gare go potlakiša phetogo mo dikarolong tše dikgolo tše hlano, e lego tatelano ya dialogadigolwane; go kgatha tema ga bašomi; setšo le tirišo ya institušene; pholisi le mekgwa, le methopo ye mennyane.3. Tumelelano ya Boditšhabatšhaba ka ga Methopo ya Leabela la Dimela tša Dijo le Temo (Tumelelano)3.1. Kabinete e dumeletše go išwa ga Tumelelano ya Palamente gore e hwetšagale. Se se tla kgontšha Afrika Borwa go ba karolo ya mekgatlo ya Tumelelano, yeo e hlahlago maloko a dinaga go šireletša le go kgonthiša tšhomišo ya go swarelela ya methopo ya leabela la dimela tša dijo le temo.3.2. Go fihlelela Tumelelano ye go tla matlafatša boikgafo bja naga mo go bolokeng le go swareleleng tšhomišo ya methopo ya leabela la dimela, le go fa thekgo go ditšhaba tša magaeng.4. Tlhako ya Phetogo ye Botse ya Afrika Borwa4.1. Kabinete e dumeletše gore Tlhako ya Phetogo ye Botse ya Afrika Borwa e phethagatšwe. Tlhako e tšweletša pono ya go abelana ya Afrika Borwa ya go kwagala, ya klaemete ye maatla. E hlaloša melao le dikarolo tša pholisi go fihlelela se. Tlhako ya phetogo e tla huetša mang le mang ka Afrika Borwa, gomme ya fa sebaka sa go šogana le go se lekalekane ga kgale le go hlola ekonomi ye e holago batho ka moka.4.2. Khomišene ya Klaemete ya Mopresidente e dirile mokgwa wa poledišano wo mogolo le badirišani ba leago gomme ya amogela thekgo ye kgolo ya tlhako. Kabinete e kgonthišitše gore phetogo go tloga go ekonomi ye e se nago khapone ka 2050 e swanetše go thekga maikemišetšo a tlhabollo ya setšhaba, go akaretša mešomo ye mekaone go batho ka moka, kakaretšo ya leago le go fedišwa ga bohloki.4.3. Kabinete e ipiletša go badirišani ka moka ba leago go thekga le go amogela tlhako ye. Leano la phethagatšo leo le tletšego la tlhako le tla dirwa, gomme le tla kopanywa le peakanyo ya mmušo le lenaneo la tekanyetšo.5. Karata ya Laesense ya go Otlela ye Mpsha ya Afrika Borwa5.1. Kabinete e dumeletše gore Karata ya Laesense ya go Otlela ya gonabjale e tšeelwe legato ke ye mpsha ya go ba le dibopego tša go bolokega kudu.5.2. Karata ye e šomišwago gonabjale e thomile go šomišwa go tloga ka 1998. Theknolotši e fetogile gomme go bitša tšhelete ye ntši go hlokomela dikarata tše. Karata ye mpsha ye e tla šomišwago e tla dira gore laesense ya naga ya rena ya go otlela e sepelelane le Theknolotši ya Boditšhaba ya go Obamela Tshedimošo ya Boitsebišo bja Motho mo Laesenseng ya go Otlela (ISO18013).6. Pholisi ya Lenaneo la Mešomo ya Setšhaba ye e Katološitšwego (EPWP)6.1. Kabinete e dumeletše go phatlalatšwa ka kuranteng ya setšhaba Pholisi ya EPWP ye e akantšwego gore setšhaba se swayeswaye. EPWP ke ye nngwe ya mananeo a motheo a mmušo ao maikemišetšo e lego go fa kimollo go bohloki le letseno ka go hlola dibaka tša mešomo ya nakwana, kudu go bafsa le basadi.6.2. Pholisi ye mpsha ye e akantšwego e tla matlafatša lenaneo gomme ya hlaloša dikarolo tša go swana le megolo, mmotlolo wa thekgo ya ditšhelete le tšhireletšo ya leago, ya nyalantšha EPWP le ditirišo tša mešomo tše diswa. E tla godiša ditirišano gare ga mmušo le lekala la praebete mo go kgonthišeng gore EPWP e kgatha tema kudu mo go hloleng mešomo ya seriti le go fokotša bohloki. Pholisi e tla godiša gape kaonafatšo mo go phethagatšeng ga mananeo a mešomo ya setšhaba go phatlalala le naga.7. Dimpshafatšo tša Mohlwaela wa Khoine ya Desimale ya Bone ya Afrika Borwa7.1. Kabinete e dumeletše sebopego, moakanyetšo le kgoboketšo ya Mohlwaela wa Khoine ya Desimale ya Bone ya Afrika Borwa. E dumeletše lenaneo la go šielana la ngwaga le ngwaga la tšhomišo ya dipolelo tša semmušo mo go mohlwaela wa khoine ya desimale ya bone.7.2. Lentšu “Afrika Borwa” le tla tsenywa ka lehlakoreng le lengwe la dikhoine gomme la gatišwa ka dipolelo ka moka tša semmušo. Dipolelo tše tharo di tla šomišwa go khoine ya R5; dipolelo tše pedi go dikhoine tša R2; 50c, 20c le 10c gomme R1 e tla ba ka polelo e tee. Dipolelo tše ka moka di tla šomišwa ka go šielana mo mengwageng ye 10.8. Pholisi ya 2022 ye e Kopantšwego ya Taolo ya Boleng bja Meetse ye e Akanywago8.1. Kabinete e dumeletše go phatlalatšwa ka kuranteng ya mmušo ga Pholisi ya IWQM ye e Akanywago gore setšhaba se swayeswaye. Pholisi ye e akantšwego e tla ema legato la Pholisi ya WQM ya kgale ya 1991 le mokgwa wa yona wo o beakantšwego ka 2006.8.2. Pholisi e hlaloša sehlopha sa melao yeo e dirago motheo wa taolo ya boleng bja meetse. E sepelelana le melao ka moka ye e lebanego le meetse le maikgafo ka moka a lefase a naga go maemo le pabalelo ya meetse bjalo ka mothopo wo o hlokegago.9. Pholisi ya Mehuta ya Boipoeletšo bja Radio ya Moloko wa go Latela ye e Akanywago9.1. Kabinete e amogetše go phatlalatšwa ga Pholisi ya Mehuta ya Boipoeletšo bja Radio ya Moloko wa go Latela ye e Akanywago gore setšhaba se swayeswaye. Boipoeletšo bja Radio ke mothopo wa tlhago wo monnyane woo o lego bohlokwa go kgolo ya ekonomi ya titšitale ya Afrika Borwa le infrastraktšha ya kgokagano.9.2. Pholisi ye e akantšwego e ikemišeditše go thekga go abelwa ga mehuta ya  dilaesense tša go fihlelela megala ya go thetha ya go se šute, dilaesense tša kgašo, tša mananeokgoparara a dikgokagano tša difofane le tša dikepe; tša dinyakišišo le tlhabollo; tša mananeokgoparara a go šomišwa ke setšhaba, le diintasteri tše dingwe tša maleba. Pholisi e nyaka gape go godiša tekatekano le kabo ya go kwagala go kgatha tema mo phetošong ya lekala le phihlelelo ya kgokagano ya titšitale le mo go dikarolo tša kgole tša naga.10. Kgopelo ya Afrika Borwa ya Khansele ya Mokgatlo wa Kgokagano ya Boditšhabatšhaba (ITU) le Boto ya Melawana ya Radio10.1. Kabinete e dumeletše kgopelo ya Morena Mandla Samuel Mchunu go Boto ya Melawana ya Radio ya ITU (Selete sa D). Morena Mchunu gonabjale ke leloko la boto. O akanyeditšwe go kgethwa gape mo Khanseleng ya ITU go kotara ya 2023 go fihla ka 2026.10.2. Dikgetho di tla swarwa nakong ya Khonferense ya Baemedi ba ITU yeo e tla swarwago Bucharest, Romania go tloga ka la 26 Lewedi go fihla ka la 14 Diphalane 2022. Afrika Borwa e dula e ikgafile go dinepo le maikemišetšo a ITU a go kgokaganya karoganyo ya titšitale le go kgokaganya batho ka moka ba lefase.C. Ditiragalo tše di Tlago1. Kgwedi ya Bohwa1.1. Kgwedi ya Bohwa ya Lewedi ngwaga wo e tla ketekwa ka fase ga morero: “Go keteka Bohwa bja Solomon Linda le Mmino wa Setšo wa Afrika Borwa”. Kabinete e hlohleletša maAfrika Borwa ka moka go šomiša Kgwedi ya Bohwa go keteka bohwa bja rena bja setšo bja go huma le phapano yeo e nago le maatla a go kopanya setšhaba. Ka moka re swanetše go ikgafa go šoma mmogo go fediša dikarologanyo le go hloka toka ga nako ya go feta le go godiša temogo ya go ikgantšha ka go ba maAfrika Borwa.D. Melaetša 1. DitebogišoKabinete e lebogiša le go lakaletša tše dibotse go:Bathopasefoka ka moka, bathopa dimetale le baphadišani bao ba kgathilego tema mo Lebelong la Comrades, leo le tsebegago bjalo ka “Lebelo la Batho la go a Phala ka Moka, ka Lamorena, 28 Phato 2022. Lebelo la banna le thopilwe ke Tete Dijane (Diiri tše 5, metsotso ye 30, metsotswana ye 38) go tšwa Mahikeng ka Leboa Bodikela mola mokitimi wa Russia Alexandra Morozova a thopile lebelo la basadi (Diiri tše 6, metsotso ye 17, metsotswana ye 47).1. MahlokoKabinete e romela melaetša ya mahloko go:Mama Rita Alice Ndzanga (88), molwelatokologo wa kgale yoo e bego e le moamogedi wa Sefoka sa Setšhaba sa Luthile ka 2004 ka “go kgatha tema ga gagwe mo go lweleng tokologo ya ditokelo tša bašomi le temogo go go se kgetholle ka mmala, ka bong, le Afrika Borwa ye e lokologilego ya toka”.Bahlenkedi ba Ditirelo tša Maphodisa a Afrika Borwa (SAPS) ba bahlano bao e bego e le banamedi ba sefofane sa SAPS seo se welego Boemafofaneng bja Rand, Germiston ka Labobedi, 30 Phato 2022. SAPS e nyakišiša seo se hlotšego go wa ga sona. Kabinete e lakaletša mofofiši yoo a gobetšego kudu gore a fole ka pela.E. Bao ba Thwetšwego Mešomong1.  Batho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba.a. Mohumagadi Gugulethu Abigail Thimane bjalo ka Motlatšamolaodimogophethiši (DDG):Tekolo ya Lekala la Mmušo le Tlhabollo ya Bokgoni ka go Kgoro ya Peakanyo, Tekodišišo le Tshekatsheko ya Phethagatšo ya Mošomo.b. Mohumagadi Kwena Komape bjalo ka DDG: Tlhabollo ya Ekonomi, Kgwebo le Papatšo ka go Kgoro ya Temo, Peakanyoleswa ya Naga le Tlhabollo ya Dinagamagae.c. Ngaka Bongani Elias Sithole bjalo ka DDG: Senthara ya Taolo ya Masetlapelo a Setšhaba mo Kgorong ya Pušotirišano.2. Kabinete e dumelelana le go thwala batho ba mešomong:a. Morena Songezo Booi bjalo ka Mohlankedimogolophethiši (CEO): Khansele ya Baagi ba Magae a Setšhaba.b. Boto ya Dinyakišišo tša Meepo ya Afrika le Tirišano ya Ditšhelete:(i) Morena Zacharias Bernardus Swanepoel (Modulasetulo);(ii) Morena Mzwandile Zwelinzima Themba Masondo; le(iii) Mohumagadi Phumzile Mthombeni (Molaodimogolophethiši).c. Morena Patrick Dlamini bjalo ka CEO (Katološo ya Dikontraka tša Bašomi) wa Panka ya Tlhabollo ya Borwa bja Afrika.Dipotšišo: Mohumagadi Phumla Williams – Seboleledi sa KabineteMogala: 083 501 0139"
"Pego ya Kopano ya Kabinete ye e Swerwego ka Mokgwa wa Inthanete  Laboraro, 21 Lewedi 2022",23 Sep 2022,https://www.gov.za/speeches/statement-virtual-cabinet-meeting-21-september-2022-23-sep-2022-0000,https://www.gov.za/nso/speeches/pego-ya-kopano-ya-kabinete-ye-e-swerwego-ka-mokgwa-wa-inthanete-laboraro-21-lewedi-2022-23,"A. Ditaba tše di Amago Badudi1. Mohlagase1.1. Tona ya Dikgwebo tša Mmušo Pravin Gordhana o begetše kabinete ka bokgoni bja Eskom bja go fokotša go kgaotšwa ga mohlagase ga nako le nako gape e filwe pego ya seo se šetšwego se dirilwe go tšwa Komiting ya Semmušo ya Komiti ya Mathata a Mohlagase ya Setšhaba.1.2. Go tla dirwa ditsebišo tše dingwe go latela go phethwa ga dipoledišano tša go tsenelela tša dipego tše.1.3. Kabinete e tšweleditše manyami ka tšhitišo le mathata ao a hlolwago ke go kgaolwa ga mohlagase go dikgwebo le magae, kudu di direga ka nako yeo mmušo o swaraganego le ditsenogare tšeo di tsebišitšwego ke Mopresidente Cyril Ramaphosa ka Mosegamanye 2022.2. Peeletšo2.1. Kabinete e amogela go thakgolwa ga Lefelo le lefsa la Tšweletšo la Sandvik Khomanani ka Kempton Park, leo e bego e le karolo ya peeletšo ya R350 milione yeo e tshepišitšwego mo Khonferenseng ya bone ya Dipeeletšo ya Afrika Borwa (SAIC) yeo e bego e swerwe Senthareng ya Dikopano ya Sandton ka Johannesburg ka la 24 Hlakola 2022.2.2. Mothopo wo mofsa wa dikwere metara tše 62 000 o kopanya ditshepetšo tšeo di thomilwego pele mo mafelong a go fapana a mahlano gomme di akaretša bašomi bao e ka bago ba 550. Ke ye nngwe ya methopo ye megolo go feta ka moka ya Sandvik gape ya maemo a godimo lefaseng ka moka, gomme e na le bokgoni bja go tšweletša metšhene ya go laiša ya ka fase ga mabu ya go ba le ditšweletšwa tša Afrika Borwa tša 60%.2.3. Kabinete e amogela gape ketelo ya tekolo ya Mopresidente Ramaphosa ka KwaZulu-Natal nakong ya thakgolo ya mothopo wa tšweletšo wa Hesto Harnesses ka Stanger, KwaDukuza ka la 13 Lewedi 2022. Mothopo wo ke wo mongwe wa diprotšeke tša dipeeletšo tša tšhelete tše hlano tšeo di dirago karolo ya boikgafo bja R1.4 bilione bja Metair Investments Limited go thekga katološo le go dira Ford Ranger ye mpsha ya gae.2.4. Mopresidente o tsenetše gape go bulwa ga mpshafatšo le katološo ya protšeke ya Sappi Saiccor Mill ye e bitšago R7,7 bilione ka Umkomaas, yeo maikemišetšo a yona e lego go godiša bokgoni le katlego ya lefase ya khamphani mola ka go le lengwe e hlola dibaka tša mošomo tša nako ye kopana le nako ye telele.2.5. Dipeeletšo tše di dira karolo ya maikano ao a dirilwego ke boraintasteri mo SAIC. Peeletšo ye nngwe le ye nngwe ye mpsha ka nageng ya rena e thuša go kagolefsa le kaonafatšo ya ekonomi ya rena, gomme e tšwela pele go akaretša Afrika Borwa bjalo ka nepo ya peeletšo ya kgetho.3. Tlhabollo ya infrastraktšha3.1. Kabinete e amogela go bulwa ga karolo ye mpsha ya Tsela ya Manyokenyoke ya Musina ka Limpopo yeo e tla dirago gore go be bonolo go batho go sepela ka Musina, gomme ya dumelela gape mešongwana ya kgwebo le ekonomi gare ga Afrika Borwa le dinaga tša Ditšhaba tša Tlhabollo tša Borwa bja Afrika. Protšeke ya R640 milione e hlotše mešomo ye 275 ya go ya go ile ya batho ba gae gomme ya aba dibaka go ditšhaba tša gae le dikgwebo tše dinnyane le tše dikgolo gammogo le dikgwebopotlana (di-SMME).3.2. Go agwa ga Tsela ya Manyokenyoke ya Musina ke karolo ya lenaneo la infrastraktšha ya mmušo, ka ERRP, yeo e nyakago go hlola kgolo ya kakaretšo le dibaka tša mešomo go phatlalala le makala le ditšhaba.4. Masetlapelo a Jagersfontein4.1. Kabinete e rometše melaetša ya mahloko go malapa a bao ba lahlegetšwego ke maphelo a bona ka morago ga tirigalo ya masetlapelo ya go palega le go tšhologa ga leraga mo moepong wa selegae wo o tlogetšwego o sa šome ka Jagersfontein ka Freistata mo maseng a Lamorena, 11 Lewedi 2022. Masetlapelo a tlogetše gape infrastraktšha ya selegae, dithoto tša batho tša go swana le dikoloi le magae a mmalwa a senyegile kudu.4.2. Nakong ya ketelo ya gagwe mo lefelong la masetlapelo ka Mošupologo, 12 Lewedi 2022, Mopresidente Ramaphosa o lebogile maitapišo a go phološa le go hwetša batho le dithoto ao a dirilwego mo lefelong la masetlapelo. O ikanne gape gore mmušo o tla fa thekgo yeo e hlokegago go badudi bao ba amegilego ba Jagersfontein. Kabinete e hlohleletšwa ke gore beng ba moepo ba re ba ikemišeditše go aba thušo ye e hlokegago le thekgo go mmušo ge e ka kgopelwa ke Khansele ya Diminirale ya Afrika Borwa.4.3. Intasteri ya meepo e dula e le mothekgi yo bohlokwa wa ekonomi ka go thwala thwii goba go se thwale thwii, megolo ya kišontle, le peeletšo ya thwii ya dinaga tša ka ntle, gomme e kgatha tema ye bohlokwa mo go kaonafatšeng maphelo a ditšhaba tša meepong.4.4. Mmušo le mekgatlo ye mengwe yeo e sego ya mmušo ba tsene ka bogare ka bjako ka go fa batho bao ba amegilego madulo a nakwana a tšhoganetšo, thobamatswalo ya kgatelelo ya monagano le letšhogo le dilo tšeo di hlokegago go swana le mapai, materase le diphuthelwana tša dijo. Kabo ya meetse le mohlagase mo lefelong e bušeditšwe sekeng.4.5. Go letetšwe gore dientšenere di dire tekolo ya dibopego tša dintlo, ge lefelo la masetlapelo le hlwekišitšwe. Kabinete e leboga ditirelo tša tšhoganetšo, mekgatlo ya setšhaba ya segae le maloko a setšhaba ka tema yeo ba e kgathilego ye kgolo le thušo yeo ba e filego batšwasehlabelo.5. Ekonomi5.1. Kabinete e tšweleditše maemo a ekonomi ka nageng ka morago ga ge dipalolopalo tša kgauswanyane tša Kgoro ya Dipalopalo ya Afrika Borwa (Stats SA) di bontšha gore palomoka ya tšweletšo ya gae (GDP) ya kotara ya bobedi ya 2022 e fokotšegile ka 0,7%. Dilo tšeo di hueditšego phokotšego ye di akareditše kgaotšo ya mohlagase, ntwa ya Russia le Ukraine, le maemo a go phela a go bitša tšhelete ye ntši le inflešene.5.2. Ditsenogare tšeo di dirilwego ke Leano la Kaonafatšo le Kagolefsa ya Ekonomi (ERRP) di fokoditše kudu naga go dikhuetšo tša boditšhabatšhaba, gape tša šireletša mešomo le letseno. Ditsenogare tše maatla tša ekonomi tša mmušo di thoma go tšweletša dipoelo tše dibotse, bjale ka ge go hlatsetšwe ka go dipoelo tša Dinyakišišo tša Bašomi tša Kotara ye nngwe le ye nngwe tša Stats SA, tšeo di bontšhitšego gore go bile le mešomo ye 648 000 mo kotareng ya mathomo le ya bobedi tša 2022.B. Diphetho tša Kabinete1. Tlhako ya Tlhahlobo le Tekolo (M&E) ya Pholisi ya Bafsa ya Setšhaba (NYP)1.1. Kabinete e dumeletše tlhako ya M&E yeo e tla kgontšhago tlhahlobo le kelo ya khuetšo ya dintlha tša bohlokwa tša NYP ya 2020-2030. Tlhako e fa ditaetši tša legato la godimo tše hlano tšeo di sepelelanago le dintlha tša bohlokwa tša NYP.1.2. Ditaetši di dirilwe le bakgathatema ba maleba bao ba nago le kgahlego mo tlhabollong le matlafatšong ya bafsa ka mo nageng. Tshedimošo e tla kgoboketšwa ka go aroganywa ka dikarolo go ya ka mengwaga, bong, bogolofadi, sehlopha sa merafe le tikologo ya thutafase ya ditsenogare tše.1.3. Dikgato tše tša go dira ditlhahlobo di tla dirwa ka mafelong ka moka a mmušo, ka ditheong ka moka le lekaleng la praebete. Dipego tša tšona di tla dirwa kotareng ye nngwe le ye nngwe gomme tša phatlalatšwa gabedi ka ngwaga.2. Tlhako ya Pholisi ya Peakanyo ye e Kopantšwego2.1. Kabinete e dumeletše Tlhako ya Pholisi ya Peakanyo ye e Kopantšwego ya mmušo, yeo e nyakago go šogana le mafokodi a peakanyo ya pholisi ao a utollotšwego mo lenaneong la peakanyo la gonabjale.2.2. Ditsenogare tšeo di šišintšwego di tla re gare ga tše dingwe tša šogana le tlhokego ya tlhopo ya peakanyo mo dikarolong tše tharo tša mmušo. Ditsenogare di tla tsebiša mokgwa wa tlhahlobo wo o theilwego go bohlatse. Tlhako ya pholisi e tsebišitše gape kakanyo ye bonolo ka peakanyo ya nako ye telele go ya magareng le peakanyo ya nako ye kopana go phatlalala le mmušo.2.3. E tla šomela go thoma dimpshafatšo tša melao go kaonafatša kopano le kakanyo mo peakanyong le tlhahlobong ya mmušo.3. Tumelelo ya Tumelelano ya go Thongwa ga Mokgatlo wa Dihlare tša Seafrika (AMA)3.1. Kabinete e dumeletše go saenwa ga Tumelelano ya go Thongwa ga AMA le go išwa ga yona Palamenteng go ka dumelelwa. Se se tla phetha tumelelano yeo e amogelwago ke Kopano ya Tumelelano ya Afrika ka 2019. Tumelelano e thoma semmušo AMA ya kontinente. Mokgatlo o tla laola ditšweletšwa tša dihlare, gomme wa kaonafatša polokego le bokgoni bja ditšweletšwa tša dihlare ka kontinenteng.3.2. Go saenwa le go dumelelwa ga tumelelano ye go tla kaonafatša boikgafo bja Afrika Borwa mo lefaseng le mo kontinenteng mo go matlafatšeng lenaneo la taolo ya kontinente mo go ditšweletšwa tša maphelo.4. Pego ka ga Lenaneo la Tlhohleletšo ya Motšhelo la Phethagatšo ya Dinyakišišo le Tlhabollo (R&D) – 2019/20 le 2020/214.1. Kabinete e dumeletše go išwa ga Lenaneo la tlhohleletšo ya Motšhelo la R&D Palamenteng mo mengwageng ye mebedi ya go feta (2019/20 le 2020/21). Se se sepelelana le karolo ya 11D (17) ya Molao wa Motšhelo wa Letseno, wa 1962 (Molao wa 58 wa 1962), woo o nyakago go alwa ga dipego tše ka Palamenteng.4.2. Lenaneo la tlhohleletšo ya motšhelo le nyaka go hlohleletša dikhamphani tša praebete go beeletša mo go R&D gore go hlohleletšwe kgolo ya ekonomi, le go godiša katlego.4.3. Kabinete e thabela gore pego e bontšha gore dikhamphani tše difsa di dirile kgopelo ya tlhohleletšo ya motšhelo. E hlohleletša dikhamphani tše dintši go hwetša setlamo se bjalo ka karolo ya go godiša dipeeletšo tša bona le go hlohleletša kgolo ya ekonomi.4.4. Dikhamphani tše nne tša godimo tšeo di hweditšego tlhohleletšo ya motšhelo di ka makaleng a tshepetšo ya ditšweletšwa tša temo; kaonafatšo ya meepo; dikhemikhale, dibotsefatši, dihlare le elektrotheknikhale le Theknolotši ya Tshedimošo tšeo Kabinete e di dumeletšego bjalo ka dikarolo tše bohlokwa mo Leanong la Katlego ya Pholisi ya Intasteri. Pego ka botlalo e ka hwetšwa mo wepsaeteng ya Kgoro ya Saense le Kaonofatšo: www.dst.gov.za.5. Foramo ya Molao wa Dibaka le Kgolo ya Afrika (AGOA) - 20235.1. Kabinete e dumeletše go swarwa ga Foramo ya AGOA ka 2023. AGOA e dumeletšwe ke Amerika (USA) ka 2000 go fa phihlelelo ya go ikgetha ya kgwebo ya go ikema go bontši bja dinaga tša Afrika tša Borwa bja Sahara le mebaraka ya gae ya USA.5.2. Dikišontle tša Afrika Borwa ka fase ga AGOA di akaretša dienywa tša go butšwa, dimake, dikoloi, didirišwa, tšhipi, setala le ditšweletšwa tša khemikhale. Tšatšikgwedi la nnete le lefelo di sa tlo tsebišwa.6. Samiti ya Ditona ya Sehlopha sa Ditlhahlobo tša Lefase (GEO) – 20236.1. Kabinete e dumeletše gore Afrika Borwa e sware Samiti ya Ditona ya GEO ka Motsekapa ka 2023. GEO ke mokgatlo wa mebušo ya boditšhabatšhaba woo o hlomilwego ka 2003 ka morago ga Samiti ya Lefase ya Tlhabollo ya go Swarelela. E šoma bjalo ka sefala sa kopano moo dinaga di kgathago tema ka go ithaopa go fihlelela nepo ya go swana ya go aga mananeo a GEO.6.2. Gonabjale GEO e na le mebušo ya bosetšhaba ya go feta 113, ye 30 ya yona e tšwago ka Afrika gomme mekgatlo ye e ka bago 140 e kgatha tema, gomme ye 11 ya yona e tšwa Afrika. Afrika Borwa e dutše e le leloko la Komitiphethiši go tloga ka 2005 gomme boramahlale ba rena gonabjale ba kgatha tema mananeong a dinyakišišo a mmalwa ao a etilwego pele ke GEO.7. Kgwedi ya Dinamelwa ya Diphalane (OTM) – 20227.1. Kabinete e dumeletše go thakgolwa ga lesolo la OTM ka Mokibelo, 1 Diphalane 2022, ka fase ga morero: “Sishov’ingolovane: mmogo re aga infrastraktšha ya dinamelwa yeo e agago mešomo ya go swarelela”.7.2. OTM ya ngwaga le ngwaga e šomišwa go godiša temošo ka dinamelwa bjalo ka dikarolo tše bohlokwa mo kgolong ya ekonomi le tlhabollo ya mahlakore a mararo. Go tla ba le ditiragalo tše mmalwa go bontšha dikarolo tše mmalwa tša infrastraktšha ya dinamelwa ka go difofane, dikepe, dinamelwa tša bohle le ditsela. Ditiragalo di lemoša gape ka polokego le tšhireletšo ya dinamelwa. Go tla akaretšwa gape bakgathatema go boledišana ka ditlhohlo tša go fapana mo lekaleng la dinamelwa.7.3. Mmušo o dula o ikgafile mo go kaonafatšeng infrastraktšha ya dinamelwa ya naga, bobedi mo mafelong a segae le a setoropong, gore go sepetšwe tshepelo ye botse gape ya bokgoni ya dithoto le batho.8. Kopano ya Lenaneo la Magae la Bodulo bja Batho (UN-HABITAT) la Kopanoditšhaba (UN)8.1. Kabinete e dumeletše go swarwa ga kopano ya maloko a UN-HABITAT ka Johannesburg ka la 16 Diphalane 2022.8.2. Kgoro ya Bodulo bja Batho e tla sepetša kopano ye ya matšatši a mabedi yeo e tla tsenelwago ke ditsebi tša dipolotiki, ditsebi le banyakišiši, go akaretša malokomagolo a Komiti ya go ya go ile ya Baemedi ba UN-HABITAT bao ba lego Nairobi, Kenya. Ditaba tše bohlokwa tšeo go tla bolelwago ka tšona di tla akaretša ditsenogare tša phetogo go badudi ba mekhukhung le metsesetoropo go tlala kudu.8.3. Dipoelo tša dipoledišano tše di tla phethwa mo thakgolong ya Tlhako ya Leano la Katlego la Lefase, yeo e tla alwago Kopanong ya UN-HABITAT gore e dumelelwe ka 2023.C. Melaokakanywa1. Molaokakanywa wa Khansele ya Setšhaba ya Dikgaruru tša Bong le Dipolao tša Basadi le Bana (GBVF) wa 20211.1. Kabinete e dumeletše go išwa ga Molaokakanywa wa Khansele ya Setšhaba ya 2021 Palamenteng gore go šoganwe le wona. Molaokakanywa wo o fa tlhako ya molao mo go hlongweng ga mokgatlo wa molao gore go be le tsenogare ye e nepišago mo go šoganeng le GBVF.1.2. O dumelela gape go thongwa ga Boto ya Khansele yeo e tla fago taolo yeo e beakantšwego gomme ya laola phethagatšo ya Leano la Taolo ya Setšhaba ka ga GBVF, leo le dumeletšwego ke Kabinete ka Diphalane 2020 go phethagatšwa. Boto e tla le kemedi ya 51 go tšwa go setšhaba sa gae le 49% go tšwa mmušong. Molaokakanywa o šetše o swayaswayilwe ke setšhaba.2. Molaokakanywa wa Ditšweletšwa tša Motšoko le Didirišwa tša go Kgoga Motšoko tša Elektroniki wa 20182.1. Kabinete e dumeletše go išwa palamenteng Ditshwayotshwayo tša Molaokakanywa wa Ditšweletšwa tša Motšoko le Didirišwa tša go Kgoga Motšoko tša Elektroniki wa 2018, tšeo di nyakago go phumola Molao wa gonabjale wa go Laola Ditšweletšwa tša Motšoko, (Molao wa 83 wa 1993) go ya le ka moo o mpshafaditšwego ka gona.2.2. Molaokakanywa o nyaka go matlafatša magato a maphelo a setšhaba a naga gomme o dire gore o sepelelane le Tumelelano ya Tlhako ya Mokgatlo wa Maphelo a Lefase ka ga Taolo ya Motšoko. Molaokakanywa o šišinya gare ga tše dingwe, gore go se sa folelwa ka gare ga meago le mafelo a mangwe a ka ntle ga meago; go fedišwa ga thekišo ya sekerete mo metšheneng ya go rekiša, le go thekga taba ya diphuthelwana tša disekerete le maswao a temošo.2.3. Molaokakanywa o fetišitšwe dikgatong tša go tsenelela tša go nyaka maikutlo a setšhaba a go fapana, go akaretša a intasteri ya metšoko, a mekgatlo ya badudi le a dikgoro tša mmušo tša maleba.D. Ditiragalo tše di Tlago1. Kopano ya bo 77 ya Kopanokakaretšo ya UN (UNGA77)1.1. Afrika Borwa e kgatha tema ka go UNGA77 yeo e lego ka go dikantorokgolo tša UN ka Toropokgolong ya New York ka USA go tloga ka la 27 Lewedi 2022 ka fase ga morero: “Nako ya mathata: Go tšweletša ditharollo go kgokaganya ditlhohlo”.1.2. Go Borwa bja lefase, khuetšo ya ekonomi le ekonomi ya leago ya leuba la Bolwetši bja Coronavirus (COVID-19) e bile bothata kudu malebana le tsošološo go Leboa leo le hlabologilego gomme se se nyaka maitapišo ao a kopanetšwego go tšwa dinageng ka moka go kgonthiša gore ga go na yoo a tlogetšwego morago.1.3. Pele ga Ngangišano ya Kakaretšo ya UN, Mongwaledikakaretšo wa UN, Morena António Guterres, o tla beakanya samiti ka ga “Go fetoša Thuto” le go swara kopano ya maemo a godimo yeo e nepišago Dinepo tša Tlhabollo ya go Swarelela (di-SDG). Kopano ya di-SDG e swanelwa ke go nyakišiša ditsela tšeo go ka tsošološago maatla le go potlakiša phethagatšo.2. Letšatši la Bohwa2.1. Mopresidente Ramaphosa o tla fa polelokgolo mo meketekong ya Letšatši la Bohwa la Setšhaba mo Union Buildings ka Mokibelo, 24 Lewedi 2022. Moletlo o tla swarwa ka fase ga morero: “Go keteka Bohwa bja Solomon Linda le Mmino wa Setšo wa Afrika Borwa”.2.2. Kgwedi ye ya Bohwa e nepiša mmino wa setšo wa Afrika Borwa ka nepišo ya mmino wa Isicathamiya le tema yeo o ikgathago go dipapadi, bokgabo, setšo le bohwa. Morero o hlompha matswalo a bo 60 a go hlokofala ga rammino, seopedi le motšweletši Solomon Popoli Linda (1901-1962), yoo a tsebegago gape bjalo ka Solomon Ntsele, yoo a tsebegago kudu bjalo ka motšweletši wa koša ya, “Mbube”.3. Moletlo wa go Lebana wa Letšatši la Dikepe la 20223.1. Afrika Borwa e tla be e swara Moletlo wa go Lebana wa Letšatši la Dikepe la 2022 ka Durban go tloga ka la 14 Diphalane 2022. Moletlo o tla swarwa nakong ya OTM, woo le wona e tla bago karolo ya go godiša tsebo ya lekala la rena la dikepe. Moletlo o tla tliša baemedi go tšwa dinageng tša go fapana bao ba tla itemogelang intasteri ya dikepe ya Afrika Borwa. Afrika Borwa e bile leloko la Mokgatlo wa Dikepe wa Boditšhabatšhaba go tloga ka 1995, woo o lego mokgatlo wa go ikgetha wa UN wa go laola dikepe.4. Kgwedi ya Boeti4.1. Kgwedi ya Boeti ngwaga wo e ketekwa ka fase ga morero wa Letšatši la Boeti la Lefase (27 Lewedi) wa “Nagana gape ka Boeti”. Boeti bja gae bo bohlokwa kudu mo go tsošološeng lekala la boeti, leo le kgathago tema kudu go GDP ya Afrika Borwa le go hlola mošomo.4.2. Kabinete e thabišwa ke gore lekala la kamogelo ya baeti le begile kgolo ya baeti ka morago ga nako ya COVID-19. Go tšerwe maeto a gae a 15.2 milione mo seripeng sa mathomo sa 2022 e begile koketšego ya 114% ge go bapetšwa le nako ya go swana ka 2021. Se se bontšha kaonafalo ya mmaraka ya nako ya go swana ka 2019, yeo e bonego maeto ao a tšerwego a gae a 8.6 milione. Bjalo ka karolo ya go keteka Kgwedi ya Boeti, Kabinete e hlohleletša maAfrika Borwa go tšea maeto a ‘Shortleft’ go ya diprofense tša rena tša go fapana.4.3. Kabinete e amogela gape sephetho sa Air Belgium go fofiša difofane tša sehla go ya Afrika Borwa, go thoma kgwedi yona ye (Lewedi), seo se tla matlafatšago boeti gomme sa tiišetša maemo a rena bjalo ka nepo ya boeti ya kgetho. Se tla akaretša difofane tša beke ye nngwe le ye nngwe go ya Motsekapa le Johannesburg.E. Melaetša1. DitebogišoKabinete e lebogiša le go lakaletša tše dibotse go:Mopresidente William Samoei Ruto wa Repabliki ya Kenya, yoo a hlomamišitšwego ka Labobedi, 13 Lewedi 2022, go latela dikgetho tša bosetšhaba tša khutšo tšeo di swerwego ka la 9 Phato 2022. Motlatšamopresidente David Mabuza o tsenetše tlhomamišo legatong la Mopresidente Ramaphosa, le mmušo le batho ba Repabliki ya Afrika Borwa.South African Rugby Union le Toropokgolo ya Motsekapa go swara phadišano ya bo seswai ya Rugby World Cup Sevens gare ga 9 le 11 Lewedi 2022. E be e le lekga la mathomo tiragalo ye ye bohlokwa e swarwa ke naga ya Afrika gomme barati ba diketekete bao ba e tsenetšego ba ilwe ba thabišwa ka dijo tša rugby le kamogelo ye e lemogwago ya Afrika Borwa.2. MahlokoKabinete e romela melaetša ya mahloko go malapa le bagwera ba:Bana ba sekolo ba 18 le batho ba bagolo ba babedi bao ba hlokofetšego mo kotsing ye šoro ka Pongola, KwaZulu-Natal ka Labohlano, 16 Lewedi 2022 ka morago ga go thulana ga lori le bene yeo e bego e nameditše bana ba sekolo.F. Bao ba Thwetšwego Mešomong1. Batho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba.a. Morena Makgothi Samuel Thobakgale bjalo ka Molaodimogolophethiši (DG): Mokhomišinare wa Setšhaba wa Kgoro ya Ditirelo tša Tshokollo.b. Ngaka Malixole Percival Mahlati bjalo ka Motlatšamolaodimogolophethiši (DDG: lefapheng la go šoma ka merero ya Dikolo tša Maokelo tša Thuto ya Godimo ka moka le ya Tlhabollo ya Bašomi mo Kgorong ya Maphelo.c. Morena Siyabonga Blessing Mdubeki bjalo ka Mohlahlobimogolophethiši mo Kgorong ya Temo, Tsošološo ya Naga le Tlhabollo ya Dinagamagaed. Morena Phaswa Phineas Mamogale bjalo ka Mohlankedimogolo wa Ditšhelete mo Kgorong ya Maphelo.2. Kabinete e dumelelana le go thwalwa ga batho ba mešomong:a. Morena Tshediso Matona bjalo ka Mokhomišinare wa Khomišene ya Matlafatšo ya Ekonomi ya Bathobaso ka Kakaretšo.b. Maloko a Kgorotsheko ya Boipiletšo a Boto ya Difilimi le Diphatlalatšo:Morena Siyazi Tyamtyam (Modulasetulo);Mohumagadi Sohani Natasha Chundhur;Mohumagadi Sisanda Nkoala;Mohumagadi Shandukani Mulaudzi;Mohumagadi Nomaswazi Rachel Shabangu-Mndawe;Ngaka Litheko Modisane;Morena Phuti Nehemia Phukubje;Morena James Shikwambana; leMohumagadi Manko Thalitha Bufffel (o thwetšwe gape).Dipotšišo: Mohumagadi Phumla Williams – Seboleledi sa KabineteMogala: 083 501 0139"
"Pego ya Kopano ya Kabinete ye Swerwego ka Laboraro, 19 Diphalane 2022",20 Oct 2022,https://www.gov.za/speeches/statement-cabinet-meeting%C2%A0-20-oct-2022-0000,https://www.gov.za/nso/speeches/statement-cabinet-meeting%C2%A0-20-oct-2022-0000,"A.  Merero ye Bohlokwa Seemong sa Bjale1.  Tšhireletšego ya Meetse1.1.  Kabinete e lebogile MaAfrika Borwa ka moka ge ba obametše taelo ya go fokotšwa ga meetse ye phethagaditšwego dikarolong tše dingwe tša Johannesburg, Tshwane le Ekurhuleni go boetša sekeng maemo a matamo. Matamo ka mehutahuta a ka fase ga kgatelelo ye kgolo kudu ka baka la dithemphereitšha tša go fiša tšhiritšhiri gola Gauteng, ebile nyakego ye golelago godimo ya meetse a gapeleditše Rand Water go fokotša ka bontši meetse ao a abelwago mebasepala. Rand Water e aba meetse a go nwega a mantši bathong ba go feta 11 milione go la Gauteng, dikarolong tše dingwe tša Mpumalanga, Freistata le Leboa Bodikela.1.2.  Tšona diphokotšo tše tša go se efogege di nepile go boloka kabo ya meetse ebile di tla dula di le gona go ba go fihlela ge seemo se kaonafala. Kabinete e dirile boipiletšo setšhabeng go tšwelapele go obamela magato a phokotšo ya meetse le go kgatha tema ya bona ka go a šomiša ka tshwanelo ka ge e le sedirišwa sa go hlokwa kudu.2.  Mogwanto wa Transnet 2.1.  Kabinete e amogetše kwano ya meputso ya mengwaga ye meraro ye kwanetšwego ke Transnet le Yunione ya Mohlakanelwa ya Bosetšhaba ya Dinamelwa (UNTU), ye e tlo dirišwago pakeng ya 1 Moranang 2022 go fihla ka la 31 Hlakola 2025. Khomišene ya Poelano, Bonamodi le Ditherišano e namotše kwano ye, gomme magato a bona a dirile gore boipelaetšo ka maloko a UNTU bo fedišwe ka ponyo ya leihlo. Kabinete e amogetše gape sephetho sa go fediša mogwanto ka Yunione ya Dinamelwa ya Afrika Borwa le ya Bašomi.2.2.  Kabinete e amogetše boikgafo bja Transnet bja go bea šedi godimo ga go fediša ditšhalelomorago tše bilego gona go ralala boemakepe le dipeakanyong tša ditimela nakong ya magato a boipelaetšo, ao a bilego le seabe se se mpe ikonoming le makaleng ao a tshepetšego godimo ga Transnet go aba ditirelo. 2.3.  Kabinete e bontšhitše tebogo ya yona godimo ga thekgo le tšhomišanommogo ye laeditšwego ke dikgwebo ka nako ya mogwanto. E hlohleletša kamano ye sa felego magareng ga balaodi ba Transnet le bašomi gore khamphani ye le ikonomi ya naga ka bophara di holege.3.  Dikamano tša Afrika Borwa le Saudi Arabia 3.1.  Kabinete e amogetše Ketelo ya Mošomo ye atlegilego ya go ya kua the Kingdom of Saudi Arabia ka Mopresidente Cyril Ramaphosa ka la 15 le 16 Diphalane 2022. Nakong ya keteko ye, dinaga tše ka bobedi di saenetše Dimemorantamo tše 17 tša Kwešišano go magoro a go fapafapana a go swana le temo, boreatlhapi, meepo, enetši ya go mpšhafatšega, tšhireletšego, dinamelwa le temo ya diphedi le dimela tša ka meetseng. Dimemorantamo tše dingwe tša kwešišano tšeo di saenetšwego ke tša mabapi le go hlongwa ga Khansele ya Mohlakanelwa ya Dikgwebo, tšhomišano legorong la diintasteri tša sešole le dithekišetšano, tšhomišano ya ditekolonyakišišo tša thutaswika.3.2.  Mopresidente o šomišitše ketelo ye go mema dikgwebo tša Saudi Arabia go iponagatša khonferenseng ya bohlano ya dipeeletšo ya Afrika Borwa ye tlo swarwago ka 2023. Saudi Arabia ke mogwebišani wa bobedi wo mogologolo wa Afrika Borwa seleteng sa Bohlabelagare ebile ke mothopo wo mogologolo wa diromelwa ka nageng go tšwa go sona selete se. Dikamano tša boditšhabatšhaba magareng ga dinaga tše ka bobedi di bile le ditlamorago tše botse godimo ga ditlwaedi tša kgwebišano le dipeeletšo.4.  Dipeeletšo tša Mananeokgoparara4.1.  Kabinete e amogetše go thongwa ga polante ya tšweletšo ya plastiki ya maemo a godimodimo lefaseng ka khampani ya go dira plastiki yeo e tšwago pele maemong a boditšhabatšhaba, ya go bitšwa ALPLA Group, go la Lanseria kua Gauteng.4.2.  Se se tlaleletša maikgafo a Mopresidente Ramaphosa a go bea sekeng tlhabollo ya mananeokgoparara bjalo ka mokgwa wa go hlohleletša kgolo ya ikonomi le go atiša mešomo. 4.3.  Dipeeletšo tša boleng bja US$50 milione di kgatha tema ye kgolo godimo ga Leanolegolo la Toropo ya Mabonwa ya Lanseria leo le tlo hlohleletšago seemo seo se tieletšego le tšhomišoleswa le gape go hlola le go šireletša mešomo ye 350. Godimo ga dipeeletšo tše go akaretšwa le lenaneo la go ithutela mošomo la batsebi ba 36 ba bointšineere bja dikgerekgere le ba tšhomišogape ba ditiro tša ALPLA Group go ralala selete sa Borwa bja Afrika. Lenaneo le la boithutelamošomo le tlo thoma ka 2023, ka baithutelamošomo ba mathomo ba 12 ba MaAfrika Borwa ba go tšwa mafelong a ka mo nageng.5.  Meepo ye Sego Molaong5.1.  Meepo ye sego molaong e kweša setšhaba bohloko le go gobatša ikonomi ya gaborena, ebile dipoelo tša yona ke tobo ya letseno go bobedi mmušo le lefapha la meepo. 5.2.  Kabinete e amogetše go amogwa ga dithunya tšeo di bego di utilwe le go golegwa ga bagononelwa ba 20 ba go amana le meepo ye sego molaong ka nako ya lesolophuruphutšo kua mokoting wa moepo wa Stilfontein go la Leboa Bodikela.5.3.  Kabinete e dira boipiletšo go MaAfrika Borwa go tšwelapele go šomišana le mabotho a phethagatšo ya molao go netefatša go atlega ga masolo a kamoso a twantšho ya bosenyi. Se se tla romela molaetša wo bogale wa gore bosenyi ga bo thuše ka selo, le gore badirabosenyi ba tlo golegwa le go sekišwa ntle poifo goba go šokelwa. 6. Enetši 6.1.  Eskom e saenetše dikwanelo tša go hiriša tša mengwaga ye 30 gotee le babeeletši ba bane ba batšweletši ba go ikema ba mohlagase go aga metšhene ye mefsa ya go fehla enetši ya go hlweka kua ditišing tša mohlagase tša Majuba le Tutuka gola Mpumalanga. Khirišo ye ya seripa sa naga e tla goketša dipeeletšo tše phopholeditšwego tša go batamela R40 bilione.6.2.  Babeeletši ba ba bane – HDF Energy South Africa, Red Rocket SA, Solar Group le Mainstream Renewable Power Developments South Africa – ba tlo fehla mohlagase wa go lekana dimekawate tše 2 000 godimo ga mohlagase wa go tšweletšwa setšhabeng.6.3.  Phehlo ye ye mpsha ya mohlagase go letetšwe gore e kgokaganywe le mohlagase wo o tšweletšwago nageng ka bophara mo dikgweding tše 24 go fihla go tše 36 go tloga ge ngwaga wo wa ditšhelete o fela, ka go latela ditumelelo tša tikologo, tša karolo ya mafelo le tše dingwe tša taolo.7.  Tšhireletšego ya Dijo7.1.  Kabinete e amogetše go swarwa ka mo nageng ga Lekgotla la 2022 la Agri SA go la Pretoria ka la 13 le la 14 Diphalane 2022 ka fase ga morero wo: “Kgodišo ya Tšweletšo ya ka Nageng”. Lekgotla le le rerišane ka merero ya go swana le go dira gore maanakgolo a temo a šomele batšweletši ba ka mo nageng; mananeokgoparara a go swarelela a dijo tša go tšweletšwa ka mo nageng; go dira gore tikologo ya ka mo nageng e tšee nako ye telele godimo ga tšweletšo ya dijo ya ka mo nageng le ka bokamosong, le go matlafatša mabokgoni a tšweletšo ya dijo go diriša ditšweletšo tšeo di tšweleditšwego ka mo nageng.7.2.  Ka gona go bea pele tšhireletšego ya dijo kamoso, Kabinete e amogetše go tsebagatšwa ga Hapo ya Bosetšhaba ya Tšhireletšego ya Tlhago, ka Kgoro ya Saense le Lenaneo la Kgwebišano ya Temo ya Ikonomi ya Diphedi, ka tšhomišano le Yunibesithi ya Pretoria. Hapo ye e tla thekga thibelo, phokotšo le taolo ya dipuno le malwetši a diphoofolo, ao a tlo bago le seabe sa tšweletšo ye hlatlogetšego godimo, tšhireletšego ya dijo le tlhabollo ye swarelelago ya dinagamagae.B.  Diphetho tša Kabinete1.  Go Dumelelwa ga Tšhatha ya Kopano ya Afrika (AU) ya go Hlongwa ga Makala1.1.  Kabinete e dumeletše tlhagišo Palamenteng ga Tšhatha ya AU ka Mehola le Metheo ya go Hlongwa ga Makala, Pušoselegae le Tlhabollo ya ka Nageng gore e dumelelwe. Afrika Borwa e saenetše tšhatha ye ka Phato 2021. 1.2.  Tšhatha ye ya go Hlongwa ga Makala e fana ka tlhako go mebušo ka moka ye lego maloko ka sengwalwa sa tlhahlo ka khuetšo ya go hlongwa ga makala le mehola ya ona go tloga mmušong wa bosetšhaba go ya didikong tše dingwe tša mmušo. Tšhatha ye e swaragane kudu le phatlalatšo ya taolo le mehola, tlhako ya pušo le tlhabollo ya ka mo nageng.2.  Khansele ya bo-32 ya Ngwaga ka Ngwaga ya Boditšhabatšhaba ya Polokego ya Ditimela (IRSC)2.1.  Kabinete e dumeletše go swarwa ga Kopano ya bo-32 ya Ngwaga ka Ngwaga ya IRSC gola Johannesburg go thoma ka la 1 go fihla ka la 6 Diphalane 2023 ka fase ga morero wo: “Phetošo ya sebopego sa ditimela mo Lefaseng leo go sa tsebjego tša kamoso”.2.2.  IRSC ke foramo ya boditšhabatšhaba ya go kopantšha mmogo ditsebi tša polokego ya ditimela go tšwa lefaseng ka bophara go fana maitemogelo go kaonafatša polokego ya ditimela. 2.3.  Bjalo ka leloko la IRSC, Kemedi ya Afrika Borwa ya Polokego ya Ditimela e swere foramo ye la mafelelo ka 2015.3.  Seakanywa sa Leano la Bosetšhaba sa Mananeokgoparara a 2050 (NIP 2050) Kgato ya 23.1.  Kabinete e dumeletše phatlalatšo kuranteng ya mmušo ya Kgato ya Bobedi ya seakanywa sa NIP sa 2050 gore setšhaba se fe ditshwayotshwayo tša sona. Leano le le fa tlhahlo matlafatšong le kaonafatšong ya diprotšeke tše logetšwego maano tša mmušo tša mohlakanelwa. 3.2.  Seakanywa se se hlaola diprotšeke tše logetšwego maano madulong a batho; mohlagase wa mmasepala; meetse; dilahlwa tše thata; dinamelwa tša banamedi; thuto le mananeokgoparara a maphelo; mananeokgoparara a titšithale, le bosenyi le bomenetša.3.3.  Sebopego sa leano le se fana ka ponelopele ya fao go swanetšego go fiwa šedi, se fana ka phetleko ya seemo sa bjale, se hlatholla dipeelano tše bohlokwa tša go atlega le go bolela gore go swanetše gore go dirwe eng go fihlelela ponelopele ye. Se šišinya tshepedišo ya phethagatšo ye swanetšego go latelwa mo leanong la magato la go gagaba tekano ya mengwaga ye meraro.4.  Tlhako ya Phethagatšo ya Bosetšhaba ya go Fihlelela Bokgoni Ditirelong tša Mmušo 4.1.  Kabinete e dumeletše Tlhako ya Phethagatšo ya Bosetšhaba ya go fihlelela Bokgoni Ditirelong tša Mmušo. Tlhako ye e phatlaladitšwe ka 2021 gore setšhaba se ntšhe sa mafahleng a sona. 4.2.  Tlhako ye e fana ka maikokotlelo a mahlano mo magatong a go hloma bokgoni Ditirelong tša Mmušo. Metheo ye ya boikokotlelo e akaretša kgoketšo ya pele o tsena le tlhokolo mo Ditirelong tša Mmušo; kgakolo le tlwaetšo; thulaganyo le taolo ya bodiragatši; thuto ye tšwelagopele, kgatelopele ya kgetho ya mošomo le ditiragalo tša mabapi le kgetho ya mošomo.5.  Diphetogo ka Gare ga Dipeelano tša Mošomo tša Balaodipharephare (di-DG)5.1.  Kabinete e dumeletše pego ya go šišinya magato a go matlafatša mabokgoni le bokgoni bja Balaodipharephare (di-DG) Ditirelong tša Mmušo. Pego ye e dirile ditšhišinyo tše mmalwa, go akaretšwa le paka ya ka kantorong ya di-DG le taolo ya baromiwa ka Lekgotlaphethiši go bahlankedi ba taolo. 5.2.  Pego ye e šišintše gape le gore Molaodipharephare Kantorong ya Mopresidente o tla neelwa Hlogo ya Ditirelo tša Mmušo. Kua diprofenseng, mošomo wo o tla neelwa Balaodipharephare dikantorong tša Ditonakgolo. Pego ye e šišintše gape le magato a go hlahla dikgoro ka taolo ya dikontraka le Balaodipharephare.5.3.  Peakanyo ye Fetlekilwego ya Taolo ya Bodiragatši go Balaodipharephare e gare e ya fetlekwa gore e gate ka mošito o tee le diphetogo tšeo di dumeletšwego.5.4.  Tona ya Motšwaoswere ya Ditirelo tša Mmušo le Tsamaišo, Ntate Thulas Nxesi, o tlare mo bekeng ye tlago a sware kopano ya tshedimošetšo ya babegaditaba go hlatholla Tlhako ya Bosetšhaba ya Phethagatšo go fihlelela Bokgoni Ditirelong tša Mmušo le gape go hlatholla gabotse diphetogo tše dumeletšwego dipeelanong tša go thwalwa ga Balaodipharephare.6.  Pego ya Bohlano ya Mošomo ka Phethagatšo ya Sengwalwa sa Makgoraditsela ka Ditokelo tša Batho ba go Phela ka Bogole (WPRPD) 2020-20216.1.  Kabinete e dumeletše Pego ya Bohlano ya Mošomo ka phethagatšo ya WPRPD, yeo e fanago ka seemo sa bjale ka phethagatšo ya WPRPD. Pego ye e akaretša le ditshwayotshwayo go tšwa dikgorong tša mmušo tša bosetšhaba le tša profense. E fana ka seemo sa bjale ka phethagatšo ya pholisi ye akaretšago diriparipana tša ditekanyetšokabo. 6.2.  Pego ya mathomo ya seemo sa mošomo ya ngwaga ka ngwaga e phatlaladitšwe ka 2017. Pego ye ya bohlano e dumeletšwe go gatišwa kuranteng ya mmušo le go phatlalatšwa ke Kgoro ya Basadi, Baswa le Batho ba go Phela ka Bogole.7.  Phetošo ya Athikele ya 20(1) ya Kopano ya Phedišo ya Mehuta ka Moka ya Kgethollo Kgahlanong le Basadi (CEDAW)7.1.  Kabinete e dumeletše tlhagišo Palamenteng ya Phetošo ya Athikele 20(1) ya CEDAW gore e dumelelwe. Diphetošo tše di fana ka nako ye teletšana ya dikopano tša komiti tša go lebelela dipego tša mebušo ye lego maloko.7.2.  Afrika Borwa e saenetše kwano ye ka 1993 le go e dumelela moragonyana ga fao ka Manthole 1995. Tlhagišo ye Palamenteng e šetšane le go tsamaiša ka mošito o tee kwano ye e dumeletšwego kua morago gotee le phetošo ya Athikele 20(1) ya kwano ye.8.  Kwano ya Lefase ka Bophara ka Kamogelo ya Mangwalo a Thuto Mabapi le Thuto ya Godingwana8.1.    Kabinete e dumeletše tlhagišo Palamenteng ya Kwano ya Lefase ka Bophara ka Kamogelo ya Mangwalo a Thuto mabapi le Thuto ya Godingwana gore e dumelelwe. Ge e šetše e dumeletšwe e tla romelwa Mokgatlong wa Ditšhabakopano (UN) wa Thuto, Saenthefiki le tša Setšo le go kgontšhwa go šoma ka mo nageng ka Molao wa Bosetšhaba wa Tlhako ya Mangwalo a Thuto, 2008 (Molao 67 wa 2008).8.2.    Kwano ye ya Lefase ka Bophara e hloma metheo ya motlalanaga ya temogo ya go se tšee lehlakore le ya go se kgetholle ya mangwalo a thuto ya godingwana le mangwalo a thuto ka kakaretšo. E dumelela temogo ya mangwalo a thuto a dinagašele mo mebušo ye 193 ye lego maloko a UN.9.    Kgogelomorago ya Diphetošo tša Tlhahli ya Maloko a Komitiphethiši9.1.  Kabinete e dumeletše kwalakwatšo ye kwalakwaditšwego ke Kantoro ya Mopresidente ka Mošupologo, 17 Diphalane 2022 go gogelamorago diphetošo tšeo di dirilwego go Tlhahli ya Maloko a Komitiphethiši, yeo e bitšwago Pukukgakollo ya Ditona, ya 2022.9.2.  Diphetošo tše di dirilwego ka Moranang 2022 di fane ka thekgo ya tlaleletšo go tše dingwe tša dikantoro tša Ditona tšeo di rwelego maikarabelo a lefapha la go feta le tee. Diphetošo tše di be di nyaka gore Mmušo o rwale maikarabelo ka botlalo a disenyegelo tša go amana le kabo ya mohlagase le meetse madulong a semmušo a go dulwa ke maloko a komitiphethiši. 9.3.  Kabinete e lemogile dipelaelo tšeo di hlagišitšwego ke maloko a setšhaba ebile e tšeere sephetho sa go sekaseka Tlhahli ya Maloko a Komitiphethiši. Tshepedišo ye e šogašogwa ke setheo sa go se tšee lehlakore ebile ge e fihlile mafelelong, tlhahli ye e tlo phatlalatšwa setšhabeng ka wepsaete ye ya Kgoro ya Ditirelo tša Mmušo le Tsamaišo: www.dpsa.gov.za.10.  Kgwerano Diphetogong tša Enetši tša go se Tšee Lehlakore (JETP) le Leano la Dipeeletšo la JETP (JETP-IP)10.1.  Ka morago ga go amogela tlhagišo ka JETP le JETP-IP, Kabinete e thekgile ka atla pedi J ETP-IP le go laetša ka fao e kgotsofetšego ka gona ka mošomo wa go tsenelela wo o dirilwego go e kaonafatša. 10.2.  JETP-IP e hlatholla dipeeletšo tšeo di nyakegago go fihlelela maikgafo a go fediša khabone ao a dirilwego ke Mmušo wa Afrika Borwa mola ka go le lengwe go hlohleletšwa tlhabollo ya go swarelela nako ye teletšana, le go netefatša gore go fihlelelwa diphetogo tša go se tšee lehlakore go bašomedi bao ba amegago le setšhaba. 10.3.  Komiti ya Magareng ga Ditona ka Phetogo ya Klaemete e tlare go se goye kae ya swara tshedimošetšo le babegaditaba go fana ka tshedimošo ka botlalo.C.  Melaokakanywa1.  Molaokakanywa wa 2022 wa Dinamelwakepe tša Bagwebi1.1.  Kabinete e dumeletše tlhagišo Palamenteng ya Molaokakanywa wa 2022 wa Dinamelwakepe tša Bagwebi gore o lebelelwe goya pele. Molaokakanywa wo o mpshafatša Molao wa Dinamelwakepe tša Bagwebi wa go ba le mengwaga ye 70 ka bogolo, 1951 (Molao 57 wa 1951).1.2.  Ge o šetše o dumeletšwe, Molaokakanywa wo o tlo fana ka tlhako ya semolao ya dinamelwakepe tša Bagwebi go laola magatokamano a dikepe. Molaokakanywa wo, magareng ga tše dingwe, o tla laola tlhamo, boingwadišo, go rea maina le go ntšhwa ga dikepe.1.3.  Diphetošo tše di tlo ba le seabe tsošološong ya lefapha la dinamelwa tša mabopong le go tsamaiša naga ye ka mošito o tee le Kwano ya Mokgatlo wa Boditšhabatšhaba wa tša Mabopo. Afrika Borwa e dumeletše kwano ye.2.  Molaokakanywaphetošwa wa 2020 wa Dipalopalo 2.1.  Kabinete e dumeletše tlhagišo Palamenteng ya Molaokakanywaphetošwa wa 2022 gore o lebelelwe goya pele. Molaokakanywa wo o šišinya phetošo ya Molao wa Dipalopalo, 1999 (Molao 6 wa 1999). Diphetošo tše di fana ka tlhabollo le phethagatšo ya Peakanyo ya Bosetšhaba ya Dipalopalo yeo e thekgago diphetho tša go ba le bohlatse. 2.2.  Di matlafatša tšhomišano ye lego gona magareng ga Dipalopalo tša Afrika Borwa le ditho tše dingwe tša mmušo, ebile di nabiša tlhako ya taolo ya Molao wo.D.  Ditiragalo tšeo di Tlago1.  Samiti ya Bosetšhaba ya Lesolo la Mopresidente ka Dikgwebopotlana, tše Nnyane le tša Magareng (di-SMME) le Dikoporasi1.1.  Kgoro ya Tlhabollo ya Dikgwebo tše Nnyane, ka kgwebišano le bakgathatema ba lefapha la praebete, e tla swara Samiti ya Bosetšhaba ya Lesolo la Mopresidente ka Dikgwebopotlana, tše Nnyane le tša Magareng (di-SMME) le Dikoporasi gola Bryanston, Gauteng go tloga ka la 13 go fihla ka la 15 Dibatsela 2022.1.2.  Samiti ye e tla kopantšha mmogo bakgathatema ba bohlokwa ba praebete le ba lekala la mmušo ka gare ga peakanyo ya dikgwebo tše nnyane, go rerišana ka go hwetša ditsela tša go šomišana mmogo go matlafatša lefapha le. Bakgathatema bao ba letetšwego ba akaretša lekgotla la dikgwebo, ditsebi tša di-SMME, bahlami ba dipholisi le ditheo tša tlhabollo ya ditšhelete.1.3.  Samiti ye e tla rerišana le ka Leanolegolo la Bosetšhaba la Mohlakanelwa la Dikgwebo tše Nnyane, leo le fanago ka tlhako ye logetšwego maano ya go matlafatša lefapha la di-SMME. Samiti ye go letetšwe gape gore e tsebagatše Difoka tša Ngwaga ka Ngwaga tša Bosetšhaba tša Mopresidente tša di-SMME.2.  Go Swarwa ga Samiti ya bo-2022 ya Dikgaruru tša go Ikala ka Bong le Polao ya Basadi 2.1.  Mopresidente Ramaphosa o tla swara Samiti ya Bobedi ya Mopresidente ya GBVF kua Sentharengkgoparara ya Gallagher gola Gauteng ka la 1 le la 2 Dibatsela 2022. Samiti ya mathomo ye bego e swerwe ka 2018 e šomišitšwe go itlama ka boswa ga mmušo le bagwebišani ba leago go fediša ditiragalo tše lego godimo tša dikgaruru kgahlanong le basadi ka mo nageng. 2.2.  Samiti ya bobedi e tla šomišwa go sekaseka pele kgatelopele ye fihleletšwego ya Leano la Bosetšhaba le Logetšwego Maano ka GBVF. Yona e tlo swarwa ka fase ga morero wo: “Boikarabelo, Potlakišo le Tlaleletšo GONA BJALE”. 2.3.  Samiti ye e tla rerišana ka, magareng ga tše dingwe, go hwetša mekgwa ya go potlakiša magato le boikarabelo go tšwa dikgorong tše bohlokwa le bakgathatema ka moka ba go akaretša mekgatlo ye lego setšhabeng, lefapha la praebete le bašomi. 3.  Imbizo ya Bohlano ya Mopresidente kua Kapa Leboa3.1.  Imbizo ya Mopresidente ya Mmotlolo wa Bohlano wa Tlhabollo ya Dilete (DDM) go la Upington, Kapa Leboa e tla phethagala ka Labohlano, 21 Diphalane 2022 Lepatlelong la fao la Mxolisi Dicky Jacobs Stadium. 3.2.  Imbizo ya Mopresidente ya DDM e tlo sekaseka kgatelopele ya kabo ya ditirelo le ditlhotlo tša kua Kapa Leboa le go tsena seemo seo ka bogare go rarolla ditlhotlo tšeo. DDM e netefatša gore thulaganyo ya kabo ya ditirelo, phethagatšo le bolekanyetši e ba monwana le lenala go kaonafatša kabo ya ditirelo bathong. 3.3.  Ka gona go itokišetša Imbizo ye, Ditona, maloko a makgotlaphethiši le dimeyara ba tlo tsenela ditiragalo tša go fihlelela setšhaba ka gare ga Upington le go e potologa. 4.  Pego ya Pholisi ya Tekanyetšokabo ya Paka ya Magareng (MTBPS) 4.1.  Kabinete e dumela gore MTBPS ya 2022 yeo e tlo hlagišwago ke Tona ya Ditšhelete Enoch Godongwana ka Laboraro, 26 Diphalane 2022 ke karolo ye bohlokwa ya tshepedišo ya phatlalatša le ya boikarabelo ya bolekanyetši. 4.2.  MTBPS ke mokgwa wa go phethagatša maikgafo a mmušo ntle le go fetiša magomokakaretšo a disenyegelo ao mmušo o ka a kgonang. E hlatholla goya pele ka fao mmušo o tla netefatšago gore disenyegelo ga di fete letseno, le go dira tše ntši ka didirišwa tše lego gona. 5.  Ditlhahlobo tša Marematlou5.1.  Ditlhahlobo tša 2022 tša Bosetšhaba tša Mphato wa Marematlou di thoma ka la 31 Diphalane le go fela ka la 7 Manthole 2022. Kabinete e lakaletša Barutwana ba Marematlou ba 2022 mahlatse le mahlogonolo ge ba le gare ba tsena kgatong ya mafelelofelelo ya leeto la dithuto tša bona. Thekgo ye tšwelagopele go tšwa go barutiši, batswadi le bahlokomedi e tla fihla kgole go thuša bona barutwana ba go itebanya le ditlhahlobo tše ka boitshepho. 5.2.  Kabinete e hlohleletša batswadi le bahlokomedi go kgatha tema ya bona ka go hlohleletša le go šušumetša barutwana, le go dira gore go kgonagale gore ba kgone go ithuta ge ba le gae.6.  Leanotlhabollo la Bosetšhaba (NDP) le Khonferense ya Mabokgoni a Mmušo6.1.  Kgoro ya Ditirelo tša Mmušo le Tsamaišo, ka tšhomišano le Khomišene ya Bosetšhaba ya Dithulaganyo le Sekolo sa Yunibesithi ya KwaZulu-Natal sa Thutotlhabollo, e tlo swara Khonferense ya NDP le ya Mabokgoni a Mmušo go thoma ka la 7 go fihla ka la 9 Dibatsela 2022 Khamphaseng ya Kholetše ya Howard, Yunibesithing ya KwaZulu-Natal. 6.2.  Khonferense ye e tlo lebelela mabokgoni a mmušo a bodiragatši ka mengwaga ya mathomo ye lesome ya NDP, ebile e tlo swarwa ka fase ga morero wo: “Tebeledišišo ya Mabokgoni a Mmušo le Bodiragatši bja Mmušo ka mengwaga ya mathomo ye lesome ya NDP”.7.  Neelano ya Sethikifikeithi sa go Amogela Kgoši Misuzulu KaZwelithini Bjalo ka Kgoši7.1.  Mopresidente Ramaphosa o tla neelana ka Sethifikeithi sa go Amogela Kgoši Misuzulu KaZwelithini bjalo ka Kgoši Lepatlelong la Moses Mabhida go la Durban ka Mokibelo, 29 Diphalane 2022. 7.2.  Se se latela moletlo wa setšo wa go hlomamiša kgoši wa go bitšwa “Ukungena eSibayeni” wa yena Kgošikgolo wo o bego o swerwe ka la 20 Phato 2022, fao go ona a hlomamišitšwego bjalo ka kgoši ya Setšhaba sa MaZulu.E.  Melaetša1.  DitebogišoKabinete e lebiša ditebogišo tša yona le go lakaletša bao ba latelago mahlatse: Ntate Sam Matekane, Tonakgolo ya Mmušo wa Lesotho. Kabinete e bile le Baromiwa ba AU ba Bahlokomedi ba Dikgetho Dikgethong tša Kgothakgothe tša Bosetšhaba Pušong ya Lesotho ge ba be ba reta peakanyo ye buditšwego ya dikgetho ya sepolotiki ya Batho ba Pušo ya Lesotho ge ba swere dikgetho tše atlegilego.  Afrika Borwa e santše e ikgafetše go maatlafatša le go boelanya dikamano tša magareng ga dinaga gotee le go kaonafatša tšhomišano mererong ya selete, ya kontinente le ya lefase ka bophara ya go tsenelana.2.  Mahloko Kabinete e lebiša mahloko a yona go ba lapa le bagwera ba: Ntate Albert Nolan (88), Moruti wa Boikgafo wa Kereke ya Afrika Borwa ya Khatholiki yo a bego a sa dumelelane le mebono ya sedumedi ya go hlohleletša le go šireletša peakanyo ya mmušo wa kgethollo. Ka 2003, Mopresidente wa nako yeo Thabo Mbeki o mo file Sefoka sa Luthuli sa Silibere ka boikgafo bja gagwe bja bophelo ka moka phenkgišanong ya temokrasi, ditokelo tša botho le toka le go se kwane le ditlwaedi tša sedumedi kudukudu tšeo di fahlelago ka mabaka a go bea gabotse le go šireletša mmušo wa kgethollo.  F.  Bao ba Thwetšwego Mešomong1.  Batho ka moka bao ba thwetšwego mešomong mangwalo a bona a thuto a tlo kgonthišišwa ka tsela ye maleba.a.  Moadbokheiti James Mlawu – Molaodipharephare: Kgoro ya Dinamelwa. b.  Ntate Shabeer Khan – Mmaledipharephare: Matlotlo a Bosetšhaba.2.  Kabinete e kwanetše go thwalwa ga bao ba latelago:2.1.  Maloko a Boto ya Afrika Borwa ya tša Boeti:a.  Ngaka Nondumiso Maphazi (Modulasetulo);b.  Ngaka Aubrey Mhlongo (Motlatša Modulasetulo);c.  Mme Pretty Ntombela;d.  Mme Nomahlubi Mazwai;e.  Ntate Odwa Mtati;f.  Ntate Ravi Nadasen (O thwetšwe leboelela);g.  Ntate Enver Duminy (O thwetšwe leboelela);h.  Mme Nandipha Mzileni Mbulawa;i.  Ntate Mduduzi Zakwe (O thwetšwe leboelela);j.  Mme Rosemary Anderson;k.  Mme Lehlohonolo Rapodile; lel.  Mme Nonkqubela Silulwane (Moemedi wa Kgoro).2.2.  Maloko a Boto ya Lekoko la Taolo ya Sephethephethe Mebileng:a.  Ngaka Eddie Mogalefi Thebe (O thwetšwe leboelela);b.  Mme Thandi Clara Thankge (O thwetšwe leboelela);c.  Moprofesara Maredi Mphahlele;d.  Mme Nomusa Mufamadi (Modulasetulo);e.  Moadbokheiti Xola Stemela;f.  Mme Lerato Magalo;g.  Moprofesara Chitja Twala;h.  Ntate Nkumeleni John Kudzingana;i.  Mme N Jaxa (Moleloko wa Tlaleletšo); le j.  Mme HM Mbanyele-Ntshinga (Moleloko wa Tlaleletšo).2.3.  Ntate Tshepo Monaheng – Mohlankediphethišimogolwane (CEO): Khamphani ya Kagodithokgwa ya Afrika Borwa (Kontraka ya gagwe e mpshafaditšwe tekano ya mengwaga ye meraro).2.4.  Ntate Reginald Lavhelesani Demana – CEO: Kemedi ya Afrika Borwa ya Bosetšhaba ya Ditsela. 2.5.  Mme Ditebogo Kgomo – CEO: Molekanyetši wa Bosetšhaba wa Nyuklea.2.6.  Ntate Risenga Maluleka – Radipalopalopharephare (Kontraka e mpshafaditšwe).2.7.   Mme Kedibone Olga Madiehe – CEO: Kemedi ya Mmušo ya Tsamaišo ya Diphenšene.Dinyakišišo: Mme Phumla Williams – Seboleledi sa Kabinete Mogala: 083 501 0139 "
Statement on the Cabinet Meeting of 2 November 2022,3 Nov 2022,https://www.gov.za/speeches/statement-cabinet-meeting%C2%A0-2-november-2022-3-nov-2022-0000,https://www.gov.za/nso/node/817176,"A. Issues in the environment1. Presidential Summit on Gender-Based Violence and Femicide (GBVF)1.1.  Cabinet welcomed the hosting of the second Presidential Summit on GBVF at the Gallagher Estate in Midrand, Gauteng on 1 and 2 November 2022 under the theme: “Accountability, Acceleration and Amplification, NOW!” 1.2.  The summit reflected on progress made in the implementation of declarations proposed during the 2018 Presidential Summit, which reaffirmed the country’s commitment to a united, comprehensive and effective response to GBVF. 1.3.  Participants at the two-day summit accounted for work being done towards the implementation of the National Strategic Plan (NSP) on GBVF, which aims to provide a multi-sectoral, coherent strategic policy and programming framework to strengthen a coordinated national response to the crisis of GBVF by the government and country as a whole. 1.4.  The summit was the ideal platform to engage in honest and robust discussions around successes and challenges in the fight against GBVF. It also showcased the need for collective action and how significant success can be achieved if adequate resources are provided and managed correctly.1.5.  The agreements reached at the summit have demonstrated the importance of the partnership that government has forged with civil society, business, development partners, the faith-based sector and other sectors to work together to deal with the scourge of GBVF. 1.6.  Some of the interventions agreed upon included the need to allocate adequate funding to the NSP on GBVF, to implement consequence management mechanisms to ensure accountability, and to strengthen national, provincial and local accountability structures. 1.7.  Cabinet reiterated that all acts of violence and abuse will not be tolerated in our society. Communities are urged to tackle the scourge of GBVF head-on by reporting perpetrators to law-enforcement agencies. Each sector of our society must play its part by creating conditions that make it difficult, if not impossible, for GBVF to thrive.2.    Safety and security  2.1.  Cabinet has reassured the public that the National Joint Operational and Intelligence Structure (NATJOINTS) – which comprises various government departments led by the State Security Agency, South African Police Service and South African National Defence Force – has an intelligence-driven capacity to deal with threats to our national security, including terrorism.2.2.  Through NATJOINTS, the security of the country is assessed regularly for any possible security threat. As part of the cooperation agreements with other intelligence agencies from other countries, South Africa also benefits from the exchange of relevant intelligence information that can ensure the safety of the nation. 2.3.  Cabinet calls on the public to remain vigilant and to report any suspicious and illegal activities to law enforcement agencies. Do not keep quiet; if you see something, say something – together we can keep the nation safe.3.  2022 Medium-Term Budget Policy Statement (MTBPS)3.1.  Cabinet welcomed the bold measures introduced in the 2022 MTBPS to restore the health of our public finances, just as the world economy is taking a dangerous turn for the worse. 3.2.  The steps announced by Finance Minister Enoch Godongwana in Parliament, Cape Town on Wednesday, 26 October 2022, included narrowing our budget deficit greatly to improve our fiscal framework, support our economic standing and give South Africans every confidence in the future prospects of our economy.3.3. The planned increase in contingency reserves allows us to deal with emergencies such as natural disasters. The 2022 MTBPS further boosts our key priorities of infrastructure and service-delivery programmes, and provides additional relief to support the poor and vulnerable in our nation. 3.4.  Cabinet calls on all socio-economic sectors to partner with the government to uplift our economy to improve the lives of our citizens across the country.4.   South Africa – Spain relations4.1.  Cabinet welcomed the outcome of the Official Visit to South Africa by Prime Minister Pedro Sánchez Pérez-Castejón of Spain to solidify the already strong relations between the two countries. The Prime Minister was accompanied by the Spanish Minister for Industry, Trade and Tourism, Ms Reyes Maroto, and a business delegation.4.2.  The visit created opportunities for various South African sectors to meet with their Spanish counterparts and to deepen cooperation in trade and investment, science and innovation, arts and culture, sports and education.  This visit provided another boost to the country’s investment and economic growth drive.5.  Ethiopia – Tigray Peace Talks5.1. South Africa, under the auspices of the African Union, hosted formal peace talks between the warring sides in the conflict in Ethiopia's Tigray region, from 25 to 30 October 2022. 5.2.  The dialogue was facilitated by Nigeria’s former President Olusegun Obasanjo, Kenya's former President Uhuru Kenyatta and South Africa's former Deputy President Phumzile Mlambo-Ngcuka.5.3. Cabinet expressed its support for a peaceful and sustainable solution to the conflict, in line with South Africa’s foreign policy objectives of a secure and conflict-free continent.  B.  Cabinet Decisions1.  National Integrated Small Enterprise Development (NISED) Strategic Framework 1.1.  Cabinet approved the NISED Strategic Framework for implementation. The initial Integrated Strategy for the Promotion of Entrepreneurship and Small Enterprises (ISPESE) was adopted in 2005. The ISPESE and the subsequent NISED give effect to the 1995 White Paper on the National Strategy for the Development and Promotion of Small Business in South Africa.1.2.  The NISED Strategic Framework provides an integrated strategy to strengthen and support entrepreneurship for small and medium-sized enterprises. It provides a structured coordination framework for all key ecosystem role players in small to medium enterprise development.   1.3.  In April this year, Cabinet approved the publication of the draft NISED strategic framework for public comment. Through the wide consultations, the strategy was enhanced by inputs from the public and from the National Economic Development and Labour Council, which is a forum comprising business, civil society, labour, academics and government that seeks to deal with economic, labour and development issues and related challenges facing the country.2.  Draft Policy on Social Development Services to Persons with Disabilities2.1. Cabinet approved the publishing for public comment of the draft Policy on Social Development Services to Persons with Disabilities. The policy gives effect to the White Paper on the Rights of Persons with Disabilities and the United Nations (UN) Convention on the Rights of Persons with Disabilities (UNCPRD).2.2. The policy guides the Department of Social Development in the provision of its services to persons with disabilities and their respective families.2.3.  It outlines the restrictive environment and barriers that continue to marginalise and exclude persons with disabilities from mainstream society, and from participating in social and economic activities. It proposes monitoring mechanisms that will ensure closer tracking of its implementation and mainstream interventions within the relevant departments.2.4.  South Africa is a signatory to the UNCPRD and the African Charter on Human and People’s Rights on the Rights of Persons with Disabilities in Africa. 3.  Intergovernmental Panel on Climate Change (IPCC) Meeting3.1. The IPCC Bureau will be convening its seventh assessment cycle meeting in June 2023. The IPCC – which comprises a panel of 195-member governments under the UN – is responsible for assessing the available scientific, technical and socio-economic knowledge, so as to advise decision-makers about the causes, impacts and responses to climate change.3.2. During its meeting in 2023, the IPCC is expected to elect a new chairperson for its seventh assessment cycle. Cabinet has endorsed the nomination of Prof Debra Roberts from the University of KwaZulu-Natal for this position.3.3.  Prof Roberts has championed increased IPCC outreach work in Africa. She is currently a member of the IPCC Bureau. If elected she would be the first woman and a person from Africa to chair this body.  Her election will send a positive message on the good work being done by female scientists from Africa. C. Upcoming events1.   2022 16 Days of Activism Campaign 1.1.  South Africa will join the world in participating in the annual 16 Days of Activism against GBV, which kicks off on 25 November, the International Day for the Elimination of Violence against Women, and runs until 10 December, Human Rights Day.1.2.  Cabinet approved this year’s concept and the theme as “Socio-Economic Rights and Empowerment to build women’s resilience against Gender-based violence and Femicide: Connect, Collaborate, Contract”.1.3.  During the 16 Days of Activism for No Violence against Women and Children this year, South Africa will focus its awareness activities on the implementation of the NSP on GBVF. The plan aims to provide a multi-sectoral, coherent strategic policy and programming framework to strengthen a coordinated national response to the crisis of GBVF by the government and the country as a whole.  2.  Disability Rights Awareness Month (DRAM) and National Day of Persons with Disabilities 2.1. Cabinet approved the concept and the theme for the 2022 DRAM and National Day of Persons with Disabilities, which runs from 3 November to 3 December. The theme is: “Empowering Persons with Disabilities through resourceful, sustainable and safe environments”. 2.2.  The theme emphasises the importance of resolving existing barriers affecting people with disabilities. This includes ensuring resourceful, sustainable and safe environments for persons with disabilities, and also recognising that not all disabilities are visible.2.3.  The month-long activities will raise awareness and also showcase the progress the country has made in ensuring the protection of the rights of persons with disabilities, as enshrined in the Constitution of the Republic of South Africa of 1996. The activities will also highlight the need to address challenges experienced by persons with disabilities in the workplace and society.D.  Messages1. Congratulations Cabinet extended its congratulations and well-wishes to:  Edendale Technical Secondary School in KwaZulu-Natal for winning the CAF African School Football Championship.2. Condolences Cabinet expressed condolences to the family and friends of: Mr Jeremy Mansfield (59), a veteran TV and radio personality who had a stellar career, and received numerous awards and accolades.Ms Nelisiwe Magubane (56), the former Director-General of the then Department of Energy (now Department of Mineral Resources and Energy). She was a respected expert in the energy industry.E. AppointmentsAll appointments are subject to the verification of qualifications and security clearance.a.  Major General Siphosihle Thumy Nkosi – Deputy National Head: Directorate for Priority Crime Investigation (DPCI).  b.  Brigadier Nicholaas Jacobus Gerber – Deputy Provincial Head: Mpumalanga DPCI. c. Brigadier Gopaul Govender – Deputy Provincial Head: Limpopo DPCI.  d. Brigadier Stephen Molefi Mabuela – Deputy Provincial Head: Northern Cape DPCI. Board of the National Development Agency: a. Ms Tanya T Smith;b. Chief Livhuwani Matsila;c. Ms Nozabelo Ruth Bhengu;d. Ms Happy Ralinala;e.  Dr Olwethu Sipuka;f.  Mr Thembinkosi Matthews Josopu;g. Ms Sibongile Mncwabe (Department of Higher Education and Training);h. Mr Mojalefa Mohoto (Department of Small Business Development);i.  Ms Rosemary Puleng Lukwago-Mugerwa (Department of Public Works and Infrastructure);j.  Ms Nomthandazo Lichie Moyo (Department of Agriculture, Land Reform and Rural Development); and k.  Mr Pieter Pretorius (Department of Cooperative Governance).Enquiries:Ms Phumla Williams – Cabinet Spokesperson Mobile: 083 501 0139"
Statement on the Cabinet Meeting of 16 November 2022,18 Nov 2022,https://www.gov.za/speeches/statement-cabinet-meeting-16-november-2022-18-nov-2022-0000,https://www.gov.za/nso/node/817512,"A. Issues in the environment1. Just Energy Transition Investment Plan (JET-IP) 1.1. South Africa’s JET-IP received widespread acclaim at the 27th session of the United Nations (UN) Climate Change Conference of the Parties (COP27) being held in Sharm El-Sheikh, Egypt from 6 to 18 November 2022. 1.2. The bold plan that was endorsed by the International Partners Group –  the United Kingdom, United States, Germany, France, European Union and other social partners – outlines our transition to a low carbon economy. It also contributes to global efforts to ensure climate resilience and sustainable development for current and future generations1.3. Hailed as a ground-breaking new model for tackling climate change, the JET-IP is based on the financial responsibility of developed countries to assist developing nations meet their climate change commitments. It identifies investment priorities in the areas of clean energy, electric vehicles and green hydrogen, to pave the way for a sustainable and fair transition towards cleaner energy. 2. Climate Change Conference of the Parties  2.1. Cabinet supported calls at the COP27 being held in Sharm El-Sheikh, Egypt from 6 to 18 November 2022 for countries to remain on track to meet the Paris Agreement goal of limiting the global temperature rise to 1.5 degrees Celsius.2.2. Our support for the 1.5 degree Celsius target is of utmost importance to South Africa as an African and developing country that is highly vulnerable to environmental, social and economic effects of climate change. 2.3. Cabinet also endorsed the Africa group position to call on developed countries to honour their pledges and commitments made under both the UN Framework Convention on Climate Change and its Paris Agreement. These include a call for developed countries to take the lead on reducing emissions and providing developing countries with financial resources for their own climate action. 3. Fight against corruption3.1. Cabinet welcomed the recent arrests and freezing of assets of individuals allegedly linked to State Capture. These developments are a testament that the work of the Judicial Commission of Inquiry into Allegations of State Capture, Corruption and Fraud in the Public Sector including Organs of State is now bearing fruit. 3.2. Corrupt people and those who steal the future of our children have no place in our society.  Government is committed to dealing harshly with all acts of corruption, without fear, favour or prejudice. 3.3.  Cabinet urges citizens to report all acts of corruption to law-enforcement agencies or call the National Anti-Corruption Hotline: 0800 701 701. Callers may choose to remain anonymous.4. Kenya State Visit 4.1. Cabinet welcomed the successful State Visit to Kenya by President Cyril Ramaphosa, at the invitation of his Kenyan counterpart, Dr William Ruto.4.2. The visit included a Business Forum focusing on trade and investment between Kenya and South Africa. The visit also resulted in the signing of instruments on cooperation in correctional services, human settlements, audio-visual co-production, and on building the capacity of the State with the National School of Government.4.3. The two leaders discussed multilateral, economic, regional and continental issues.  Kenya is South Africa’s largest trading partner outside the Southern African Development Community (SADC) region, making South Africa the biggest seller of goods to Kenya on the continent. South Africa exported over R6-billion worth of goods to Kenya in 2021. 5. Severe weather conditions5.1. Cabinet called on the public to exercise caution during unfavourable weather conditions, particularly thunderstorms. Government and the South African Weather Service will continue to provide information on severe weather based on current observations and predictions.5.2. People are advised not to walk, swim or drive through fast-moving flood water. Do not try to cross a flooded area because you could be swept away by the strong currents. Always ensure that your children are safe and they are able to travel safely.  6. Group of Twenty (G20) Leaders’ Summit 6.1.President Ramaphosa participated in the 17th G20 Leaders’ Summit held in Bali in the Republic of Indonesia from 15 to 16 November 2022, which brought together world leaders in a collective effort to find solutions to a wide range of global challenges. The envisaged solutions include increasing multilateral cooperation for the recovery of the global economy, to bring stability to the global financial system, to promote long-term sustainable growth and to strengthen global economic governance.6.2. The theme of the summit held under the G20 Presidency of Indonesia was: “Recover Together, Recover Stronger”.6.3. As part of our nation’s engagement, President Ramaphosa participated in the working sessions on health, food and energy security as well as held several bilateral meetings with key trade partners. 6.4. Cabinet welcomed the deliberations at the summit, which underpin our own national priorities of reducing poverty, unemployment and inequality.7. Skills Development and Training 7.1. Cabinet welcomed the official launch of a 4IR micro-laboratory at the Goldfields Technical and Vocational Education and Training College in Welkom, Free State on Thursday, 10 November 2022. This contributes towards skills development, innovation and entrepreneurship, as the country can provide new, better and faster solutions to our challenges of poverty, inequality and unemployment.B. Cabinet decisions1. Biannual performance reports 1.1.Cabinet approved the biannual performance progress reports for the period 1 April 2022 to 30 September 2022. In addition to capturing the biannual performance progress, the reports also provide a mid-term review of the priorities of the 2019-2024 Medium Term Strategic Framework. 1.2. The reports are compiled according to the five clusters namely (i) Justice, Crime Prevention and Security; (ii) Economic Sectors, Investment, Employment and Infrastructure Development; (iii) Social Protection, Community and Human Development; (iv) Governance, State Capacity and Institutional Development, and (v) International Cooperation, Trade and Security. 1.3.  The reports provide an analysis of the key indicators of the seven adopted priorities of government using data collected from the departmental reports, statistics from Statistics South Africa and reports from the academia. The information is analysed against the National Development Plan: Vision 2030. 1.4.  Cabinet appreciated the remarkable progress reported in some areas that showed performance that exceeded the set-out targets. However, it expressed concern at the slow progress reflected in some of the reports. Cabinet approved the proposed interventions to be implemented to fast-track areas that showed a slow progress. 1.5. The Department of Planning, Monitoring and Evaluation will soon convene a roundtable discussion with the media to unpack these reports. 2. Policy measures to restrict trade in scrap metal to limit damage to public infrastructure and the economy2.1 Cabinet considered and approved the comprehensive package of measures to address the damage to public infrastructure and the economy by restricting trade of waste scrap and semi processed metals. 2.2 This follows the gazetting on 5 August 2022 for public comment of the “Draft Policy Proposals on Measures to Restrict and Regulate Trade in Ferrous and Non-Ferrous Metals Waste, Scrap and Semi-Finished Ferrous and Non-Ferrous Metal Products to Limit Damage to Infrastructure and the Economy”, by the Ministry of Trade, Industry and Competition; and consideration of the extensive public comments received. 2.3  Details of the measures to be implemented will now be processed for publication in the Government Gazette by the relevant Ministries and a detailed media release containing details of the measures will be released by the GCIS as soon as the necessary legal work has been finalised. 2.4  South Africa will also engage with the SADC, African Union and the Southern African Customs Union to ensure a coordinated approach to fight this crime collectively as a region. C. Upcoming event1. Sustainable Infrastructure Development Symposium South Africa (SIDSSA)1.1. Infrastructure South Africa, in partnership with GIZ, a German development agency, will host its third SIDSSA in Cape Town Century City from 28 to 30 November 2022. This year’s symposium will focus on green hydrogen as an important growth sector in the country’s investment strategy.1.2. The symposium will bring together decision-makers, financial institutions, academics and international authorities. The event will afford the country the opportunity to showcase some of the large and low-cost world-class green hydrogen production hubs.1.3. The demand for green hydrogen-based products such as ammonia and synthetic jet fuels is rising. The Department of Science and Innovation (DSI) in South Africa has been researching green hydrogen with a focus on green mobility and the use of platinum group metals. 1.4. Cabinet approved the Hydrogen Society Roadmap earlier this year. The roadmap is one of government’s strategies and policy direction aimed at bringing together a variety of public and private stakeholders and institutions around a common vision on how to use and deploy hydrogen and hydrogen-related technologies, as part of the country’s economic development and greening objectives.1.5. In South Africa, hydrogen is extensively used in the chemical and fuel-refining sectors, but it is currently produced mainly from non-renewable sources such as coal and natural gas.D. AppointmentsAll appointments are subject to the verification of qualifications and security clearance.1.  Ms Phindile Baleni as Director-General (DG) in The Presidency and Cabinet Secretary (Contract extended by five-years). 2.  Dr Philemon Mphathi Mjwara as DG at the DSI (Contract extended by one year). 3.  Cabinet concurred with the Minister of Trade, Industry and Competition with the following appointments4.  Board of the South African Bureau of Standards: a.  Dr Sandile Bethuel Malinga (Chairperson);b.  Mr Tumisang Tsehlo; c.  Dr Rudzani Nemutudi d.  Ms Deidré Penfold.e.  Dr Nandipha Madibaf.  Ms Gloria Mngunig. Dr Ron Josias andh. Dr Mukondeleli Grace Kanakana-Katumba5. Board of the Companies Tribunal  a. Judge Dennis Davis (Chairperson) b. Ms Minah Tong-Mongalo (Deputy Chairperson)c.  Ms Daiane Terblanche d. Ms Hlaleleni Kathleen Dlepu  e. Prof. Clement Marumoagaef.  Mr Joshua Sesha Kadishg. Mr Richard Bradstreet.h. Mr Fulufhedzani Shane Mudzungai.  Ms Nomagcisa Cawej.  Mr Brian Jennings andk.  Dr Alli Chicktay 6. Dr  Mashilo Boloka: Interim Chief Executive Officer of the Film and Publication Board.  Appointed to the six member Board of the International Association of Internet Hotline (INHOPE).  INHOPE is a global body set up in 1996 in the Netherland to protect Children Against Sexual Abuse Material.Enquiries: Phumla Williams – Cabinet Spokesperson Cell: 083 501 0139"
Statement on the Cabinet Meeting of 30 November 2022,1 Dec 2022,https://www.gov.za/speeches/statement-cabinet-meeting-30-november-2022-1-dec-2022-0000,https://www.gov.za/nso/node/817839,"A. Issues in the environment1. Quarterly Labour Force Survey (QLFS)1.1. Cabinet welcomed the results of Statistics South Africa’s QLFS for the third quarter of 2022, which indicated that 204 000 jobs were gained between the second and third quarters of 2022.1.2. The QLFS also revealed that the total number of persons employed in the third quarter of 2022 was 15,8 million.1.3. This means that the official unemployment rate decreased by 1,0 percentage point from 33,9% in the second quarter to 32,9% in the third quarter of 2022. The unemployment rate according to the expanded definition of unemployment also decreased by 1,0 percentage point to 43,1% in the third quarter of 2022 compared to the second quarter of 2022. While this increase may be viewed as a drop in the ocean, it does show that the strategies to grow employment are starting to yield positive results.1.4. The largest jobs gain were recorded in manufacturing (123 000), followed by trade (82 000), construction (46 000), transport (33 000), and community and social services (27 000). Cabinet called on South Africans to continue to rally behind the country’s Economic Reconstruction and Recovery Plan (ERRP) to ensure that as a country we keep the momentum of growing the economy and creating much-needed jobs. 1.5. Cabinet acknowledges that the country has a long way to go and more work needs to be done to address the challenge of unemployment in the country.2. State Visit to the United Kingdom of Great Britain and Northern Ireland (UK)2.1. Cabinet welcomed the historic Presidential State Visit to the UK that took place from   22 to 23 November 2022. His Excellency President Cyril Ramaphosa became the first Head of State to be hosted by the British monarch, His Majesty King Charles III, since his accession to the throne in September 2022.2.2. A Royal State Visit is the highest honour bestowed on a country by the UK to further promote bilateral relations and it also symbolises the importance the UK ascribes to its relations with a particular country.2.3. The Presidential State Visit, which marked a continuation of the strong bilateral ties between South Africa and the UK, resulted in the launch of the next phase of the UK-South Africa Infrastructure Partnership. The partnership supports South Africa’s economic growth through major infrastructure developments and offers increased access to UK companies in projects worth up to £5.37 billion over the next three years.2.4. The visit focused on upgrading trade and investment levels between the two countries, and also on creating more opportunities in British markets for South African goods and commodities. During the UK-SA Business Forum, numerous business opportunities on offer were profiled to UK investors who pledged their continued engagement with South Africa.2.5. South Africa and the UK  also signed Memorandums of Understanding on Cooperation in Science and Innovation as well as Health Cooperation that would focus on vaccine manufacturing, genome sequencing and climate change.2.6. Other outcomes from the visit included securing collaboration on infrastructure, clean technology and renewable energy sources. These opportunities hold the potential to unlock domestic trade, investment and boost job creation.3. Tshwane Automotive Special Economic Zone (TASEZ)3.1. Cabinet welcomed the production of the next generation Ford Ranger by Ford Motor Company of South Africa (FMCSA), which saw a capital investment of R15.8 billion.3.2. This resulted in all 10 auto component manufacturing companies located in the TASEZ officially entering into full operation. The investment by the component manufacturers amounted to R3.62 billion and created 1 259 permanent jobs benefiting youth (76%) and women (32%).3.3. TASEZ was established as a special-purpose vehicle production zone with a mandate to create employment opportunities and promote economic participation for small, medium and micro enterprises in the region. Its first phase of development was aimed at creating additional infrastructure and capacity within the FMCSA supply chain to support South Africa to be one of the only three hubs in the world to produce the next-generation Ford Ranger.4. National Digital and Future Skills Conference4.1. Cabinet welcomed the outcomes of the National Digital and Future Skills Conference held in Umhlanga, KwaZulu-Natal from 22 to 23 November 2022, to strengthen our nation’s advances in the area of digital and future skills in South Africa.4.2. Hosted by the Department of Communications and Digital Technologies (DCDT) in partnership with the Deutsche Gesellschaft für Internationale Zusammenarbeit (GIZ), the conference aimed to, among others, strengthen partnerships in the area of digital and future skills in South Africa, create and stimulate interest in digital and future skills, and explore digital skills training opportunities available for youth presented by the Fourth Industrial Revolution.4.3. The conference forged partnerships between government, business, civil society, international development organisations and youth organisations to take our nation forward into the digital era.5. New Thuthuzela Care Centre in Limpopo5.1. Cabinet welcomed the opening of the Thuthuzela Care Centre in the Dilokong Hospital at Dilokong Village in Driekop, Limpopo on Tuesday, 22 November 2022. The one-stop facility offers services in support of victims of gender-based violence and femicide (GBVF) and sexual crimes.5.2. The centre is the 62nd to be opened across the country and fulfils the commitment government made at the 2018 Presidential Summit Against GBVF to build more of such centres.6. Auditor-General’s (AG) 2021/22 Consolidated General Report6.1. Cabinet welcomed the 2021/22 Public Finance Management Act audit outcomes of the national and provincial government, which were released by AG Tsakani Maluleke on Wednesday, 23 November 2022 under the theme: “A culture of accountability will improve service delivery”.6.2. Cabinet noted the gradual upward trend in the audit outcomes of national and provincial government but expressed concern that key service delivery portfolios continued to receive poor outcomes.6.3. Based on the completed audits of 160 departments, 47 departments had improved and 12 had regressed. Similarly, of the 238 public entities with completed audits, 67 had improved and 34 had regressed.6.4. Cabinet affirmed government’s commitment to taking corrective measures to address the root causes that lead to poor audit outcomes and remove weaknesses to achieve clean audits.7. Safer Festive Season campaign7.1. Government recently launched the 2022 Safer Festive Season campaign under the theme: “More boots on the ground towards enhanced police visibility.”7.2. To ensure the well-being and safety of all residents and tourists in our country during the festive season and beyond, heightened police visibility will include intensified and integrated crime-prevention and crime-combating operations by the South African Police Service and other law-enforcement agencies. Cabinet calls on all people to work with law-enforcement authorities to keep our communities safe.7.3. As traffic volumes on our national roads increase, all road users are urged to be vigilant, and to obey traffic rules and regulations such as speed limits. Do not drive while under the influence of alcohol, always wear your seatbelt, keep a safe following distance and stop at a safe place to rest after at least every three hours of driving. Be courteous to other road users so that we can all reach our destinations safely.7.4. Cabinet urges everyone to take extra care this festive season to ensure their own safety and that of others, especially children, who must be supervised at all times. By exercising extreme care and responsible behaviour, we can guarantee an enjoyable time of celebration with family and friends.8. South Africa Green Hydrogen Summit (SAGHS)8.1. Cabinet welcomed the successful conclusion of the country’s inaugural SAGHS 2022 held in Cape Town from 28 to 30 November 2022, which showcased our nation’s offerings as a world-class green hydrogen production hub.8.2. In creating the environment for the green hydrogen sector to flourish, government has developed a Hydrogen SA Strategy that taps into our nation’s endowment of renewable energy and platinum, a catalyst in the hydrogen electrolysis process, to position South Africa as a global leader in this new market.8.3. The green hydrogen economy is part of our work under the ERRP to explore new sources of economic growth that have the potential to revolutionise our economy and create new jobs.9. Launch of the Artificial Intelligence (AI) Institute of South Africa9.1. Cabinet welcomed the collaboration between the DCDT, Tshwane University of Technology and the University of Johannesburg that resulted in the launch of the AI Institute of South at the Johannesburg Business School on Wednesday, 30 November 2022.9.2. The first-of-its-kind institute ushers a new era in South Africa’s digital transformation efforts. It will stimulate economic growth, address unemployment and create a positive social impact. The AI Institute will expand the teaching of robotics and coding currently being offered in public schools.9.3. The institute is designed to ensure that government academia and industry work together in a unique partnership to apply their collective knowledge, expertise and experience to implement coordinated solutions to some of South Africa and Africa’s most critical and long-standing challenges, and to take the continent forward.9.4. Government’s focus on digital skills includes creating platforms to support and promote the ability of youth, and small and medium enterprises, in particular start-ups, to develop digital content.B. Cabinet decisions1. Research Report on the economic costs of disability for children with disabilities and persons with physical disabilities in South Africa1.1. Cabinet considered and approved the Research Report that was commissioned by the Department for Women, Youth and Persons with Disabilities (DWYPD), in partnership with the United Nations (UN) Development Programme (UNDP). The research provides information on disability-related costs on households with children with disabilities and adults with physical disabilities.1.2. The research insights provide evidence of cost estimates for, among others, the determination of social-security benefits subsidisation of services for persons with disabilities. This report complements the study also done by the UNDP between 2013 and 2015 on elements of the financial and economic costs of disability households in South Africa. The report will be published after it has been gazetted.2. Rapid Evaluation of the implementation of government policy on preferential public procurement towards women, youth and persons with disabilities2.1. Cabinet received an evaluation report that assessed the compliance rate by national and provincial departments on the preferential procurement application on businesses owned by women, youth and persons with disabilities. The evaluation covered the period from 2018 to 2021.2.2. Data was collected from National Treasury’s Central Supplier Database (CSD) and respondents from departments to the questionnaires sent to them. The data did not, however, capture information from all the departments, but was sufficient enough to guide Cabinet on areas that need strengthening to ensure full compliance.2.3. Cabinet approved all the intervention recommendations that will ensure government complies with the 40% procurement to women in particular. Some of the recommendations include the enhancement of the CSD software, and the training and awareness raising of accounting officers and Supply Chain Management practitioners in departments. The full report will be posted on the DWYPD’s website: www.dwypd.gov.za.3. Science, Technology and Innovation (STI) Decadal Plan 20223.1. Cabinet approved the 2022 STI Decadal Plan, which serves as an implementation guide of the 2019 White Paper on STI. Cabinet approved the draft plan in March 2021 and has since been enriched through further consultation with relevant stakeholders.3.2. The plan has five thematic focus areas: (1) modernisation of agricultural, manufacturing and mining sectors; (2) exploitation of new sources of growth, particularly the digital and circular economy; (3) large research and innovation programmes in the areas of health and energy; (4) utilising STI to support a capable state and (5) addressing three societal grand challenges, namely climate change and environmental sustainability, the future of education, skills development and work, and the future of society.3.3. The first Decadal Plan for 2008-2018, together with the 2002 National Research and Development Strategy, served as the basis of the current Decadal Plan. These plans advance the government’s approach to innovation in South Africa. The document will be made public through the Department of Science and Innovation’s (DSI) website: www.dst.gov.za.4. National Strategy and Risk Assessment on Anti-Money Laundering, Counter Financing of Terrorism and Counter Financing of Proliferation (AML/CFT/CPF)4.1. Cabinet approved the country’s National Strategy on AML/CFT/CPF, together with the National Risk Assessment. The strategy was developed as a response to the risk assessment prepared by all the relevant security and finance agencies.4.2. The operationalisation of this strategy – which provides three high-level goals with 13 strategic objectives – will involve law-enforcement agencies, intelligence agencies, financial and non-financial institutions, and private-sector representatives, among others.4.3. The implementation of the strategy will ensure the country strengthens its financial systems to support economic growth interventions by reducing levels of finance-related crimes.  The strategy also responds to some of the 40 recommendations made after South Africa was assessed by the Financial Action Task Force, an intergovernmental policymaking body that strives to combat terrorist financing and money laundering globally. The summarised two reports will be published on National Treasury’s website: www.treasury.gov.za.5. Green Hydrogen Commercialisation Strategy (GHCS)5.1. Cabinet approved the publication of the GHCS for public comments. The strategy is aimed at ensuring that the country takes full advantage of the opportunities provided by green industrialisation.5.2. The GHCS will ensure South Africa becomes a major producer and exporter of green hydrogen. It contributes towards economic growth and supports the country’s just transition interventions towards the reduction of carbon emissions.5.3. South Africa already has the Hydrogen Strategy and the Hydrogen Society Roadmap adopted by Cabinet in 2021. The rapidly growing green hydrogen market presents huge opportunities for South Africa.6. State Litigation Strategy for 2021 – 20266.1. Cabinet approved the State Litigation Strategy for 2021 – 2026. The strategy seeks to drive the transformation of the legal profession in a systematic manner. It guides on how the State will distribute legal work to legal practitioners; manage the costs of the litigation; guides the management of stakeholders; provides for the maximisation of the use of technology and systems. 6.2. The strategy also addresses the development of human capacity management and development. It will be applicable to litigation services of the State from all spheres of government.6.3. Cabinet also approved the two additional policies to support the implementation of this strategy. The Briefing and Outsourcing of State Legal work Policy will introduce an element of fairness and drive the transformational allocation of litigation services that cannot be performed internally. The Initiating, Defending and Opposing of Matters Policy will provide clarity on processes to be followed by client departments and the Office of Solicitor-General.6.4. The two policies – together with the other policies that were approved by Cabinet in November 2021 and the Legal Sector Code – will support the implementation of this strategy. These documents will ensure a meaningful transformational intervention in the legal sector and also ensure the economies of scale in litigation matters that involve the State.7. Management of State Litigation Contingent Liability Policy7.1. Cabinet approved the State Litigation Contingent Liability Policy, which provides mechanisms to manage state litigation contingent liability. It provides for the creation of a central database and the reporting mechanism on the following-up of the cases in this database.7.2. The policy provides for the mechanism to close dormant case files that were resulting in unreliable contingent liability figures in respect of accountability.C. Bills1. National Sport and Recreation Amendment Bill of 20221.1. Cabinet approved the submission of the National Sport and Recreation Amendment Bill of 2022 to Parliament for further processing. The Bill amends the National Sport and Recreation Act, of 1998 (Act 110 of 1998). The Bill has already been published for public consultation.1.2. The Bill also amends certain definitions and amongst other interventions, it proposes the establishment of the Sports Arbitration Tribunal to resolve disputes between sport or recreation bodies. It outlines procedures to be followed for bidding for international events. The proposed amendments also empower the Minister of Sport, Arts and Culture to make regulations for vulnerable groups to participate in sport and be protected from any form of sexual abuse or exploitation.2. South African Broadcasting Corporation (SABC) Bill of 20222.1. Cabinet approved the submission to Parliament of the SABC Bill of 2022 for processing. The Bill was published for public comment in June 2021. Once the Bill is passed into law by Parliament, the current Broadcasting Act, 1999 (Act 4 of 1999) will be repealed.2.2. The Bill amongst others proposes reducing the size of non-executive Board members from 12 to 11 and the executive members from three to two.  It revised the governance structure and funding model of the SABC.3. Repeal of the Transkeian Penal Code Bill of 20223.1. Cabinet approved the submission to Parliament of the Repeal of the Transkeian Penal Code Bill of 2022 for further processing. The Bill repeals the Transkeian Penal Code, 1983 (Act 9 of 1983) which codified criminal law in the former Transkei (now Eastern Cape).3.2. The proposed Bill extends the current application of common laws to the former Republic of Transkei in line with our unitary system of the country’s judicial system. 3.3. The Transkeian Penal Code is in conflict with the current common criminal law that regulates the same subject matter in different parts of the country. This repeal will remove the continued existence of apartheid-era legislation in the areas that were formerly known as the Republic of Transkei and provide the transitional arrangements on matters dealt with by this code.4. Constitution Eighteenth Amendment Bill of 20224.1. Cabinet approved the submission of the Constitution Eighteenth Amendment Bill of 2022 to Parliament for further processing. The Bill amends Section 6 of the Constitution of the Republic of South Africa of 1996 to recognise South African Sign Language as one of the official languages.4.2. In May 2022, Cabinet approved the publication and giving of notice to this Bill, which together with the notice were subsequently gazetted in July 2022.5. Criminal Law (Sexual Offences and Related Matters) Amendment Bill of 20225.1. Cabinet approved the publishing of this Bill for public comments. It repeals the Sexual Offences Act (previously Immorality Act), 1957 (Act 23 of 1957). It also repeals Section 11 of the Criminal Law (Sexual Offenses and Related Matters) Amendment Act, 2007 (Act 32 of 2007) to decriminalise the sale and purchase of adult sexual services.5.2. The proposals of this Bill respond to the list of interventions proposed in Pillar 3 (Protection, Safety and Justice) of the National Strategic Plan on GBVF, which enjoins the criminal justice system to provide protection, safety and justice for survivors of GBVF, and to effectively hold perpetrators accountable for their actions. Once passed into law, it will amongst others protect sex workers against abuse and exploitation.6. South African Post Office (SAPO) Amendment Bill 6.1. Cabinet approved the submission of the SAPO Amendment Bill to Parliament for further processing. The Bill, which was approved for public consultation early this year, amends the SAPO Act, 2011 (Act 22 of 2011).6.2. The proposed amendments seek to enable the SAPO to adapt to the technological developments in the courier-service space and expand its mandate. The changes are in line with the National Integrated Information and Communications Technology Policy White Paper of 2016.D. Upcoming events1. 2022 World Science Forum (WSF)1.1. South Africa will, through the DSI, host the WSF at the Cape Town International Convention Centre Cape from 6 to 9 December 2022 under the theme: “Science for Social Justice”.1.2. The forum is one of the leading global platforms that encourage dialogue on the role science should play in society. It is an initiative of global science organisations that also include the UN Educational, Scientific and Cultural Organisation.1.3. Renowned thought leaders will be debating various topics that include science for human dignity; science for climate justice, science diplomacy for multilateralism, and science for Africa and the world.  1.4. A number of side and satellite events will take place concurrently, and some of them will be hosted by the General Assembly of the African Academy of Sciences, a Pan-African organisation whose vision is to transform lives on the African continent through science.2. World AIDS Day2.1. South Africa will join the world in observing and participating in activities to mark the annual World AIDS Day on 1 December 2022 under the theme: “Equalise and Integrate to End AIDS”. The national commemoration event that will be held at the Dr Petrus Molemela Stadium in Bloemfontein in the Free State will be used to remind everyone to be responsible by getting to know their health status so as to make informed life decisions.2.2. The commemoration comes as South Africa prepares to begin piloting the injectable pre-exposure prophylaxis (PrEP) early next year, which is recommended by the World Health Organisation. The PrEP injection, to be taken every other month, could prevent as many as 52 000 new HIV infections.3. Reconciliation Day 3.1. On Friday, 16 December 2022, the nation will celebrate Reconciliation Day to reaffirm our commitment to unity and nation-building. Each year we have an opportunity to reach out to one another to deal with our past, reconcile and build a new nation going forward.3.2. Our journey since the advent of freedom and democracy in 1994 has decisively shown that we are stronger as a nation when we are united. Our goal as South Africans should be to promote inclusive nation-building and social cohesion.3.3. Together we can build a better tomorrow for all by striving to ensure a nation that encourages dialogue, fosters social cohesion, embraces nation-building and celebrates its diverse culture.3.4. Cabinet calls on everyone to work together as a nation, and harness our collective strengths to build a united and prosperous South Africa.4. National Active Ageing Programme4.1. The Department of Social Development will host the National Active Ageing Programme in Germiston, Gauteng from 5 to 7 December 2022. The programme brings all nine provinces together and is aimed at promoting the independent and healthy lifestyle of older persons to ensure that they actively participate in their communities.4.2. The National Active Ageing Programme will open with a national dialogue to allow older persons to engage on pertinent matters affecting them. This will be followed by the Golden Games where older persons will showcase their athletic abilities.4.3. The Older Persons Act, 2006 (Act 13 of 2006) emphasises the importance of the protection and promotion of the rights, dignity, status, integrity, safety, security and well-being of older persons. In this regard, Cabinet calls upon all communities to care, respect and support older persons, especially against abuse, ill-treatment, neglect and GBV.E. MessagesCongratulations1. Cabinet extended its congratulations and well-wishes to:Prize winners of the 2022 SADC Media Awards.  Mr Sandile Stevenson Ndlovu from the Sunday Times for first prize in the photographic category, Ms Zinhle Makhosazane Mugabe from SABC for the second prize in the TV category and  Ms Melinda Shaw from the Poultry Bulletin Magazine for third prize in the Print category.Condolences2. Cabinet extended its condolences to the friends and families of:Mr John Henry Ernstzen (82), a veteran trade unionist and political activist who also served in the Public Service as an advisor to the then Minister of Public Service and Administration, Dr Zola Skweyiya. He later served on the Public Service Commission as Deputy Chairperson and also on the Judicial Service Commission.Vho-Rashaka Frank Ratshitanga (89), an anti-apartheid activist who endured a number of Security Branch harassments. As a published author, some of his many poetry books were prescribed for high school. After 1994, he served in the Limpopo Legislature. He was a recipient of the Order of the Baobab in Bronze for “his selfless dedication to the struggle against injustice and his active commitment to the development of South Africa”.F. AppointmentsAll appointments are subject to the verification of qualifications and security clearance.1. Ms Funani Josephine Matlatsi as Chief Financial Officer at the Department of Cooperative Governance.2. Dr Marcia Mabel Socikwa as Deputy Director-General (DDG): University Education at the Department of Higher Education and Training.3. Dr Lisolomzi Assaph Fikizolo as DDG: Oceans and Coasts at the Department of Forestry, Fisheries and the Environment.4. Ms Boipuso Mmasediba Modise as DDG: Economic Policy at National Treasury. 5. Dr Kefiloe Doris Masiteng as Secretary of Planning in the Department of Planning, Monitoring and Evaluation.6. Ms Jodi-Lynne Scholtz as Commissioner of the National Lotteries Commission.7. Dr Phakamani Buthelezi as Chief Executive Officer (CEO) of the Overberg Water Board (Contract renewal).8. Dr Bongani Andy Mabaso as CEO of the State Information Technology Agency.9. Dr Gibson Mashilo Simon Boloka as CEO of the Film and Publication Board.10. Mr Mandisi Nkuhlu as CEO of the Export Credit Insurance Corporation.Cabinet concurred with the following appointments:1. Social Housing Regulatory Authority:a.  Mr Sandile Luthuli (Chief Executive Officer).2. Board of South African National Roads Agency Limited:a. Mr Themba Barrange Mhambi (Chairperson – reappointment);b. Mr Robert Alderman Haswell (reappointment);c. Mr Thamsanqa Piet Matosa (reappointment);d. Ms Refilwe Buthelezi; ande. Ms Noluphumzo Leonora Noxaka.3. Non-executive directors: Air Traffic and Navigation Services:a. Mr Zola Majavu (Chairperson);b. Mr Khulile Sympathy Boqwana;c.  Ms Nomathemba Kubheka (reappointment);d. Maj-Gen Nhlanhla Lucky Ngema (reappointment);e. Mr Christiaan Rudolph Burger (reappointment);f. Dr Malindi Joy Neluheni;g. Mr Muhammed Ameen Ebrahim Amod;h. Mr Siyabonga Gcina Kudumela;i. Ms Precious Nompumelelo Sibiya; andj. Ms Princess Mngoma.4. Board of South African Nuclear Energy Corporation:a. Mr David Nicholls (Chairperson – reappointment);b. Mr Leshoene Joseph Shayi (reappointment);c. Ms Senamile Masango (reappointment);d. Ms Elsie Monale (reappointment);e. Mr Charles Leornad Mavuso;f. Mr Hilton Darryl Lazarus;g. Mr Ashley Latchu;h. Dr Mosidi Makgae;i. Mr Suren Maharaj; andj. Ms Bessie Makgopa (Alternative member – reappointment).5. Strategic Fuel Fund Board:a. Mr Sipho Mkhize (Chairperson);b. Mr Mmete Petrus Fusi;c. Ms Nosizwe Nokwe-Macamo;d. Ms Mary-Jane Morifi;e. Ms Samela Titus-Nabe (reappointment); andf. Mr Sechaba Thole (reappointment).6. Board of the Isimangaliso Wetland Park Authority:a. Mr Israel Mabhudu Tembe (Chairperson – reappointment);b. Ms Thulile Memory Sosibo (Deputy Chairperson);c. Mr Peter Christopher Small (reappointment);d. Mr Gonesagren Ganesh Nair (reappointment);e. Ms Maureen Sibusisiwe Ngcobo;f. Ms Nombuso Mlambo;g. Mr Boy Daniel Ngobeni; andh. Mr Bongani Mzwakhe Mhlongo.7. Members of the Council for the Built Environment:a. Ms Holovisa Amelia Mtshali (Chairperson – reappointment)b. Ms Vangile Petronella Nene;c. Mr Anele Mahlawe;d. Ms Elizabeth Faith Nyaka;e. Ms Tinyiko Laurel Palesa Shipalana;f. Ms Mandisa Princess Pepeta-Daki;g. Dr Sitsabo Dlamini (reappointment);h. Mr Thembinkosi Cedric Madikane;i. Ms Molefi Kubuzie;j. Mr Christopher Kobla Gavor;k. Mr Ngwako Edward Hutamo (reappointment);l. Mr Chris Steynberg;m. Mr Ashley Latchu (reappointment);n. Ms Ditaba Maraka (reappointment);o. Ms Sinehlanhla Mthembu (reappointment);p. Ms Salome Mabilane;q. Ms Snowy Makhudu;r. Dr Khangwelo Desmond Musetsho;s. Ms Modiehi Elisa Molebatsi;t. Mr Craig Silva;u. Mr Tshepo Albia Monakedi; andv. Ms Seemole Angela Mohopo.8. Board of Magalies Water:a. Dr Keneilwe Sebego (Chairperson – reappointment);b. Ms Yvonne Malebo Motolong (Deputy Chairperson);c. Mr Stanley Ngobeni;d. Ms Yongama Pamla;e. Ms Priscilla Nomsa Mashaba;f. Dr Mosidi Makgae;g. Mr Muzuvukile Wiseman Mkhize;h. Ms Tebogo Magogodi Elizabeth Malaka (reappointment);i. Mr Rudolph Martin Le Roux; andj. Mr Itumeleng Mosala.9. Commissioners of the Water Regulator Commission:a. Ms Davishinee Padayachee;b. Ms Mampiti Matsabu;c. Ms Nolubabalo Sondlo;d. Ms Karen van der Merwe;e. Mr Rolfe Eberhard;f. Dr Binganidzo Muchara;g. Mr John Alexander Conolly;h. Ms Karen Breytenbach;i. Mr Junior Potloane;j. Mr Itumeleng Brian Modiba; andk. Ms Ntombokuqala Nokulunga Mnqeta.10. Non-executive directors of the Development Bank of Southern Africa Board:a. Ms Martie Jansen van Rensburg (reappointment);b. Ms Dinao Lerutla;c. Ms Tasneem Essop;d. Mr Kenneth Brown; ande. Mr Ebrahim Rasool.11. South African Maritime Safety Authority Board:a. Mr Tau Morwe (Deputy Chairperson).12. Passenger Rail Agency of South Africa Board members:a. Ms Sibongile Luthuli; andb. Adv Johnny Motlogelwa.13. Board of the Petroleum Agency South Africa:a. Mr Satish Roopa (Chairperson);b. Ms Carmen Mpelwane;c. Dr Salome Chiloane-Nwabueze; andd. Dr Xolile Sizani.14.  Board of the Trans-Caledon Tunnel Authority:a. Ms Precious Nompumelelo Sibiya (Chairperson);b. Mr Gerald Dumas (Deputy Chairperson);c. Mr Gregory Nigel Joseph White;d. Ms Zelda Ncedekile-Tshabalala;e. Ms Vidhu Nardev Vedalankar;f. Mr Neo Mooketsi Tladinyane;g. Ms Mmanare Evelyn Mamabolo;h. Mr Patrick Roy Mnisi; andi. Mr Pule Johannes Mofokeng.Enquiries: Ms Phumla Williams – Cabinet SpokespersonMobile: 083 501 0139"
Pego ya Kopano ya Kabinete ya Laboraro la 15 Dibokwane 2023,16 Feb 2023,https://www.gov.za/speeches/statement-cabinet-meeting-wednesday-15-february-2023-16-feb-2023-0000,https://www.gov.za/nso/speeches/statement-cabinet-meeting-wednesday-15-february-2023-16-feb-2023-0000,"A.  Merero e Bohlokwa Seemong sa Bjale1.  Polelo ya Maemo a Setšhaba (SoNA) 1.1.  Kabinete e gateletše leboelela boipiletšo bja Mopresidente Cyril Ramaphosa bjoo a bo dirilego Polelong ya gagwe ya Maemo a Setšhaba bakeng sa MaAfrika Borwa ka moka gore a šome mmogo gomme go se be le motho yoo a šalelago morago ge re elwa le ditlhohlo tšeo naga e lebaganego le tšona. 1.2.  Magato a Mopresidente a tiilego a beile enetši pele mo leanongtiro la mmušo la ngwaga wo go šomana le kgaotšo ya mohlagase ka phethagalo gape le go hwetša kabo ya enetši yeo e swarelelago. 1.3.  Kabinete e hlohleleditše makala ka moka a setšhaba go thekga masolo ao a tsebagaditšwego ke Mopresidente nakong ya SoNA, ao a lego bohlokwa go matlafatšeng maitekelo a rena a go fokotša tlhokego ya mešomo, bohloki le go ya godimo ga ditheko mmogo le go lwa le bosenyi le bomenetša. 1.4.  Mmušo o ikemišeditše go akgofiša mošomo woo o šetšego o thomile go dirwa go oketša kabo ya mohlagase mararankodingmagolo a mohlagase, gomme mošomo wa rena ke go tloša mapheko ao a thibelago seo. 1.5.  Mo dibekeng di se kae tše tlago, ditsebagatšo go ya ka magoro di tla fana ka tshedimošo ka botlalo mabapi le Lenaneotiro (PoA) la mmušo la ngwaga wo, bjale ka ge go bonagaditšwe ke Mopresidente Ramaphosa ka polelong ya SoNA. Tekanyetšo ya Bosetšhaba, yeo e tlo alwago ka Laboraro la 22 Dibokwane 2023 e tla fana ka tshedimošo ka botlalo mabapi le Leanotiro la mmušo. 2.  Mining Indaba ya Afrika ya 20232.1.  Kabinete e lemogile dipoelo tša Mining Indaba ya Afrika yeo e bego e swaretšwe go la Cape Town International Convention Centre go tloga ka la 6 go fihla ka la 9 Dibokwane 2023 ka tlase ga moeno wo o rego: “Pofollo ya Peeletšo ya Meepo ya Afrika: Boematia, Tšhireletšo le Kabo”. 2.2.  Mining Indaba ya Afrika e kopantšhitše batšeakarolo ba intaseteri go kgabaganya kontinente le lefase, gomme ya tloga e ipala go ba kopanokgolo ya dipeeletšo tša meepo mo kontinenteng. Meepo e tšwela pele go bapala karolo e bohlokwa ka tlhabollong le bointasetering kontinenteng. Yona e kgatha tema e bohlokwa tlholong ya mešomo le go lotwa ga yona, gomme e hlotše mešomo ya go šoma thwii ka moepong ya go batamela seripagare sa milione, le mešomo ya go se šome thwii ka meepong ya go batamela milione ka Afrika Borwa. 2.3.  Tšweletšo ya meepo ka Afrika Borwa ngwageng woo o fetilego e fihleletše rekoto ya godimo ya R1.18 trilione, gomme ya matlafatša palomoka ya boleng bja ditšweletšwa tša naga mo ngwageng, dithomelontle le lekgetho. Kabinete e ipiletša go batšeakarolo ka moka ka intasetering go tšwela pele go šoma le mmušo go fihlelela intaseteri yeo e phenkgišanago yeo e matlafatšago kgolo ya ikonomi, e hlolago mešomo ebile e tlišago tlhabollo yeo e swarelelago. 3.  Mafula 3.1.  Kabinete e rometše matshidišo go malapa ao a lobilego maloko a ona ka mafuleng a masetlapelo ao a sa tšwago go direga ao a amilego dikarolo tša go fapafapana ka nageng. 3.2.  Re leboga ba ditirelo tša rena tša tšhoganetšo le tlhakodišo go phatlalala le naga bao ba šomilego ba sa lape go phološa maphelo. A re kopaneng mmogo bjale ka setšhaba gomme re thuše bao ba le go tlalelong ba hlokago thušo le thekgo. 3.3.  Kabinete e hlohleleditše batho gore ba dule ka magae ge go ena dipula tše maatla le ge go na le boso bja madimo, gomme e gopoditše bao ba dulago ka mafelong ao a sa phagamago go ihlokomela kudu. 3.4.  Batho ba sebotšwa gore ba se sepele, ba rutha goba ba otlela meetseng a mafula goba go tshela ditsela, maporogo le dinoka. Kabinete e hlohleleditše maloko a setšhaba go netefatša gore bana ba phela ba bolokegile gore ba se kgangwe ke meetse nakong ya mafula. 4.  Dikgaruru tša Dithunya 4.1.  Kabinete e rometše matshidišo go ba malapa le bagwera ba rammino wa hip-hop, Morena Kiernan Forbes yoo a bego a tsebega ka la AKA, mmogo le seapei sa go apeela batsebalegi, Morena Tebello Motsoane, bao ba bolailwego ka go thuntšhwa go la Durban. 4.2.  Kabinete e laeditše kwelobohloko gape go ba lapa le bagwera ba molwalebosenyi, Morena Ayob Mungalee yoo a bolailwego ka go thuntšhwa go la Eldorado Park ka Johannesburg. Yena e be e le molaodi wa bosetšhaba wa People Seeking Justice Action Group yeo e lego mokgatlo woo o bego o hlohleletša maloko a setšhaba go lwantšhana le dihlopha tša digongwane le thekišo ya diokobatši. 4.3.  Kabinete e rometše matshidišo go ba malapa le bagwera ba batho bao ba bolailwego ka bontšhi ka Kapa Bodikela, KwaZulu-Natal le ka Kapa Leboa. Ditlhaselo tše tše šoro tša bohlokapelo, tšeo di nyakišišwago ke makala a phethagatšo ya molao, di bonagatša go ata ga dikgaruru tša dithunya mmogo le seabe sa tšona go ditšhaba. 4.4.  Kabinete e netefaletša MaAfrika Borwa gore Tirelo ya Sephodisa sa Afrika Borwa (SAPS) e a matlafatšwa gore e thibele bosenyi. Se se akaretša go romela maphodisa a mantšhi mebileng gape le go hlama dihlopha tše ikgethilego tšeo di tlo šomanago le mehuta ye itseng ya bosenyi. Afrika Borwa e tla šomiša gape le mekgwa yeo e sepetšwago ke tshedimošo ka tsela yeo e raraganego go hlatha le go hlokomela mafelo ao go diragalago bosenyi ka bontšhi. 4.5.  SAPS e matlafatša mešomo ya yona go nkgelela le go tloša dithunya le dikolo tšeo di sego molaong go tšwa diatleng tša disenyi. Maphodisa, mo dikgweding tše 12 tše fetilego, a ile a tloša dithunya tše 65 519 saruri.4.6.  Mmušo o ipiletša go badudi ka moka le ditheo tša setšhaba go šoma mmogo le maphodisa a kgauswi le bona go ntšha bosenyi ka ditšhabeng. Ge eba o na le tshedimošo yeo e ka thušago go utolla batho bao ba dirago tšeo di sego molaong, letšetša Crime Stop go 0800 10111. 5.  Mmasepala wa Selegae wa Enoch Mgijima (EMLM)5.1.  Tona ya Pušotirišano le Merero ya Setšo Nkosazana Dlamini-Zuma le Tona ya Ditšhelete Enoch Godongwana ba begetše Kabinete ka ditherišano tša gabjale tšeo di bilego gona le bakgatema le batšeakarolo ba bohlokwa ka EMLM. 5.2.  Ka Moranang 2022, Kabinete e fetišitše kimollo ka EMLM go ya ka Karolo 139(7) ya Molaotheo wa Riphaboliki ya Afrika Borwa wa 1996, yeo e balwago mmogo le Karolo 150 ya Molao wa Taolo ya Ditšhelete tša Mebasepala wa 2003 (Molao wa bo 56 wa 2003). EMLM e itemogela mathata a mantšhi a ditšhelete le go palelwa ke go aba ditirelo lebaka le letelele pele kimollo e eba gona. 5.3.  Kabinete e laeditše ditebogo go mathata a magolo ao a hlathilwego ke batšeakarolo gomme ya netefaletša badudi ba EMLM gore sephetho sa ka fao go tlo šomanwago le ditlhohlo tša gabjale tša mmasepala se tlo tsebagatšwa e se kgale. 6.  Polokego Dikolong 6.1.  Polokego dikolong ka Afrika Borwa e sa tšwela pele go ba setlapele sa mmušo, gomme dipego tša dikgaruru gareng ga barutwana le barutiši di tloga di sa leše di wela e le ka nnete. 6.2.  Le ge e le gore Kgoro ya Thuto ya Motheo e tlile ka mekgwa ya go lwa le bothata bjo, ke maikarabelo a batswadi le bahlokomedi ba bana go šomišana le barutiši le barutwana go netefatša gore dikolo e dula e le mafelo a polokego go barutwana ba rena gore ba hlabologe ba tle ba be badudi ba maikarabelo. Polokego ya barutiši ba rena ka dikolong le yona e bohlokwahlokwa. 7.  Polokego Ditseleng 7.1.  Kabinete e sa tšwela pele go belaetšwa ke bontšhi bja dikotsi tša tsela go phatlala le naga. Mmušo o tlo tla ka melao e meswa ya go thibela dikotsi tša dilori, gomme wo mongwe wa yona e tlo ba wa go tloša merwalo diloring go e iša ditimeleng ka kholofelo ya gore se se tla fokotša sephethephethe sa dilori ditseleng. 7.2.  Kabinete e ipiletša go bašomiši ba tsela ka moka go obamela melao ya tsela ka go ntšha mahlo dinameng, go naganelana le go se felele bašomiši ba bangwe ba tsela pelo. Baotledi bao ba otlelago ba nwele goba ba dirišitše diokobatši mmogo le go otlela bošaedi le ka go se šetše, go balwa le lebelo la godimo, ke bona ba hlolago dikotsi tše ntšhi tša tsela. B.  Melaokakanywa 1.  Molaokakanywa wa Kakgofišo ya Tshepedišo ya Tshelo ya Mellwane (OSBP) wa 20221.1.  Kabinete e fetišitše Molaokakanywa wa OSBP gore o sekasekwe ke setšhaba. Molaokakanywa wo o latela go fetišwa ga Pholisi ya OSBP le leanophethagatšo la yona ka Hlakola 2022. Wona o lebeletše go kibiša ka mošito o tee mosepelo wa batho le dithoto dikgorong tša mellwane gareng ga Afrika Borwa le dinagamabapi. 1.2.  Se se tla fediša dipitlagano tša gabjale dikgorong tša mellwane tšeo di amago bao ba tshelago mollwane mmogo le bagwebišani. Dikimollo tše di bohlokwa gape go maitekelo a naga a go sepetša Tumelelano ya Kgwebišano yeo e Lokologilego ya Kontinente ya Afrika (AfCFTA). 1.3.  Ditumelelano tšeo di nepišitšwego ka gare ga Molaokakanywa di tla netefatša gore tshepedišo ya dithoto, dinamelwa le batho e ba bonolo ebile e a phakiša. Molaokakanywa o arabela gape go didirišwa tša boditšhabatšhaba tša maleba ebile tša semolao tšeo di amanago le nolofatšo ya kgwebišano, le tshepedišo ya batho le dithoto. 2.  Molaokakanywa wa Bosetšhaba wa Boitsebišo le Boingwadišo wa 2022 2.1.  Kabinete e fetišitše go phatlalatšwa ga Molaokakanywa wa Bosetšhaba wa Boitsebišo le Boingwadišo wa 2022 gore o sekasekwe ke setšhaba. Molaokakanywa wo o phethagatša Pholisi ya Taolo ya Boitsebišo ya Semmušo gomme o nyaka go tla ka lenaneo la bosetšhaba la boitsebišo le tee, leo le akaretšago ebile le kopantšwego la ditšithale bakeng sa batho ka moka bao ba dulago ka nageng le bao ba kilego ba dula ka mo nageng.  2.2.  Molaokakanywa woo o sa thadilwego o tla kgontšha go hlopšha gape le go hlokomelwa ga retšistara ya setšhaba bakeng sa badudi ba tlhago le badudi ba go ya go ile. Wona o tšwela pele go kgontšha go hlolwa ga lenaneo la tshedimošo la go hlatha go lebeletšwe batšwantle ba itseng bao ba dulago nakwana ka nageng. O kgontšha gape le Lenaneo la Boitsebišo la Bosetšhaba (NIS) la go hlatha batho leo le tlo kgontšhago go lekolwa ga batho ka o tee ka o tee ka go dira gore dintlha di akaretšwe ka retšistareng ya setšhaba le ka lenaneongtshedimošo la boitsebišo. 2.3.  NIS e tlo kgona gape go šomišana le mananeo a makala a mangwe a mmušo le a poraefete.2.4.  Bobedi Molaokakanywa wa OSBP wa 2022 mmogo le Molaokakanywa wa Bosetšhaba wa Boitsebišo le Boingwadišo wa 2022 e tla phatlalatšwa websaeteng ya Kgoro ya Merero ya Selegae e lego www.dha.gov.za. Maloko a setšhaba a hlohleletšwa go iša ditshwayatshwayo tša ona atereseng ye: The Director-General of Home Affairs, Private Bag X114, Pretoria, 0001. Mogala: 012 406 4353. C.  Ditiragalo tšeo di sa Tlago 1.  Samiti ya African Union (AU)1.1.  Mopresidente Cyril Ramaphosa o tla tsenela Tulo ya go Tlwaelega ya Seboka sa Dihlogo tša Mebušo le Mmušo wa AU yeo e tlo swarwago ka la 18 go ya go 19 Dibokwane go la Addis Ababa, Ethiopia. 1.2.  Seboka sa AU, seo se tlo swarwago ka moeno woo o rego “Kagofišo ya Phethagatšo ya AfCFTA” se tla ba morago ga Tulo yeo e Tlwaelegilego ya Khuduthamaga go tloga ka la 15 go fihla ka la 16 Dibokwane 2023. Dihlogo tša Mebušo le Mmušo wa AU di tla šomiša moeno woo go netefaletša boikgafo bja tšona bja phethagatšo ka botlalo ya AfCFTA.2.  Ketelo ya Semmušo ka Mopresidente wa Uganda 2.1.  Mopresidente Yoweri Kaguta Museveni wa Uganda o tlo tšea Leeto la Semmušo la go tla ka Afrika Borwa ka Labobedi la 28 Dibokwane 2023, a memilwe ke mongkaena e lego Mopresidente Ramaphosa. Maikemišetšo a Ketelo ye ya Semmušo ke go kopantšha dikamano tša magareng ga dinaga tše tše pedi. Yona e tla phetha ka Foramo ya tša Kgwebo go lebelela dikonteraka tša kgwebišano le dipeeletšo gareng ga dinaga tše tše pedi. 3.  Difoka tša Boraditaba tša Southern African Development Community (SADC) tša 2023 3.1.  Kabinete e gopotša boraditaba ka moka gore ditsenelo tša Difoka tša Boraditaba tša SADC tša 2023, tšeo di tswalelago ka Labobedi la 28 Dibokwane 2023, di sa buletšwe boraditaba ka moka go tšwa ka dinagamalokong tša SADC. 3.2.  Difoka tša Boraditaba tša SADC di lemoga mošomo wo mokaonekaone wa ditaba ka makaleng a dikuranta, diswantšho, thelebišene le seyalemoya go lebeletšwe phatlalatšo ya ditaba mabapi le SADC go thekga tshepedišo ya tšhomišano ya selete le kopantšho ya selete.D.  Ditebogišo 1.  Kabinete e rometše ditebogišo le go akela mahlatse le mahlogonolo go:Nomcebo Zikode, Zakes Bantwini le Wouter Kellerman ge ba thopile sefoka sa mmino wa lefase wo mokaonekaone ka koša ya bona, Bayethe, nakong ya Difoka tša Ngwaga ka Ngwaga tša Grammy tša bo 65.  E.  Matshidišo Kabinete e rometše matshidišo go ba malapa le bagwera ba: Batho bao ba hlokofetšego ge pese yeo ba bego ba e nametše e thulana le senamelwa sa go sepetša tšhelete tseleng ya lephefo ya N1 ka Limpopo. Kabinete e dumetše bao ba gobetšego kotsing yeo gore ba fole ka pela. John Moeti (56) yoo e kilego ya ba moraloki wa Bafana bafana le Orlando Pirates, yoo e bego e le karolo e bohlokwa ya sehlopha seo se thopilego sefoka sa Africa Cup of Nations ka 1996. Kabinete e rometše matshidišo gape le go mmušo le batho ba Türkiye le Syria bao ba lobilego maphelo ka bontšhi gape le tshenyego e kgolo ya mananeokgoparara a leago le ikonomi morago ga tšhišinyego ya lefase e šoro ka la 6 Dibokwane 2023 yeo e kalago 7.8 Sekaleng sa Richter. Re lla le ba malapa ao a lobilego bao ba ba ratago goba a sa nyakanago le maloko a ona. Kabinete e reta mekgatlo ya thušo ya ka Afrika Borwa yeo e arabetšego sello seo. Kabinete e retile maloko a lefapha la K-9 ya Tirelo ya Maphodisa a Afrika Borwa bao maitekelo a bona a bogale, gareng ga tše dingwe, a tlilego ka phološo ya mokgekolo wa mengwaga e 80 yoo a ilego a kgona go phela ka tlase ga mokgobo wa matopa nako ya go feta matšatši a seswai ka Türkiye. F.   Go Thwalwa Batho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba.1. Mme Azola Mayekiso bjalo ka Hlogophethiši (CEO) ya National Housing Finance Corporation.  2. Morena Lucas Thabiso Thiti bjalo ka Motlatša-Molaodipharephare (DDG): Tlhabollo le Thekgo ya Setheo ka Kgorong ya Toka le Tlhabollo ya Molaotheo. 3. Mme Boitumelo Mosako bjalo ka CEO ya Development Bank of Southern Africa.4. Morena Kabelo Rikhotso bjalo ka Molaodiphethiši wa Boto ya Public Investment Corporation. 5. Morena Matsemela Moloi bjalo ka Moretšistara wa Road Traffic Infringement Agency. 6. Moadfokeiti Sonwabile Mancotywa bjalo ka Molaodi yoo e Sego wa Phethišo le Modulasetulo wa Boto ya Cross-Border Road Transport Agency.Dipotšišo:Morena Michael Currin – Seboleledi sa Kabinete sa Motšwaoswere Mogala: 083 501 0139 "
Statement on the Cabinet Meeting of 1 March 2023,2 Mar 2023,https://www.gov.za/speeches/statement-cabinet-meeting-wednesday-01-march-2023-2-mar-2023-0000,https://www.gov.za/nso/node/819339,"A. Issues In The Environment1. 2023 Budget Speech1.1. Cabinet welcomed the 2023 National Budget giving effect to critical interventions outlined by President Cyril Ramaphosa’s State of the Nation Address. The Speech detailed plans to tackle the energy challenge, reduce unemployment, poverty and the rising cost of living, including combating crime and corruption.1.2. While balancing our commitments to fiscal discipline, the economic growth and investment and the social wage continues to receive the bulk of public resources, with R66 billion allocated to Social Development and R36 billion to fund the extension of the COVID-19 social relief of distress grant until 31 March 2024.1.3. Furthermore, the increased allocations for all three spheres of government will help alleviate some of the financial pressures, particularly in health, education, and free basic services where the costs of providing services are rising.2. Quarterly Labour Force Survey 2.1. Cabinet welcomed the Stats SA Quarterly Labour Force survey for fourth quarter of 2022, which showed a slight but significant decrease in the rate of unemployment in the country. The official rate decreased by 0.2 per cent from 32.9% to 32.7 per cent. 2.2. All sectors of society are called to drive job creation opportunities so that we can continue the downward trend in the unemployment rate as recorded over the last three quarters. Through our collective effort, we can break the stubborn cycle of unemployment in our nation. 2.3. Government remains committed to the Economic Reconstruction and Recovery Plan (ERRP), which includes our mass public employment programme and efforts to support economic growth that bolsters employment after the devastation of COVID-19.3. Deputy President 3.1. Cabinet confirms that Deputy President David Mabuza has resigned as a Member of Parliament, ending his term as Deputy President of the country.3.2. Cabinet joined President Cyril Ramaphosa in thanking him for his exceptional service to the country over the last five years. Deputy President Mabuza served with distinction and his contribution in building the country we want will forever be remembered by the people of South Africa.4. Energy4.1. Cabinet understands the frustration of citizens and businesses over the inconvenience and disruptions caused by persistent load shedding.4.2. The commitments from the State of Nation Address and the Budget allocations strengthen the capability of the state to fast track interventions outlined in the Energy Action Plan.4.3. The recently published National State of Disaster regulations by the Minister of Cooperative Governance and Traditional Affairs allows government to respond more effectively and with the necessary pace to deal with the severe electricity supply constraints. Moreover, it ensures transparency and accountability by enabling departments to guide their sectors. Regular progress updates will be provided.4.4. The debt relief of R254 billion, subject to strict conditions will relieve extreme pressure on Eskom and enable it to undertake necessary investment and maintenance.4.5. Tax incentives to rollout rooftop solar panels, not only assist households and businesses in generating electricity for their own use but also supports the national grid. Under the expanded incentives for businesses, investments in renewable energy will allow businesses to claim a 125 per cent deduction in the first year for all renewable energy projects, with no thresholds on generation capacity.5. Wage Negotiations 5.1. Cabinet calls upon all parties to remain committed to the process of the Public Service Co-Ordinating Bargaining Council Collective Agreement, and to arrive at a solution that serves the best interests of the country. 5.2. It is vitally important that we all work together for the good of our nation and her people.  While the right to strike is protected, it must be done in a responsible manner that upholds our democracy and rule of law.  5.3. Cabinet reminds everyone that those who are planning to strike must do so in a peaceful manner, and should refrain from any form of intimidation and destruction of infrastructure and properties. 6. Anti-Corruption 6.1. Cabinet joins President Cyril Ramaphosa in his call to the former Eskom CEO Andre de Ruyter to report allegations of corruption at Eskom to the police. Our crime fighting institutions stand ready to arrest, and prosecute those who break the law.6.2. We call on anyone with information related to crime and corruption to report what they know to the relevant law enforcement authorities. All of us are duty bound to fight corruption and to the prescripts of the Prevention and Combating of Corrupt Activities Act, which requires people in “positions of authority” in the public and private sectors to report, all corrupt activities.7. Financial Action Task Force (FATF)7.1. Cabinet noted the decision by the Financial Action Task Force (FATF) to list South Africa as a jurisdiction under increased monitoring or more commonly referred to as FATF’s “grey list”.7.2. While the FATF recognised the significant progress made by the country in addressing the shortcomings highlighted in its mutual evaluation report (MER), it assessed that there is more needed to be done.7.3. Cabinet is cognisant that addressing the identified shortcomings will be in the best interest of South Africa. Government is committed to work swiftly to strengthen the effectiveness of its anti-money laundering and counter-terrorist financing regime.8. Ugandan State Visit8.1. Cabinet welcomed the successful State Visit by President Yoweri Kaguta Museveni of the Republic of Uganda to South Africa on 28 February 2023.8.2. During the visit, the two Heads of State addressed a Business Forum, and explored trade and investment opportunities. They also witnessed the signing of Memorandums of Understanding (MoU) on a number of areas, which included: Industrial Development Cooperation, Tourism; Transport; Communication Technologies; Correctional Services; and Women, Youth and Persons with Disabilities.8.3. The Republic of Uganda is South Africa’s 15th largest trading partner on the Continent and the second largest in East Africa. Between 2017 and 2021, total trade between the two countries reached R3 billion.9. African Union (AU) Summit9.1. President Cyril Ramaphosa led the South African delegation at the African Union Summit in Ethiopia under the theme “Acceleration of Africa Continental Free Trade Area (AfCFTA) Implementation”.9.2. South Africa provided updates on the implementation of the African Continental Free Trade Area. As Chair of the AU Peace and Security Council, the country also provided an update on progress towards Silencing the Guns in Africa by 2030.9.3. As AU COVID-19 Champion, President Ramaphosa presented proposals on how the Africa Centres for Disease Control (CDC) can be strengthened and measures adopted to better prepare the continent for pandemics.9.4. Under the leadership of President Ramaphosa, the COVID-19 African Vaccine Acquisition Task Team was established in support of the Africa Vaccine Strategy. South Africa also secured over 500 million COVID-19 vaccine doses for the continent. Further, the African Pandemic Response Fund was established, which mobilised $137 million for local production of vaccines, diagnostics, personal protective equipment, oxygen and critical medicines. The Africa Medical Supplies Platform was also launched, to ensure access to vital medical supplies for all African countries.10. Gender-Based Violence and Femicide 10.1.    Government condemns the persistent cases of gender-based violence and femicide (GBVF) and continues to intensify its fight through several interventions.10.2. These include extensive legal reform, the establishment of a GBVF Response Fund, and support for Thuthuzela and Khuseleka Care Centres, which provide vital services for GBV survivors. 10.3.    Furthermore, partnership that government has forged with civil society, business, development partners, the faith-based sector and other sectors to work together to deal with the scourge of GBVF, remain critical.11. Health11.1.    Cabinet welcomed the deliberations of the historic International Medical Countermeasures Meeting that the country co-hosted under the theme “Building consensus for an equitable and sustainable medical countermeasures platform for the next pandemic.”11.2.    The meeting explored options to secure equitable access to lifesaving vaccines, diagnostics and therapeutics for future pandemics based on need and not on wealth. This began a consensus building exercise ahead of the High Level Meeting on Pandemic Prevention, Preparedness and Response at the 78th United Nations General Assembly this year.11.3.    In a separate but related development, the recent Traditional Medicine Summit hosted by the Department of Health is part of the resolutions taken at the World Health Organisation (WHO), African Union as well as Southern Africa Development Community (SADC) to integrate traditional medicine into health systems.12. Child Immunisation and Cholera12.1.    The measles outbreak poses a risk to children who are not immunised. Parents and legal guardians are urged to ensure that their children are immunised as part of the nationwide child immunisation campaign. Measles symptoms include fever, red eyes, runny nose and cough, typically appearing before the characteristic rash.12.2.    Following the recent rise in cholera cases, Cabinet urged citizens to be vigilant of any symptoms, which include diarrhoea dehydration, vomiting and body weakness. Spread mainly through polluted water or contaminated food, the public is reminded to boil water, cook food thoroughly, and practice basic hygiene of washing hands with soap and water to prevent transmission. All people who experience cholera-like symptoms, with or without local or international travel history, must immediately visit their nearest health facility.13. Water security13.1.    Cabinet welcomed the launch of the country’s largest reservoir, the Vlakfontein Reservoir in Gauteng, which can store up to 210 million-litres of water equivalent to 24 hours of water demand, and is expected to be completed in April 2023. The project has created about 220 job opportunities for the local communities and 110 jobs in the Ekurhuleni Local Municipality.13.2.    Cabinet called on South Africans to protect our water infrastructure by reporting vandalism to the police on 0800 10111 and water leaks to your local municipality. Citizens can also play their part in using water sparingly.14. Severe weather14.1. The preparedness of Disaster Management teams, limited the impact of heavy rains, exacerbated by cyclone Freddy that affected the north-eastern parts of South Africa.14.2.    Government continues to mobilise all available resources as part of the national state of disaster to support recovery efforts in areas impacted by flooding. The spirit of Ubuntu was shown by the many NGOs, community, business and relief organisations who have assisted those in need. Our recovery is going to take a massive effort, drawing on the resources and capabilities of our entire nation.14.3.    Residents are urged to stay indoors during stormy weather, never try to walk, swim or drive through fast-moving floodwater or rivers, and people living in low-lying areas should be aware of weather warnings and take the necessary precautions.15. National Student Financial Aid Scheme (NSFAS)15.1.    NSFAS represents a progressive programme by government to systematically break the legacies of inter-generational social inequality of post school education and training.15.2.    Despite the challenges, NSFAS has made significant improvements, funding more than one million students with a projected budget of R47 billion.15.3.    Students, with declined applications for funding, can lodge appeals online with the Independent Appeals Tribunal via the myNSFAS Portal (https://my.nsfas.org.za/).16. Online Voter Registration16.1.    Cabinet called on all eligible voters to register online at https://registertovote.elections.org.za for the 2024 National and Provincial Elections.16.2.    The Electoral Commission launched an online voter registration campaign on 20 February 2023, and appealed to the youth who are eligible to vote to register so that they can exercise their democratic right to vote. Citizens already registered to vote are also encouraged to check their voters’ roll address, and update their address if they have moved since the last general elections. Voters must register where they reside, and vote where they are registered.16.3.    You are eligible to register to vote if you are:A South African citizen;At least 16 years and older (you can only vote from age 18); andIn possession of a green bar-coded ID book, smart ID card or valid temporary identity certificate.17. United States (US) Alert17.1.    Cabinet noted the alert issued by the US Embassy as part of the US government’s standard communication to its citizens travelling and living in the country.17.2.    It indicated a Level 2 travel advisory was in effect, advising them to exercise increased caution due to crime and civil unrest as well as to stockpile three days’ worth of supplies, medicines and first aid supplies.17.3.    Government continuously monitors all areas that impact on our nation, any concern is acted upon swiftly to ensure the safety of everyone in the country. Should there be any risks detected, the government will be the first to inform the public.18. SAPS 18.1.    Cabinet is pleased that the South African police service has nearly cleared the DNA testing backlog at its forensic service laboratories. This breakthrough will ensure that gender-based violence-related cases are speedily resolved. 18.2.    The SAPS has also added additional DNA testing capacity with the completion of a forensic laboratory in Gqeberha in the Eastern Cape, which will ease pressure on the existing laboratory in the Western Cape. B. Cabinet Decisions1. National Strategic Plan (NSP) for HIV, TB and STIs 2023-2028.1.1. Cabinet approved the publication of the National Strategic Plan (NSP) for Human Immunodeficiency Virus, Tuberculosis and Sexually Transmitted Infections 2023-2028.1.2. The full version of the NSP 2023-2028 will be released to the public on World TB Day on the 24 March 2023 in Rustenburg in the North West1.3. The NSP proposes to deal with HIV, sexually transmitted infections and tuberculosis through a holistic approach that includes preventative and therapeutic measures. This is the 5th NSP for HIV, TB and STIs and it outlines the progress South Africa has made to deal with the three diseases thus far.1.4. The five-year plan provides a strategic framework for a multi-sectoral approach that is people-centred to eliminate HIV, TB and STIs as public health threats by 2030.1.5. The drafting of the NSP was coordinated by the South African National AIDS Council (SANAC) which brings together government, civil society, and other social partners to build consensus and drive a well-coordinated, unified response to three epidemics over a five-year period.  The process to develop this 5th iteration of our national plan was extensively consulted across society to secure the widest range of views and ideas, and building on the lessons learnt from our previous plans.1.6. The NSP emphasises the need to break down barriers and maximise equitable and equal access to services through resilient and integrated health systems.1.7. The inclusion of mental health services and social support is based on the strong association between HIV, TB, STIs with gender-based violence and femicide (GBVF), human rights violations and inequalities.1.8. The new plan features an expanded scope for the management of STIs, including viral hepatitis and Human Papilloma Virus, which are common coinfections in HIV infected individuals.2. Report on the outcomes of United Nations Framework Convention on Climate Change (UNFCCC COP 27).2.1. Cabinet received a report on the outcomes of United Nations Framework Convention on Climate Change (UNFCCC COP 27) which was held in Sharm El Sheik in Egypt in November 2022. While South Africa acknowledges the challenges remaining in fighting climate change, the gains various parties are making to address the issue are welcomed. COP 27 negotiations contributed to the historic decision to establish a Fund to assist developing countries to respond to Loss and Damage caused by climate change. It established a Transitional Committee to work on the modalities of this fund with a view of taking a decision at COP28 in 2023.2.2. COP27 also emphasised the need for increased momentum to reform the Multilateral Development Banks and International Financial Institutions and called on the shareholders of these institutions to take decisive action to scale-up climate finance in 2023 and make their institutional arrangements fit for purpose.2.3. The final COP27 outcome reflects the urgency of the climate crisis, and the need to keep the 1.5-degree temperature target alive during what the International Panel on Climate Change (IPCC) calls the “Critical Decade”, including by providing a clear programme to advance the mitigation agenda from now to 2026.3. Hosting of the World Waste Congress 20243.1. Cabinet approved for South Africa to host the World Waste Congress in Cape Town from 15 to 18 September 2024. The event is being organised by the International Solid Waste Association, an international network of waste professionals and expert from across the world.3.2. The congress will benefit South Africa, as delegates will share current trends and best practices in waste management. The congress will attract international experts and technology providers and South Africa’s informal waste sector and small business will benefit.3.3. In 2011, Cabinet approved the National Waste Management Strategy (NWMS) for implementation. The NWMS has eight key goals including promoting waste minimisation, re-use, recycling and recovery of waste. It also helps the country deliver effective and efficient waste services and grows the contribution of the waste sector to the green economy. South Africa is also party to international agreements that relate to waste management issues.4. Selection of the Host City for the 15th BRICS Summit 4.1. Cabinet approved that Gauteng would host the 15th BRICS Summit to be held in South Africa from 22 to 24 August 2023.  4.2. South Africa assumed the rotational Chairship of the BIRICS Forum from 1 January 2023 under the theme “BRICS and Africa Partnership for Accelerated Growth, Sustainable Development and Inclusive Multilateralism”.4.3. South Africa’s membership of BRICS has grown substantially since the country joined this group of emerging economies 12 years ago.4.4. In 2021, over 17 percent of South Africa’s exports were destined for other BRICS countries while over 29 percent of our total imports came from these countries/C. Upcoming Events1. Human Rights Month1.1. The country commemorates Human Rights Month under the theme “Consolidating and Sustaining Human Rights culture into the future”. Cabinet encourages South Africans to celebrate our rich cultural heritage and diversity that has the power to unite our nation.1.2. Let us pay tribute to those who sacrificed their lives in our struggle for freedom to ensure we may enjoy human rights and continue to work towards inclusive socio-economic development as envisioned by our founding fathers.D. Messages1. CongratulationsCabinet extended its congratulations and well wishes to:South African Women cricket team for flying the flag high by reaching their inaugural ICC Women’s T20 World Cup final hosted in the country.The South African women’s ice hockey team who made their debut in the Women’s Ice Hockey World Championships which was being held in Cape Town.SA Hockey for successfully hosting the FIH Indoor Hockey World Cup in Pretoria from 5 to 11 February 2023.African champions Banyana-Banyana following their performance at the Turkish Women’s Cup, where the team was crowned winners of Group A and brought a trophy back.The organisers of the country’s first successful hosting of the Formula E race on the African continent, held in Cape Town. The city joined 11 other global cities holding the Formula E World Championship, run on 100 percent renewable energy.Mr Calib Cassim as the Eskom interim group CEO who takes over from Mr André Marinus de Ruyter, who is wished well in his future endeavours.The people of Nigeria following the declaration by the African Union Election Observation Mission on a successfully held general election.2. CondolencesCabinet expressed condolences to the family and friends of:• Peter Cyril Jones, liberation activist and leader of the Black People’s Convention.• Her Royal Highness Princess Alice, the daughter of King Solomon kaDinuzulu.• Paul Herbst, Director of Medi-Response, respected and dedicated leader in the field of emergency medical services who recently assisted in the country’s rescue mission in Türkiye and Seria.• Rafiq Rohan noted journalist and former South African political prisoner jailed in Robben Island who once served as the founding Editor of the government newspaper Vuk’uzenzele, news editor and later political editor at “The Sowetan”, executive editor of “The Star” newspaper, and more recently as a senior editor at Al Jazeera.E. AppointmentsAll appointments are subject to the verification of qualifications and the relevant security clearance.1. Mr Hishaam Emeran as Group CEO of Passenger Rail Agency of South Africa (PRASA).2. Mr Themba Rikhotso as the CEO of the Land and Agricultural Development Bank of South Africa (Land Bank) and Executive Director on the Land Bank Board of Directors3. Mr Maesela Kekana as Deputy Director-General: Climate Change and Air Quality Management at the Department of Forestry, Fisheries and Environment.Cabinet concurred with the following appointments4. Non-Executive Board of Directors of the Airports Company South Africa(i) Adv Sandile Nogxina (Chairperson)(ii) Mr Yershen Pillay(iii) Dr Kgabo Hendrik Badimo(iv) Ms Ntombifuthi Mvelase(v) Ms Dudu Hlatshwayo(vi) Mr Gcobani Mancotywa(vii) Ms Sibongile Rejoyce Sambo(viii) Ms Nonzukiso SiyotulaEnquiries: Ms Nomonde Mnukwa – Acting Cabinet SpokespersonMobile: 083 653 7485             "
"Polelo ya Kopano ya Kabinete ya Laboraro, 15 Hlakola 2023",16 Mar 2023,https://www.gov.za/speeches/statement-cabinet-meeting-wednesday-15-march-2023-16-mar-2023-0000,https://www.gov.za/nso/speeches/statement-cabinet-meeting-wednesday-15-march-2023-16-mar-2023-0000,"Kopanong ya yona ka Laboraro la 15 Hlakola 2023, Kabinete e amogetše maloko ao a sa tšwago go thwalwa gomme ya ba lakaletša mahlatse ka maikarabelong a bona a maswa, gomme gape ya gatelela tlhokego ya gore Kabinete ka kakaretšo e phethagatše ditlapele tša mmušo ka tšhoganetšo.A.    Merero ye Bohlokwa Seemong sa Bjale1.    Mohlagase1.1.    Kabinete e amogetše go tsebagatšwa ga Sekhwama sa Kgoboketšo ya Methopo (RMF) ka Tona ya Mohlagase ka Kantorong ya Mopresidente, Ngaka Kgosientsho Ramokgopa. Tirišano ye magareng ga mmušo le Business Unity South Africa e nyaka go fana ka didirišwa le bokgoni go kgontšha mmušo go phethagatša Leanotiro la Enetši leo le tsebagaditšwego ke Mopresidente Cyril Ramaphosa ka Phupu 2022 le Polelo ya Maemo a Setšhaba (SoNA) ya 2023 bjalo ka mohlala wa leago le le šomago gabotse go ikopanya mmogo le go tšwetša pele tshepo go Afrika Borwa.1.2.    RMF e tla matlafatša mošomo wa Komiti ya Bosetšhaba ya Mathata a Enetši go fihlelela nepo ya yona ya go fediša kgaotšo ya mohlagase ka Afrika Borwa. Kabinete e dirile boipiletšo go bakgathatema ka moka go tsenya letsogo phethagatšong ya Leanotiro la Enetši ka nepo ya go lwa lebothata bja kgaotšo ya mohlagase go ikonomi.1.3.    Kabinete e lemogile dipelaelo tšeo di sa tšwago go tšweletšwa ke ba S&P Global Ratings tša gore kgolo ya ikonomi ya Afrika Borwa e lebane le kgatelelo dingangego tša mananeokgoparara, kudukudu tlhaelelo ye kgolo ya mohlagase. Go rarolla tlhohlo ye, mmušo ga e sa le go tloga fao o thomile lelokelelo la magato a mafelelo, ao a akaretšago go kopanya ditšhelete, dipeakanyoleswa tša ka pela tša ikonomi le magato a ka pela ao a akaretšago kopantšho ya ditšhelete, diphetogo tša ka pela tša ikonomi le magato a tšhoganetšo ao a nepilego phokotšong ya kgaotšo ya mohlagase mo nakong ya ka pela, gape le go fetoša lekala le ka diphetošo tša mebaraka go fihlelela tšhireletšo ya enetši ya lebaka le letelele.1.4.    Kabinete e amogetše gape go bulwa ga thendara ya bokgoni bja go lota dipetiri tša dimekawate (MW) tše 513 bjalo ka karolo ya go maatlafatša karabelo ya rena go tlhohlo ya enetši. Letšatšikgwedi la go tswalela kwalakwatšo ya thendara ke la 5 Mosegamanye 2023 ka 17:00, gomme bao ba nago le kgahlego ka moka ba ka tlatša foromo ya boingwadišo ya elektroniki ya inthanete yeo e hwetšagalago go: www.ipp-storage.co.za .1.5.    Kabinete e amogetše gape sephetho sa Tona ya Dithokgwa, Boreahlapi le Tikologo, Mme Barbara Creecy, sa go fa Eskom tokollo go tshepedišo ye telele ye e nyakegago go fetoša Laesense ya yona ya go Tupišetša Lefaufaung. Go ya ka Eskom, tokollo ye e tla e kgontšha go phethagatša tharollo ya nakwana go tshenyo yeo e lego Seteišeneng sa Mohlagase sa Kusile pele ga Dibatsela 2023, gomme ka go realo e dumelele seteišene se sa mohlagase go thoma gape ka tšweletšo ya dimekawate tše 2 100 (MW) tšeo di tlago fokotša kgaotšo ya mohlagase ka Afrika Borwa ka magato a mabedi.2.    Mogwanto wa Mokgatlo wa Bosetšhaba wa Thuto, Maphelo le Bašomi ba Selekane (NEHAWU).2.1.    Mabapi le mogwanto wa NEHAWU, Kabinete e amogetše go saenwa ga Tumelelano ya Kwano ka Lekgotleng la Setšhaba la Ditherišano tša Merero ya Bašomi (PSCBC) yeo e rarollago ditherišano tša meputso ya 2022/23 le go fediša mogwanto gammogo le go bušetša makala ka moka ka Lekgotleng la Ditherišano bakeng sa ditherišano tša meputso tša 2023/24.2.2.    Kabinete e tšwetše pele go laetša ditebogo tša yona go mekgatlo yeo ya bašomi yeo e šetšego ka PSCBC go tšwela pele ka ditherišano. E bušeleditše boikgafo bja mmušo go tshepedišo ya ditherišano, le go šoma le makala ka moka a maleba go netefatša gore bohlokwa bja ditherišano tša kopanelo bo a šireletšwa ebile bo a hlompšha.2.3.    Re swanetše go laetša gore mokgwa wa GA GO NA MOPUTSO GE GO SA ŠONGWE o tla šoma go thoma go šoma ka pela gomme go ngwathwa ga meputso go tla dirwa mo dikgweding tše nne tše di tlago, bjalo ka karolo ya Tumelelano ya Kwano. Kgoro ya Tirelo ya Setšhaba le Taolo e tla bea leihlo phethagatšo ka botlalo ya diphetho tše.2.4.    Godimo ga fao, ditheo tša phethagatšo ya molao di tla lebelelana le ditiro tša bosenyi tšeo di dirilwego nakong ya mogwanto, mola balaodi ka go latelana ba tla lebelelana le ditiro tšeo di robilego Molao wa Maitshwaro wa Bašomi ba Mmušo.3.    Mogwanto wa go emiša naga3.1.    Kabinete e laeditše go tshwenyega mabapi le dipitšo tša mogwanto woo o rulagantšwego go tlo ba ka ka Mošupologo wa la 20 Hlakola 2023 gomme e bona dipitšo tše bjalo e le tša go hloka maikarabelo le go hloka šedi.3.2.    Legoro la tša Toka, Thibelo ya Bosenyi le Tšhireletšo (JCPS) le tsene fase go netefatša gore go robja ga molao ga go kgotlelelwe.3.3.    Dinyakwa tšeo go thwego di gona mabapi le go fedišwa ga kgaotšo ya mohlagase, go rotoga kudu ga ditheko mmogo le tlhokego ya mešomo di boletšwe ke Mopresidente Ramaphosa nakong ya SoNA ka la 9 Dibokwane 2023. Ge go etla tabeng ya go fediša kgaotšo ya mohlagase, Mopresidente o thwetše Tona ya Mohlagase, Ngaka Ramokgopa yoo mošomo wa gagwe o lebanego thwii le go fediša kgaotšo ya mohlagase. Phethagatšo ya Leanotiro la Enetši la Dintlha tše Hlano e tšwela pele ka go tia gomme Tona ya Mohlagase mo dibekeng tše di tlago o tla tsebagatša dinepo tša mokgwatšhomo wa Eskom tabeng ya go fediša kgaotšo ya mohlagase.3.4.    Se sengwe gape, nakong ya polelo ya gagwe ya SoNA ya 2023, Mopresidente o ile a bolela ka magato ao a tlo tšewago go rarolla tlhokego e kgolo ya mešomo go baswa mmogo le go rotoga kudu ka ditheko. Ka fao, nyakego e nnoši yeo e lego motheo wa mogwanto wo ke leano la go tloša Mopresidente Ramaphosa setulong ka mekgwa yeo e sa sepelelanego le molaotheo. Re nyaka go tsebiša bohle gore PHETOGO YA MMUŠO KA MEKGWA YEO E SA SEPELELANEGO LE MOLAOTHEO E KA SE DIRAGALE KA AFRIKA BORWA. Mang le mang yo a nago le tumo ya go buša naga ye o swanetše go leta go phenkgišana dikgethong tša kakaretšo tša 2024. Maiteko a go hlola tlhakahlakano le tšhitišo ka nageng a tla kopana le maatla ka moka a molao. Re swanetše go hlakiša gape gore ga go na makatika afe goba afe a sepolotiki ao a swanetšego go šikinya MoAfrika Borwa ofe goba ofe. 3.5.    Kabinete e lemogile gape go fafatla ga dihlopha tšeo di bolelago gore di file Kabinete matšatši a šupa go tswalela dikolo. Tšhupamabaka ya dikolo tša Afrika Borwa bobedi dikolo tša mmušo le tša praebete, yeo e ilego ya phatlalatšwa ka Hlakola 2022, e šetše e laeditše letšatši la 20 Hlakola 2023 bjalo ka letšatši la maikhutšo la dikolo le le ikgethilego. Go be go phela go hlakile gore go na le makatika a go nyaka go bonwa bjalo ka bagale. Go no swana le seo, ka nako ya maikhutšo a dikolo ao a lego magareng ga matšatši a mabedi a maikhutšo a setšhaba.4.    Lenaneo la Boetapele bja Baswa la Mopresidente4.1.    Kabinete e amogetše go tsebagatšwa ga Lenaneo la Boetapele bja Baswa la Mopresidente ka Mopresidente Ramaphosa ka la 10 Hlakola 2023, ka Yunibesithing ya Walter Sisulu go la Mthatha, yeo e bonego go hlongwa ga lenaneo la bogwera la Pan-African.4.2.    Se se bopile karolo ya kopano ya mathomo ya Poledišano ya Baswa ya Nelson Mandela ka fase ga moeno wa: “Boetapele bja maitshwaro le bja magareng ga meloko bakeng sa Afrika ye kaone”. Polatefomo ye ya boetapele bja magareng ga meloko e maatlafatša maano le ditumelelano tše di lego gona tša kontinente ka bophara tša go swana le African Union Agenda 2063, Tšhatha ya Baswa ya Afrika mmogo le Tumelelano ya Kgwebišano ye e Lokologilego ya Kontinente ya Afrika.5.    Tumelelano ya tlhako ya go aga difatanaga ka Afrika Borwa5.1.    Kabinete e amogetše ditaba tša gore khamphani ya difatanaga ya Stellantis South Africa e saenne memorandamo wa kwešišano le Koporase ya Tlhabollo ya Diindasteri mmogo le Kgoro ya Kgwebišano, Indasteri le Phadišano go hlabolla lefelo le leswa la tšweletšo ya difatanaga ka Afrika Borwa. Stellantis e rekiša difatanaga tša Jeep, Alfa Romeo, Fiat, Citroën, Opel le Peugeot ka Afrika Borwa. 6.    Dikamano tša Afrika Borwa le Tanzania6.1.    Kabinete e amogetše Ketelo ya Semmušo ka Afrika Borwa ya Mopresidente Samia Suluhu Hassan wa United Republic of Tanzania ka Labone la 16 Hlakola 2023 ka taletšo ya mong-ka-yena, Mopresidente Ramaphosa. Ketelo ye e latela Khomišene ya Ditona tša Afrika Borwa le Tanzania (BNC) yeo e swerwego ka Pretoria ka Laborarola 15 Hlakola 2023 .  Ketelo ye e tlo thomiša kopano ya bobedi ya BNC ya Afrika Borwa le Tanzania, yeo e bopilwego ke dikomiti tše nne: Sepolotiki le Botseta; Sešole le Tšhireletšo; Merero ya Ikonomi, le Merero ya Leago le Setšo.6.2.    Go tlaleletša go botee bja yona le ntwa ya tokologo ya Afrika Borwa, Tanzania ke ye nngwe ya badirišanibagolo ba kgwebišano ba naga ye, fao palomoka ya kgwebišano magareng ga dinaga tše tše pedi e hlatlogilego go tloga go R6.89 bilione ka 2021 go fihla go R8.71 bilione ka 2022. Go na le dikhamphani tša Afrika Borwa tša go feta 250 ka makaleng a go fapafapana ka Tanzania. 7.    Kopantšo ya Heineken le Distell7.1.    Kabinete e amogetše tumelelo ya Setheo sa Taolo ya Phadišano ya kopantšho ya boditšhabatšhaba ya motitiedi wa bjala wa Yuropa Heineken, le motšweletši wa bjala wa Afrika Borwa Distell Group Holdings.7.2.    Kopantšho ye, yeo e tlago hlola motšweletši yo mogolo wa saeda ka nageng, e laolwa ke maemo a fapafapanego a kgahlego ya setšhaba, ao a akaretšago tšweletšopele ya tlhabollo ya baabi, tlhokomelo ya theko ya go akaretša ya ka nageng, tšweletšopele ya dipeeletšo diphatišišong le tlhabollong, gape le bokgoni bjoo bo oketšegilego bja tšweletšontšhi ka nageng. 7.3.    Setheo seo se kopantšwego se tla tšweletša pele gape go ba bengmošomo ga bašomi ka go hloma leano la bongdišere ka bašomi le go fa bašomi boemedi ka botong.8.    Peoleihlo ya Kgatelopele ya Kimollo ya Mafula a 20228.1.    Kabinete e amogetše mošomo wo o dirilwego ke Tona ya Madulo a Batho, Mme Mmamoloko Kubayi le Maloko a MinMEC ya Madulo a Batho go bea leihlo kgatelopele ka khudušo ya go ya go ile le madulo a malapa ao a amilwego ke mafula a 2022 ka KwaZulu-Natal ge naga e batamela segopotšo sa mathomo sa masetlapelo a mafula a 2022 ao a ilego a wela naga ya borena.9.    Dipolelo tše di Fošagetšego Mabapi le Dikholego tša Ditona le Batlatšatona9.1.    Kabinete e laeditše go tshwenyega mabapi le dipolelo tše fošagetšego ka ga Dikholego tša Ditona le Batlatšatona tšeo di akareditšwego ka go Tlhahlo ya Maloko a Khuduthamaga yeo e hlalošago dikholego, didirišwa tša mošomo le diputseletšo tša gore Maloko a Khuduthamaga a kgone go phethagatša mešomo ya ona ka bokgoni.9.2.    Dipeakanyo tša Dintlo tša Ditona ke ditlamorago tša Tumelelano ya 1910 nakong ya go hlongwa ga Kopano ya Afrika Borwa yeo e beilego metsemošate ye meraro ya Afrika Borwa moo Pretoria e lego motsemošate wa Mmušo, Bloemfontein e lego motsemošate wa Boahlodi, gomme Cape Town e le motsemošate wa Palamente. Dintlo tšeo go thwego ke dirantlatla ka moka di hweditšwe pele ga 1994 gomme mmušo wo o latelanago wo o etilwego pele ke African National Congress o sa tšwa go netefatša gore di a hlokomelwa go boloka boleng bja tšona, gomme ka go realo go tla ba le kholego go tšwa tlhatlogong ya boleng bja dintlo tše. 9.3.    Ditona le Batlatšatona bao ba šomišago dintlo tše ka bobedi tšeo ba di filwego ke Mmušo ba lefa rente ka mokgwa wo o swanago le wa maloko a palamente. E tla ba go hloka toka go letela gore Ditona le Batlatšatona bao ba se nago tšhireletšo ya mešomo maemong a bona a bjale go inyakela madulo ge ba le gare ba hlankela setšhaba.9.4.    Difatanaga tšeo di šomišwago ke Ditona le Batlatšatona ba tšona di sepelelana le Ministerial Handbook gomme mollwane wa theko o bewa ke Tona ya Ditšhelete ka therišano le Tona ya Maphodisa ka ga didirišwa tša tšhireletšo tšeo di lokelwago difatanageng. Didirišwa tša tšhireletšo ke karolo ye bohlokwa ge go etla go beweng ga mollwane wa theko, gomme ditiragalo tša gabjale tše bohloko tša Balekgotlaphethiši bao ba lahlegetšwego ke maphelo goba ba amegilego dikotsing tše kgolo tša difatanaga di gatelela bohlokwa bja taba ye gomme di swanetše go se amantšhe taba ye le go nyaka go holega ka sepolotiki. 9.5.    Maloko ka moka a Palamente a na le maswanedi a go ba le bašomi bao ba a thušago go phethagatšeng mošomo wa bona. Diphapano tša palo ya bašomi ba thekgo ka dikantorong tša Ditona ke ditlamorago tša nako yeo Tona ye e itšego e thwetšwego, ka ge bašomi ka moka ba na le dikonteraka tša go sepelelana le nako ya go thwalwa ga Tona. Se se hlolwa ke gore Ministerial Handbook ke tokomane ye e šomago yeo e lekolwago kgafetšakgafetša.9.6.    Mopresidente o fetišeditše Ministerial Handbook ya gabjale go Khomišene ye e Ikemego ya Meputso ya Bahlankedi ba Setšhaba, yeo e šetšego e šomana le meputso ya bahlankedi ba mmušo yeo e swanetšego go lekolwa.B.    Diphetho tša Kabinete1.    Sethalwa sa Pholisi ya Basadi ka Dipapading1.1.    Kabinete e dumeletše go phatlalatšwa ga sethalwa sa Pholisi ya Basadi ka Dipapading gore setšhaba se fane ka ditshwayatshwayo go yona. Pholisi ye e hlaloša mekgwa yeo e tlo tšweletšago pele le go thekga basadi ka dipapading le go netefatša gore mananeo a go rarolla go se lekalekane ga bong ka dipapading tša go fapafapana le ka ditheong tša dipapadi a ba gona.1.2.    E lebelela gape mapheko a go thibela basadi go tsena ka dipapading a bjalo ka tlhlaelelo ya tšhelete ya thekgo, thekgo ya mašelengka dikhamphani gape le meputso ye e sa kgotsofatšego. Pholisi ye e šišintšwego e ikemišeditše go tšweletša pele koketšego ya go kgatha tema ka mafolofolo ga basadi ka dipapading le boetapeleng go swana le go ruta go ba mohlahli le go ba mohlankedi wa tshepedišo ya papadi.1.3.    Pholisi e lemoga gore go kgatha tema mo go oketšegilego ga basadi maemong a dipapadi le boetapele go tla fokotša kudu gomme mafelelong gwa fediša go se lekalekane ga bong le mehuta ye e fapafapanego ya kgethollo kgahlanong le basadi. E nyaka gape go tšweletša pele tekatekano le go netefatša gore basadi ba hwetša tlhompho goba temogo ka maemong a profešenale, go akaretšwa meputso ya go lekana le ya boradipapadi ba banna.2.    Go Swarwa ga Khonferentshe ya Boditšhabatšhaba ya Maphelo a Bomme le Masea a sa Tšwago Belegwa ya 20232.1.    Kabinete e file tumelelo ya gore Afrika Borwa e sware Khonferentshe ya Boditšhabatšhaba ya Maphelo a Bomme le Masea a sa tšwago go belegwa, ka Cape Town go tloga ka la 8 go fihla ka la 11 Mopitlo 2023, moo bakgathatema ba go feta 1 000 go tšwa lefaseng ka bophara ba tlago kgobokana go akgofiša ditharollo tša go kaonafatša go phela ga bomma le masea ao a sa tšwago go belegwa, le thibelo ya go goma tseleng ga basadi.2.2.    Afrika Borwa e bile le kgatelopele ye kgolo tabeng ya go fihlelela diphetho tša Dinepo tša Tlhabollo ye e Swarelelago tša Ditšhabakopano (UN) tša maphelo a bomma le masea ao a sa tšwago go belegwa, le thibelo ya go goma tseleng. Naga e tla holega gape kudu ka ge baemedi ba khonferentshe ba tla abelana, gareng ga tše dingwe, maano a bona ao a šomago gabotse le dilo tše mpsha ka ga merero ya maphelo a bomma le masea ao a sa tšwago go belegwa.3.    Protšeke ya Tsela ya Bohwa bja Bolwalekgatelelo le Tokologo (RLHR).3.1.    Kabinete e amogetše pego ya kgatelopele ye e tletšego ka ga phethagatšo ya protšeke ya RLHR. Kabinete e dumeletše gape gore Tona ya Dikamano tša Boditšhabatšhaba le Tirišano, le ya Toka le Ditirelo tša Tshokollo gore ba be karolo ya Komiti ya Magareng ga Ditona (IMC) ge go etla go RLHR.3.2.    RLHR ke protšeke ya bosetšhaba yeo e lebanego le go gopola le go keteka tsela ya Afrika Borwa ya go ya tokologong. Kabinete e hlomile IMC go bea leihlo protšeke ye le go eta pele ka sepolotiki.3.3.    Protšeke ye e nyaka go akaretša mehuta ye e fapanego ya go gopola boikgafo bjo balwelatokologo ba bo dirilego gore Afrika Borwa e be ye e lokologilego ya demokrasi. E dumelela gape go agwa ga dimusiamo, mafelo a segopotšo, makgobapuku le mafelo a go lota, gomme e ikemišeditše go lemoga moya wa botee le tirišano gare ga MaAfrika. Yona e thekgilwe ke UN gomme e na le bokgoni bja go matlafatša tirišano ya batho ka go šomiša setšo le bohwa go ralala le kontinente.3.4.    Mešongwana e mmalwa yeo diregilego ka 2022 e akaretša diketelo tša Ditona ka Botswana le Zimbabwe gammogo le peakanyo ya dikopano le Angola le Tanzania.3.5.    Mešongwana ya protšeke ye e nepile go kgokaganya dinaga ka moka tša Borwa bja Afrika le go ruta baswa ka ga ntwa kgahlanong le bokoloniale le kgethollo ya semorafe. Pholisi ye gape e tla le ka tumelelo ya go bušetšwa ga mašaledi a balwelatokologo ba Afrika Borwa bao ba bolokilwego ka dinageng dišele. Mabitla a ka bago 11 ao a tsebegago e le a MaAfrika Borwa a hlathilwe ka Zambia, go akaretšwa le la molwelatokologo, Morena Duma Nokwe.4.    Pholisi ya Bosetšhaba ya go Fetolela Bokgabo, Setšo le Bohwa Ditšithaleng4.1.    Kabinete e dumeletše Pholisi ya Bosetšhaba ya go Fetolela Bokgabo, Setšo le Bohwa Ditšithaleng gore e phethagatšwe. Pholisi e fa maatla a mangwe go Pholisi ya Bosetšhaba ya go Fetolela Methopo ya Bohwa Ditšithaleng yeo e hlamilwego ke Kgoro ya Bokgabo le Setšo ya nako yeo ka 2011. Pholisi ye e lebeletše kudu go fetolela methopo ya bohwa ditšithaleng ka nepo ya go lota, phihlelelo le taolo ya go ba mong.4.2.    Le ge e le gore go fetolela ditšithaleng ke tshepedišo ya go fetolela diteng tša analoko go ya go diteng tša ditšithale, go akaretšwa direkhoto tša pampiri, maekrofitšhi le direkhoto tša theipi tšeo e sego tša ditšithale, pholisi e katološitše tlhalošo ye go methopo ya ditšithale yeo e hlagilego e le ya ditšithale ka tlhago go swana le tshedimošo yeo e tšweleditšwego ka ditšithale, yeo e ka se tsogego e fetotšwe go ba yeo e swaregago.4.3.    Phetolelo go ditšithale e tla ba le mehola ye megolo go naga ka ge e tla kgontšha phihlelelo ye bonolo ya methopo ya tshedimošo, kudukudu yeo e swerwego ke mafelo a go lota, makgobapuku le dimusiamo. Pholisi ye e tla phethagatšwa go ralala le mmušo le setšhaba.C.    Molaokakanywa1.    Molaokakanywaphetošo wa Merero ya Boahlodi wa 20231.1.    Kabinete e dumeletše go romelwa ga Molaokakanywaphetošo wa Merero ya Boahlodi wa 2023 Palamenteng. Molaokakanywa wo o ikemišeditše go fetoša Melao ye mentšhi yeo e laolwago ke Kgoro ya Toka le Tlhabollo ya Molaotheo ka go rarolla ditaba tša sethekniki le merero yeo e amago phethagatšo ya Melao.1.2.    Molaokakanywa wo o na le d tše 37 tšeo di šišinyago diphetošo tša go lokiša diphošo tša molaotheo tša Melao ye e fapafapanego.D.    Ditiragalo tše di Tlago1.    Letšatši la Ditokelo tša Botho1.1.    Mopresidente Ramaphosa o tla fa polelokgolo mo tiragalong ya bosetšhaba ya Letšatši la Ditokelo tša Botho la 2023 ka Labobedi la 21 Hlakola 2023 kua Lepatlelong la De Aar West, ka Kapa Leboa.1.2.    Moeno wa ngwaga wo ke: “Go Tiiša le go Tšweletša Setšo sa Ditokelo tša Botho go ya Bokamoso”, ge re gopola dipolao tša Sharpeville le Langa, le megwanto ye mengwe yeo e diregilego ka la 21 Mopitlo 1960 nageng ka bophara.1.3.    Bjalo ka mmušo, re dula re ikgafile go maikarabelo a molaotheo a go šireletša ditokelo tša botho tša batho ka moka ka nageng. A re šomeng mmogo go netefatša gore ga re tlogele motho morago go dira gore dipeelano tša Molaotheo wa Repabliki ya Afrika Borwa wa 1996 le Molaokakanywa wa Ditokelo e be nnete ye e phetšwego go bohle.2.    Letšatši la Lefase la Meetse2.1.    Afrika Borwa e tla swaya Beke ya Bosetšhaba ya Meetse go tloga ka la 20 go fihla ka la 26 Jlakola 2023 ka fase ga morero wa: “Go akgofiša Phetogo”.2.2.    Beke ye e sepelelana le Letšatši la Lefase la Meetse ka la 22 Hlakola 2023, leo le laetšago bohlokwa bja meetse a hlwekilego. Go sa šetšwe dipula tša morago bjale tše matla dikarolong tša naga, Afrika Borwa e sa dutše e le naga yeo e hlaelelago meetse gomme e maemong a go ba ye nngwe ya dinaga tša bo 30 tše di omilego kudu lefaseng.2.3.    Kabinete e biditše badudi ka moka go šireletša methopo ya rena ya meetse ye bohlokwa go swana le mafelo a monola, ka ge tše di le bohlokwa kudu go tšhireletšo ya rena ya meetse ya lebaka le letelele. Ka moka ga rena re na le tema yeo re swanetšego go e kgatha go boloka meetse le go netefatša gore kabo ya rena ga e ome.3.    Letšatši la Lefase la Bolwetši bja Mafahla (TB).3.1.    Motlatšamopresidente Paul Mashatile o tla fa polelo ya motheo nakong ya segopotšo sa semmušo sa Letšatši la Lefase la TB ka la 24 Hlakola 2023 ka fase ga moeno wo o rego: “Ee! Nna le Wena Re ka Fediša TB”.3.2.    Tiragalo ya semmušo ka Lepatlelong la Tlhabane ka Leboa Bodikela e tla bona gape Lekgotla la Bosetšhaba la AIDS la Afrika Borwa le Kgoro ya Maphelo ba tsebagatša Leano la Togamaano la Bosetšhaba la TB, HIV le Diphetetšo tša Thobalano la 2023 go fihla ka 2028. Se se aga godimo ga kgatelopele ye bohlokwa yeo e fihleletšwego ka nepo ye mpshafaditšwego go thibelo, kalafo, go amogelwa, khupetšo le go kgomarela, le go fediša kgethollo le kgethollo.D.    Melaetša1.    DitebogišoKabinete e rometše ditebogišo le go akela mahlatse le mahlogonolo go:Sehlopha sa di-Proteas seo gabjale se ralokago le sa West Indies mo ketelong ya dithaloko tša go fapafapana. Kabinete e ipiletša go maAfrika Borwa ka moka go thekga Proteas ge e tšwela pele go fofiša folaga ya rena godimo.2.    MatshidišoKabinete e rometše matshidišo go ba lapa le bagwera ba:Molekgotlaphethiši wa Thuto ka Freistata, Tate Makgoe (60), yo a bilego le seabe se segolo kudu ka lekaleng la thuto gomme a eta pele Freistata ka katlego go fihlelela dipoelo tša godimodimo tša marematlou mengwaga ye mene ka go latelana.Mme Maurencia Gillion , yo a emetšego Kapa Bodikela ka Lekgotleng la Bosetšhaba la Diprofense, gomme a šoma ka Komiting ya Nakwana ya Maphelo le Ditirelo tša Leago. Yena e be e le molwelatokologo yo a tsebegago kudu gomme o hlanketše batho ba Kapa Bodikela, kudukudu ka dinagamagaeng tša profense, mengwaga ye mentšhi.Morena John Wills (66), ramolao wa go tuma wa ditokelo tša botho ebile e le molweladitokelo tša botho yoo a kilego a emela baetapele ba bantšhi ba dipolotiki, go akaretšwa Mopresidente wa peleng Nelson Mandela.Morena Mark Pilgrim (54), raditaba yo a hlohleleditšego le go huetša batho ba bantšhi ka indasetering ya bobegaditaba.Mme Gloria Bosman (50), seopedi seo se thopilego difoka sa mmino wa jazz ebile e le mohlami wa dikoša wa Afrika Borwa. E.    Go ThwalwaBatho ka moka bao ba thwetšwego mešomong mangwalo a bona a thuto a tlo tiišetšwa le go netefatšwa ka tsela ya maleba.1.     Maloko a Lekgotla la Boeletši la Taolo ya Dithaetlele tša Meagokabelano:(a)    Moadfokeiti Boyce Mkhize (Modulasetulo);(b)    Kgoši Pheni Cypraim Ngove (Motlatšamodulasetulo);(c)    Mme Kagisho Mmaseleke Choenyana;(d)    Morena Pieter Jacobus De Beer;(e)    Moadfokeiti Nomonde Nokuthula January;(f)    Morena Iqbal Mohamed Motala; le(g)    Ngaka Vuyisani Moss.2.     Maloko a Khomišene ya Bomaseterata: (i)    Mme Nomzamo Zondo;(ii)    Morena Hanif Vally, le yena;(iii)    Ngaka Cornelia September;(iv)    Morena Makgabhana Mokoena (o thwalwa leswa); le(v)    Moprofesa Estelle Hurter (o thwalwa leswa).Dipotšišo: Morena Michael CurrinSeboleledi sa Kabinete sa Motšwaoswere Mogala: 082 462 7896 "
"Polelo ya Kopano ya Kabinete ya Laboraro, 29 Hlakola 2023",30 Mar 2023,https://www.gov.za/speeches/statement-cabinet-meeting-29-march-2023-30-mar-2023-0000,https://www.gov.za/nso/speeches/statement-cabinet-meeting-29-march-2023-30-mar-2023-0000,"A.  Merero Tikologong1.  Mohlagase 1.1.  Tona ya Mohlagase, Ngaka Kgosientsho Ramokgopa, o etetše diteišene tša tšweletšo ya mohlagase tše 14 go iponela le go ikwela ka boyena ditlhohlo tšeo Eskom e lebanego natšo mo boemong bja diteišene tša tšweletšo ya mohlagase. 1.2.  Maeto a a file Tona dibaka tša go boledišana le balaodi, bašomi le mekgatlo ya bašomi moo go šongwago gona, gomme maikemišetšo ke go hloma tirišano diteišeneng tša tšweletšo ya mohlagase, gomme se ke karolo ya lenaneo la go kaonafatša bokgoni bja tlhagišo ya mohlagase e lego seo mafelelong se tla rarollago tlhaelelo ya mohlagase. Kabinete e kwana le Tona ge a re bašomi ba Eskom ke bona e lego ba bohlokwa mo tharollong ya ditlhohlo tša rena tša enetši. 2.  Tekolo ya Bontši bja Bašomi ya Kotara ye Nngwe le ye Nngwe (QLFS) ka ga Dipalo tša Mešomo2.1.  Kabinete e amogetše thotogo boemong bja tša mešomo ka mo nageng ka ge QLFS e begile koketšego ya 48 000 mo palong ya mešomo ka sektorong ya semmušo yeo e sego ya temo mo kotareng ya bone ya 2022. Kgolo ya mešomo e hlohleleditšwe ke kgwebišano, ditirelo tša kgwebo le sektoro ya meepo, gomme seo sa tliša boemo bja mešomo ka nageng go fihla go seo e nyakilego go ba dimilione tše 10.2.2.  Koketšego ga nnyane ga nnyane ya palo ya mešomo ke poelo ya maitapišo ao a kopanetšwego go tšwa go baswarasetseka ka moka, ka tirišano le mmušo, mo phethagatšong ya Leano la Kagoleswa le Tsošološo ya Ekonomi (ERRP).2.3.  Dipalopalo tša mešomo tša kotara ya bone di theilwe godimo ga dipoelo tše tiilego tša mešomo, tša mešomo ye 648 000 mo kotareng ya bobedi ya 2022 le mešomo ye 204 000 yeo e hlotšwego magareng ga kotara ya bobedi le ya boraro ya 2022.2.4.  Phethagatšo ye e tsepeletšego ya ERRP e feletša ka go tsena ka maatla mo tlholong ya mešomo le ntwa kgahlanong le tlhokego ya mešomo le bohumanegi.3.  Seboka le Pontšho tša Proudly South African le Buy Local3.1.  Kabinete e lebogetše go swarwa ka katlego ga Seboka le Pontšho tša bo 11 tša Proudly South African le Buy Local tšeo di bego di swaretšwe Johannesburg ka tlase ga morero wa: “Go godiša ekonomi le go hlola mešomo ka go reka le go rekiša dihlagišwa tša ka nageng” tšeo seboledi go tšona e bego e le Motlatšamopresidente, Morena Paul Mashatile, ka la 28 Hlakola 2023.3.2.  Pontšho e bontšhitše dithoto le ditirelo tša maemo a godimo tšeo di tšweleditšwego mo gae tša go feta 200 go tloga go dibapadišwa, didirišwa tša thuto, fenešara, dijo le ditšweletšwa tša dino go ya go didirišwa tša elektroniki, go laetša bokgoni bjo bogolo mo Afrika Borwa bja boitlhagišetšo, go fetola go kgema le mabaka mo tšweletšong le bokgoni bja batšweletši ba ka nageng.3.3.  Kabinete e hlohleleditše bobedi dikgwebo le badudi, go reka dilo tša mo gae ka ge theko ye nngwe le ye nngwe goba nyakego ya ditšweletšwa le ditirelo tša ka nageng di tsenya letsogo tsošološong ya ekonomi le thekgong ya tlhomo ya mešomo.4.  Dikamano tša Afrika Borwa le Belgium4.1.  Kabinete e thabetše boitshepo bjo laeditšwego go Afrika Borwa ka Ketelo ya Mmušo yeo e hlolago histori ya Mohlomphegi Kgoši Philippe le Mohlomphegi Mmakgoši Mathilde, ba Mmušo wa Belgium, ka taletšo ya Mopresidente Cyril Ramaphosa, go tloga ka la 22 go fihla ka la 27 Hlakola 2023. 4.2.  Dikamano tše maatla tša dinaga ka bobedi kgwebišanong, dipeeletšong thwii tša dinaga dišele le boeti e be e le tšona dintlha dikgolo tša Ketelo ye ya mathomo ya Mmušo. Go feta moo, Foramo ya Kgwebo ya Afrika Borwa le Belgium e fane ka sefala sa diphapantšho le dipoledišano tša sektoro go kaonafatša dikamano tša kgwebišano le dipeeletšo, tšeo di nago le bokgoni bja go hlohleletša tlhabollo ya diintasteri mo Afrika Borwa.4.3.  Belgium ke ye nngwe ya dinaga tša badirišanimmogo ye e lego bohlokwa kudu go Afrika Borwa ge go tla mo go ekonomi le diromelwantle. Ka 2020 Afrika Borwa e rometše ka ntle dipilione tše $2.38 go Belgium mo disektorong tša go swana le tša ditaamane, dilori tša go iša dithoto, dikhemikhale tša tlhago le mašaledi a ditšhipi tša bohlokwa. Gape go na le dibaka tše bohlokwa tša dipeeletšo magareng ga dinaga tša rena tše pedi ge go tla mo go enetši, mananeokgoparara le tlhokomelo ya maphelo.5.  Khonferentshe ya Bosetšhaba ya Molaotheo5.1.  Kabinete e amogetše poledišano ka ga Molaotheo yeo e swerwego Khonferentsheng ya Bosetšhaba ya matšatši a mararo (22-24 Hlakola 2023) ka tlase ga morero wa: “Ditlhathollo ka Molaotheo: Pušo ya molao, boikarabelo, toka ya leago le ya ekonomi”. Dipoledišano di be di lebelela mengwaga ye 25 ye e fetilego ya Molaotheo gomme tša tšweletša seo se hlokago go dirwa. 5.2.  Molaotheo e sa dutše e le tokumente ye e phelago gape ye bohlokwa mo go phegelelo ya mmušo ya go fetola maphelo a maAfrika Borwa ka moka go ba a kaone.6.  Khonferentshe ya Bosetšhaba ya Toka ya Maphelo a tša Thobalano le Pelego6.1.  Phihlelelo ya Ditokelo tša Maphelo a tša Thobalano le Pelego e be e le šedi e kgolo khonferenseng yeo e bego e swerwe go tloga ka la 22 go fihla ka la 24 Hlakola, yeo e bego e eteletšwe pele ke Tona ya Tlhabollo ya Leago, Mohumagatšana Lindiwe Zulu. Mmušo o ikemišeditše go tiišetša gore batho ka moka ba na le maatla le methopo ya go tšea diphetho tše di lego gabotse ka ga mebele ya bona, tša thobalano le pelego. 6.2.  Pego ya bobedi ya Khomišene ya Maemo a Godimo ka ga Seboka sa Nairobi ka ga Khonferentshe ya Boditšhabatšhaba ya Baagi le Tlhabollo yeo e nago le sehlogo se se rego ‘Toka ya tša Thobalano le Pelego bjalo ka sedirišwa sa go phethagatša Maitlamo a Seboka sa Nairobi’ le yona e thakgotšwe. Se se fana ka tlhahlo ya go fihlelela toka ya maphelo a tša thobalano le pelego go bohle mo Afrika Borwa. 7.  Mafula le Boso bjo Bobe 7.1.  Mopresidente Cyril Ramaphosa o etetše Port St. Johns Kapa Bohlabela ka la 28 Hlakola 2023 go sekaseka karabelo ya mmušo le bašomela setšhaba go seemo se morago ga tshenyo ye kgolo kudu yeo e hlotšwego ke mafula a morago bjale lefelong leo. Mopresidente o tiišeditše setšhaba ka thekgo ya mmušo gomme a laetša ditebogo ka mošomo woo o dirilwego ke ba ditirelo tša tšhoganetšo bao ba thušitšego maitekong a tlhakodišo, ka morago ga mafula mo Port St. Johns le mafelong a mabapi, ao a hlotšego kgobogo ya naga, go tumolwa ga mehlare, go thibja ga ditsela le go ama maphelo a batho kudu. 7.2.  Senthara ya Bosetšhaba ya Taolo ya Masetlapelo e kgokaganya karabelo ya mmušo e dirišana le Kapa Bohlabela le disenthara tša taolo ya masetlapelo tša selete sa OR Tambo go fokotša kamego ye mpe ya mafula ditšhabeng tša rena. Kabinete e lemogile tirišo ya mahlale maitekong a go arabela le a phokotšo ka mošomo wo o dirwago ke Khansele ya Dinyakišišo tša Mahlale le Intasteri, mmogo le Setheo sa Sebakabaka sa Bosetšhaba sa Afrika Borwa, Netweke ya Tekolo ya Tikologo ya Afrika Borwa (SAEON) le Tirelo ya Boemo bja Boso ya Afrika Borwa. 7.3.  Ka kamego yeo e tseneletšego ya phetogo ya klaemete, tema ya mahlale, theknolotši le boitlhagišetšo go phokotšo ya masetlapelo, karabelo le maemong a mangwe, thibelo e fetogile ye bohlokwa kudu.7.4.  Kabinete e gopoditše batho bao ba dulago mafelong ao a lego tlase le ao a bago le mafula gantši gore ka mehla ba hlokomele kudu le go latela ditemošo tša boso. 8.  Ditherišano tša Megolo ya Bašomedi ba Mmušo 8.1.  Kabinete e begetšwe ka ga ditherišano tšeo di tšwelago pele tša megolo ya bašomedi ba mmušo gomme ya amogela ditšhupetšo tša peleng tša kgonagalo ya phihlelelo ya kwano le mekgatlo ya bašomi yeo e emelago bontši bja bašomi ba mmušo.9.  Karabo ya Sehlopha sa Toka, Thibelo ya Bosenyi le Tšhireletšo (JCPS) go Mogwanto wa Boipelaetšo wa la 20 Hlakola9.1.  Kabinete e bontšhitše ditebogo mo maitapišong a Sehlopha sa JCPS le Sebopego sa Mohlakanelwa sa Tšhomišo le Bohlale go netefatša gore mogwanto wa boipelaetšo wa la 20 Hlakola 2023 o iphetela ntle le ditiragalo tše kgolo. 9.2.  Le ge e amogela gore ditiro tša mohuta woo di ka se dirwe ka mehla, Kabinete e laetše gore Sehlopha sa JCPS se tšweletše le go bea tafoleng Leano la Thibelo ya Bosenyi leo le kopantšwego le leo le etilwego pele ke bohlale bja tshedimošo go šomana ka bjako le ka katlego bosenyi bjo bo rulagantšwego, polokego le tšhireletšo ya batho mo Borwa Afrika. 9.3.  Kabinete e laeditše tebogo ya yona ya botee bjo bo bontšhitšwego ke bontši bja maAfrika Borwa ka go gana dikgopelo tša go emiša naga le go šireletša temokrasi ya rena ya molaotheo. 10.  Dinyakišišo ka Taba ya Sekati sa Facebook Thabo Bester10.1.  Kabinete e begetšwe ka ga ditšwelopele mo maitapišong a go golega setšhabi Thabo Bester, sekati sa Facebook seo se tšhabilego lefelong la phošollo leo le sepetšwago ke G4S.10.2.  Kabinete e laetše Kgoro ya Ditirelo tša Kgalemelo go phetha ka bjako ditshepedišo tša go tšea taolo ya ditiro tša mafelo a mabedi a phošollo ao a laolwago ke dikhamphani tša praebete le go tiišetša taolo ya ditlamorago go yo mongwe le yo mongwe yo a amegago. 11.  Polao ya BoMorena ba Sefane sa Murray e lego Cloete le Thomas11.1.  Kabinete e sola polao ya Morena Cloete Murray le morwa wa gagwe Thomas, bašomi ba tharollo ya bašitwa ke go lefa, bao ba bego ba rarabolla melato ye mengwe ya maemo a godimo ya phethagatšo gomme e romela matshedišo a yona go lapa la Murray ka tahlegelo ya bona.11.2.  Kabinete e laetše ditheo tša phethagatšo ya molao gore di fatafatišiše, gomme ka bjako ka mo go kgonegago di tliše babolai le bao ba ba thwetšego pele ga molao. 12.  Setheo sa Taolo ya Mellwane (BMA)12.1.  Kabinete e laeditše ditebogo go mošomo wo mogolo wa tokišetšo wo o dirilwego go netefatša gore BMA e thoma go šoma bjalo ka setheo seo se ikemetšego, go tloga ka la 1 Moranang 2023. 12.2.  BMA ke karolo ye bohlokwa ya mošomo wa mmušo wa go šireletša mellwane ya Afrika Borwa ka mo go atlegilego ka tsela yeo e šireletšago dikgahlego tša setšhaba le go kaonafatša tšhireletšo ya setšhaba. B.  Diphetho tša Kabinete1.  Tšwelopele ka ga Khudugo go ya go Kgašo ya Ditšitale (BDM)1.1.  Kabinete e tsebišitšwe ka tše mpsha ka ga lenaneo la BDM ge naga e le gare e itokišeletša go Tingwa ga Kgašo ya Analoko le ditherišano tšeo di dirilwego le mekgatlo ye e amegago, go akaretšwa le maloko a setšhaba.1.2.  Kabinete e lemogile tšwelopele ye e bilego gona ka go hlongwa ga mapokisi a mo godimo ga thelebišene bakeng sa malapa ao a nago le maswanedi a go ka holega ao a dirilego dikgopelo tša thušo ya mmušo.1.3.  Kabinete e file tumelelo ya gore Tona ya Dikgokagano le Theknolotši ya Ditšitale e ngwale kuranteng ya mmušo letšatšikgwedi la go Tingwa ga Kgašo ya Analoko Afrika Borwa. 2.  Sengwalwa sa Makgoraditsela sa Poledišano ka go Naba ga Pabalelo le Tirišo ya go ya go ile ya Mehutahuta ya Diphedi ya Afrika Borwa2.1.  Kabinete e dumeletše Sengwalwa sa Makgoraditsela sa Poledišano ka go Naba ga Pabalelo le Tirišo ya go ya go ile ya Mehutahuta ya Diphedi ya Afrika Borwa. 2.2.  Afrika Borwa ke ye nngwe ya dinaga tšeo di nago le mehuta ya diphedi tše di fapanego kudu lefaseng gomme Sengwalwa sa Makgoraditsela se tla thuša naga go diriša maemo a yona a mabotse a mehuta ya yona ya diphedi ka go fapana yeo e humilego. E gatelela bohlokwa bja sektoro ya mehuta ya diphedi tšeo di fapanego go kgolo ya ekonomi ya Afrika Borwa, pabalelo le tekatekano mo ekonoming ya mehuta ya diphedi tšeo di fapanego. Sengwalwa sa Makgoraditsela se se laetša gape bohlokwa bja go šireletša tsebo ya setlogo ya setšo le mehuta ya diphedi tšeo di fapanego. 3.  Sethalwa sa Pholisi ya Thušo ya Ditšhelete ya Dikgwebopotlana, tša Magareng le tše Nnyane (di-SMME) le Dikoporasi3.1.  Kabinete e dumeletše phatlalatšo ya Sethalwa sa Pholisi ya Thušo ya Ditšhelete ya Di-SMME le Dikoporasi bakeng sa ditshwaotshwao tša setšhaba. Pholisi ye e bopa karolo ya ditsenogare tše dingwe tša go thekga dikgwebopotlana, go akaretšwa Tlhako ya Setšhaba ye e Kopantšwego ya Tlhabollo ya Dikgwebopotlana yeo e dumeletšwego ke Kabinete ka 2022. 3.2.  Sethalwa sa pholisi se šišinya ditsenogare tše bohlokwa tše 17 tšeo di tlago kgontšha di-SMME tše di akanyetšwago go dimilione tše 3.2 le dikoporasi tše 43 000 mo nageng go atlega. Ditsenogare tše di akaretša go rarolla mekgwa ya thekgo ya ditšhelete ye e aroganego, go kopanya polokelo ya tshedimošo ya dikgwebopotlana, go kaonafatša phihlelelo ya tšhelete ya go thoma le go oketša thekgo ya tlhabollo ya dikgwebo. 3.3.  Mmušo o etiša pele thekgo ya di-SMME le dikoporasi ka lebaka la gore dikgwebo tše di hlola mešomo ye mentši le go fana ka dibaka tše ntši tša gore batho ba kgone go iphediša. 3.4.  Sethalwa sa pholisi se tla phatlalatšwa mo Kuranteng ya Mmušo gammogo le mo wepsaeteng ya Kgoro ya Tlhabollo ya Dikgwebopotlana mo go www.dsbd.gov.za4.  Tlhako ya Meetse le Tlhokomelo ya Bohlweki 4.1.  Kabinete e dumeletše Tlhako ya Meetse le Tlhokomelo ya Bohlweki yeo e tlago dirišwa bjalo ka tlhahlo ya ka moo ditirelo tša tlhwekišo di rulaganywago, di laolwago le go laolwa ka gona ka mokgwa wa tekatekano le go sepelelana le ditlhabollo tša theknolotši.4.2.  Tlhako ye e hlamilwe gape go arabela ditlhohlo tša kabo ya ditirelo tšeo di bonwego ka mananeokgoparara ao a tšofalago le ao a senyegago ka baka la tlhokomelo ye mpe, le mananeokgoparara ao a bego a sa hlamelwa go direla batho ba bantši. 4.3.  Tlhako ye e tla šomišwa gape go itebanya le dikgoba tša kabo ya ditirelo gomme e fana ka magato a go fokotša palo ya godimo ya malapa ao a sego a abelwa ditirelo tša tlhwekišo ye e lekanego le ye e bolokegilego ka Afrika Borwa, gomme se se akaretša go fediša tirišo ya dikgamelo tša boithomelo ka mafelong a bodulo ao e sego a semmušo. 4.4.  Tlhako e laela gape mangwalo a thuto a fasefase le maitemogelo a balaodi ba tshepedišo mešomong ya tlhwekišo ya meetse a ditšhila le dinyakwa tša maitemogelo go balaodi ba dipolante tša tlhwekišo ya meetse a ditšhila. 5.  Tlhahlo ya Pholisi le Pholisi ka ga Tirišo ya ka pejana ya Dineteweke le Dinolofatši tša Dikgokagano tša Elektroniki 5.1.  Kabinete e dumeletše Tlhahlo ya Pholisi le Pholisi ka ga Tirišo ya ka pejana ya Dineteweke le Dinolofatši tša Dikgokagano tša Elektroniki. 5.2.  Maikemišetšo a Tlhahlo ya Pholisi le Pholisi ke go laela Bolaodi bjo bo Ikemego bja Dikgokagano bja Afrika Borwa (ICASA) go laela melawana ka ga mekgwa le ditshepedišo tša go rarabolla dikgohlano tšeo di ka bago gona magareng ga mong laesense ya tirelo ya neteweke ya dikgokagano tša elektroniki le mong naga ofe goba ofe mo nakong ya go tsenywa tirišong ga dikgokagano tša dineteweke tša elektroniki tšeo le dinolofatši. 5.3.  Go tsenywa tirišong ka bokgoni ga dineteweke tša dikgokagano tša elektroniki ke selo seo se beilwego pele mmušong ka ge o thekga kgato ya naga go ya go ekonomi ya titšithale. C.  Bao ba Thwetšwego MešomongBatho ka moka bao ba thwetšwego mešomong mangwalo a bona a thuto a tlo tiišetšwa le go netefatšwa ka tsela ye maleba.1.  Mohumagatšana Hapiloe Sello bjalo ka Hlogophethiši ya Diphaka tša Setšhaba tša Afrika Borwa. 2.    Boto ya Balaodi bao e sego ba Khuduthamaga ba Sentech:(a)    Mohumagatšana Sedzani Faith Mudau (o thwetšwe gape e bile ke Modulasetulo); (b)    Mohumagatšana Veronica Mmakoma Motloutsi (o thwetšwe gape);(c)    Morena Themba Phiri (o thwetšwe gape);(d)    Mohumagatšana Mapuleng Moropa (o thwetšwe gape);(e)    Ngaka Tshavhuyo Sesane (o thwetšwe gape);(f)    Morena Mbasa Metuse (o thwetšwe gape); (g)    Mmoleledi Nkhumeleni Anderson Mudunungu (o thwetšwe gape);(h)    Morena Luyolo Keyisa; le(i)    Morena Kiruben Pillay. D.  Melaokakanywa1.  Molaokakanywa wa Phetošo wa Mohlagase 1.1.  Kabinete e dumeletše thomelo Palamenteng ya Molaokakanywa wa Phetošo ya Mohlagase.1.2.  Maikemišetšo a Molaokakanywaphetošo ke go:1.2.1.  maatlafatša tema ya Molaodi wa Setšhaba wa Enetši wa Afrika Borwa, .1.2.2.  maatlafatša dipeakanyetšo tše di amanago le mediro ye e nago le dilaesense le yeo e se nago laesense (ye e lokolotšwego);1.2.3.  dira dipeakanyetšo tša magato a nakwana a tlholo ya Modiriši wa Tshepedišo ya Phetišetšo (TSO); le1.2.4.  hlalosa mešomo ya TSO yeo, gareng ga ye mengwe, e akaretšago kabo ya sefala sa kgwebišano ya mohlagase motheong wa mebaraka ye mentši, le go fa phihlelelo go neteweke ya phetišetšo motheong wo o sa kgethollego. 2.  Molaokakanywa wa Phetošo ya Tshepetšo ya Taolo ya Setšhaba (PAMA) wa 2023 2.1.  Kabinete e dumeletše thomelo Palamenteng ya Molaokakanywa wa PAMA wa 2023.2.2.  Maikemišetšomagolo a Molaokakanywa wo ke go kaonafatša kabo ya ditirelo ka go sepelelana bokaone ga methopo ya bašomi, taolo le dipeakanyo tšeo di amanago le yona go ralala le makala a mararo a mmušo. 2.3.  Molaokakanywa wo o tloša gape diphapano tše di sa lokago go taolo ya setšhaba gomme o hlagiša tlhomo ya tlhako ya ditherišano tša kopanelo.3.  Molaokakanywaphetošo wa Tirelo ya Setšhaba wa 20233.1.  Kabinete e dumeletše thomelo Palamenteng ya Molaokakanywaphetošo wa Tirelo ya Setšhaba wa 2023.3.2.  Molaokakanywa wo maikemišetšo a wona ke go hlakiša dikarolo le mešomo ya balaodiphethiši mabapi le Dihlogo tša Kgoro (Di-HoD) gomme o hlagiša maatla a itšego a taolo ao a swanetšego go fiwa di-HoD, mola maatla a maano a swanetše go dula go balaodiphethiši.3.3.  Molaokakanywa wo gape o oketša tema ya Molaodipharephare ka mo Kantorong ya Mopresidente go hloma Hlogo ya Lekgoro la Taolo ya Badiredi ba Tshepedišo ya Mmušo gomme gape o hlakiša tema ye e kgathwago ke Khomišene ya Taolo ya Mošomo wa Badiredi ba Tshepedišo ya Mmušo mabapi le dingongorego.4.  Sethalwa sa Molaokakanywaphetošo wa Dikgokagano tša Elektroniki 4.1.  Kabinete e dumetše go ngwalwa kuranteng ya mmušo Molaokakanywaphetošo wa Dikgokagano tša Elektroniki bakeng sa ditshwaotshwao tša setšhaba. 4.2.  Maikemišetšo a diphetošo tšeo di šišintšwego ke go oketša maemo a phadišano ka lekaleng la dikgokagano tša megala le go theoša ditheko. 4.3.  Diphetošo tša Molao wa Dikgokagano tša Elektroniki di tla dumelela Bolaodi bjo bo Ikemego bja Dikgokagano bja Afrika Borwa go fetofetoga le maemo go laola merero ya phadišano mo sektorong. E.  Ditiragalo tše di Tlago1.  Matšatši a Maikhutšo a Dikolo 1.1.  Kabinete e lakaletša baithuti le barutiši ka moka maikhutšo a mabotse.1.2.  Polokego ya bana ba rena e swanetše go dula e le selo se tlago pele le mo nakong ya maikhutšo a dikolo.2.  Paseka le Ramadaan2.1.  Kabinete e lakaletša barapedi ba Bakriste le ba Mamoseleme tše dibotse ka nako ye ya Paseka le Ramadaan. 2.2.  Kabinete e ipiletša go bao ba tla bego ba ya maeto mo nakong ye ya maikhutšo, go hlompha badiriši ba bangwe ba tsela le go obamela melao ya tsela. Baotledi ba swanetše go otlela ka lebelo leo le dumeletšwego, le go netefatša gore dikoloi tša bona di loketše go ka tsena tseleng, gomme ba se nwe gomme ba otlela. 3.  Khonferentshe ya Dipeeletšo ya Afrika Borwa (SAIC) .3.1.  Mopresidente Cyril Ramaphosa o tla etelela pele go swara ga Afrika Borwa ga SAIC ya bo 5 ka la 13 Moranang 2023 kua Senthareng ya Dikopano ya Sandton kua Johannesburg. 3.2.  Go tloga ka khonferentshe ya mathomo ya dipeeletšo ka 2018, Afrika Borwa e kgonne go goka maitlamo a go beeletša ka ditrillione tše R1,14.. Se se emela dipersente tše 95 tša boitebaganyo bja rena bja mathomo gomme se se fetolela go dipeeletšo go ralala le disektoro tša ekonomi tše dintši. 3.3.  Go maitlamo a dipeeletšo a 152 ao a dirilwego peleng, diprotšeke tše 45 di phethagaditšwe, mola diprotšeke tše dingwe tše 57 ga bjale di sa agwa. Dipeeletšo tše di feleleditše e le difeme tše mpsha, disenthara tša teletšo megala, dipolante tša mohlagase go tšwa letšatšing, megala ya faeba ya optiki ya ka tlase ga lewatle, katološo ya mela ya tšweletšo le kamogelo ya theknolotši ye mpsha.3.4.  Mo Nakong ya Polelo ya Maemo a Setšhaba, Mopresidente o tsebagaditše nepišo ya R2 trilione bakeng sa lekga le leswa la nako ya go kgoboketša dipeeletšo. 4.  Lefelo la Kgwebišano ka Tokologo la Kontinente ya Afrika (AfCFTA) Foramo ya Kgwebo 4.1.  Afrika Borwa e tla swara Foramo ya Kgwebo ya AfCFTA yeo e rulaganyeditšwego gore e direge mo Senthareng ya Dikopano tša Boditšhabatšhaba ya Motse Kapa go tloga ka la 16 go fihla ka la 19 Moranang 2023, ka tirišano le Bongwaledi bja AfCFTA.4.2.  Foramo ya Kgwebo ya AfCFTA e tla šoma bjalo ka sefala sa dikgwebo le babeeletši go kgokagana le balekani ba baswa le bareki, go katološa bogolo bja phihlelelo le go fihlelela mebaraka ye meswa ka disektorong tša bohlokwa tšeo di lemogilwego. 5.  Kgwedi ya Tokologo 5.1.  Afrika Borwa e tla keteka Kgwedi ya Tokologo ka Moranang go laetša phetogo ya naga go tloga mmušong wa kgethollo le kgatelelo go ya nageng yeo e lokologilego ya temokrasi. Lehono, maAfrika Borwa ka moka a ipshina ka tšhireletšo ya Molaotheo, gomme re lokologile go ka ba seo re lego sona le go phegelela ditabatabelo tša rena ka mellwaneng ya molao. 5.2.  Segopotšo ke kgopotšo ya boikgafo bjo bontši bjo bo dirilwego go kgonthiša tokologo ya rena bjo bo lebišitšego dikgethong tša mathomo tša temokrasi tša naga ya rena ka la 27 Moranang 1994, keteko ya dipoelo tša tokologo ya rena le maikemišetšo a rena a kopanelo a go šoma ka maatla kudu go rarolla ditlhohlo tšeo di sa tshwenyanago le naga ya rena le go netefatša gore ga yo a tlogelwago morago.F.  Melaetša1.  DitebogišoKabinete e rata go ka fetišetša ditebogišo tša yona le ditakaletšo tše botse go: Rametlae wa Afrika Borwa, Trevor Noah, yo a thopilego Sefoka sa maemo a godimo sa Erasmus sa Yuropa, seo se mo dirilego rametlae wa pele wa go thopa sefoka se, ka morago ga Charlie Chaplin ka 1965. Sefoka sa Erasmus ke sefoka sa ngwaga le ngwaga seo se abelwago motho ka o tee goba ditheo tšeo di bilego le kabelo e kgethegilego setšong, setšhabeng goba thutamahlaleng ya tša leago kua Yuropa le lefaseng ka moka.baamogedi ba Difoka tša Boetapele bja Basadi ba Afrika bja Mathomo bja Charlotte Maxeke, tšeo di bego di etlilwe pele ke Tona ya Dikamano tša Boditšhabatšhaba le Tirišano, Ngaka Naledi Pandor. Tiragalo ye e lemoga le go hlompha baetapele ba Basadi ba Afrika bao ba ikgethilego bao diphihlelo tša bona, khuetšo, le dikabelo tša bona di tšweditšego pele tlhabollo ya Afrika ka disektorong tša go fapafapana tša setšhaba. Difoka di lemogile gape seabe go tšwetšopele ya boleng bja bong le maatlafatšo ya basadi.Banyana Banyana, ge ba le gare ba itokišeletša tšwelelo ya bona ya bobedi Sebjaneng sa Lefase sa FIFA. Ba tla ya Serbia bakeng sa papadi ya bogwera ka la 10 Moranang 2023.Bafana Bafana bao ba kgonnego go fetela pele go tsenela Sebjana sa Ditšhaba sa Afrika sa 2023 ka morago ga phenyo ya 2-1 ya Liberia ka Monrovia ka la 28 Hlakola 2023. 2.   Matshedišo Kabinete e laeditše matshedišo go ba lapa le bagwera ba: Moemedi Moosa “Mosie” Moolla (88) yo ka 2013 a filwego The Order of Luthuli ka Silifera ka lebaka la mošomo wa gagwe wa go hloka poifo gape o mobotse kudu mo mokgatlong wa tokologo woo gantši o bego o bea bophelo bja gagwe kotsing ye kgolo kudu le ka go emela dikgahlego tša mokgatlo wa tokologo le Afrika Borwa boditšhabatšhabeng. O be a le gare ga balweladitokelo ba Mokgatlo ba 155 bao ba swerwego ka ditatofatšo tša Bofetogedi bjo Bogolo ka Manthole 1956. batho ba bararo bao ba hlokofetšego nakong ya mafula a kua Port St. John’s le mafelong a mabapi.batho ba bahlano bao ba bolailwego le ba bararo bao ba gobetšego ditiragalong tše pedi tše di fapanego tša go thuntšhwa ka Tongaat, KwaZulu-Natal ka la 23 Hlakola 2023.Morena Randall Robison (81), molwela-ditokelo wa Amerika le mothei wa TransAfrica, mokgatlo wa maemo a godimo wa go lotšha ka Washington wo o thušitšego go bopa leswa pholisi ya dinaga tša ka ntle ya United States go itebanya le Afrika Borwa ya mehleng ya kgethologanyo. Kabinete gape e laeditše matshedišo go:mebušo le batho ba India, Pakistan le Afghanistan ka ga tahlegelo ya maphelo ka morago ga tšhišinyego ya lefase yeo e ilego ya ba gona dinageng tšeo.  Dipotšišo:Morena Michael Currin – Seboleledi sa Kabinete sa Motšwaoswere Sellathekeng: 082 462 7896 "
"Pego ya Kopano ya Kabinete ye e swerwego ka Laboraro, 26 Moranang 2023",28 Apr 2023,https://www.gov.za/speeches/statement-cabinet-meeting-26-april-2023-28-apr-2023-0000,https://www.gov.za/nso/speeches/pego-ya-kopano-ya-kabinete-ye-e-swerwego-ka-laboraro-26-moranang-2023-28-apr-2023-0000,"Ditaba tšeo di amago badudi1.    Khonferense ya Dipeeletšo ya Afrika Borwa ya 20231.1.    Kabinete e amogela phihlelelo ya nepo ya go kalatša babeeletši go beeletša R1.2 trilione yeo e beilwego ke Mopresidente Cyril Ramaphosa ka 2018. Maikgafo a peeletšo ao a dirilwego ke Khonferense ya Dipeeletšo ya Afrika Borwa ya bohlano a kgontšhitše mmušo go feta selebanywa seo o bego o ipeetše sona sa R300 bilione.1.2.    Le ge e le gore go na le mošomo wo montši woo o swanetšwego go dirwa go kgonthiša gore Afrika Borwa e boela maemong a yona bjalo ka lefelo la dipeeletšo leo le ratwago ke babeeletši, phihlelelo ya selebanywa sa go kalatša babeeletši go beeletša R1.2 trilione e kgonthiša gore babeeletši ba mo gae le ba lefaseng ka moka ba tshepa gore Afrika Borwa ke lefelo leo ba ka beeletšago go lona.1.3.    Go fihla lehono, diprotšeke tše 82 tšeo di ka bago R170.7 bilione di phethilwe; diprotšeke tše 79 tše di ka bago R514 bilione di gare di a kgatlampana, gomme diprotšeke tše 28 tše di ka bago R132.9 bilione di sa le mathomong a go phethagatšwa. Diprotšeke tše di akaretša go agwa ga difeme tše difsa, go reka didiršwa, dišafote tša meepo tša ka fase le go thoma infrastraktšha ya marangrang a dikgokagano.1.4.    Mmušo o tsene fase ka go šogana le ditlhohlo tša go thibela dipeeletšo tšeo naga e lebanego le tšona bjalo ka mošomo wa go kalatša babeeletši go beeletša R2 trilione ya dipeeletšo ge karolo ya bobedi ya go kalatša babeeletši go beeletša ka nageng e thoma.2.    Kgorotsheko ya Bosenyi ya Boditšhabatšhaba2.1    Kabinete e kgonthiša go kgatha tema ga Afrika Borwa ka go Kgorotsheko ya Bosenyi ya Boditšhabatšhaba (ICC), gomme e kgonthiša gore re dula re le leloko la Molao wa Roma.2.2    Afrika Borwa e tla tšwela pele go thekga go matlafatša diinstitušene tša mmušo wa lefase, gomme re tšwela pele go lwela phethagatšo ya molao wa boditšhabatšhaba wa go lekana gape wa go swana.2.3    Mopresidente o thwetše Komiti ya Sehlopha sa Ditona (IMC) yeo etilwego pele ke Motlatšamopresidente yeo e lebelelago gore go ka šoganwa bjang le   taba ye. 3.    Foramo ya Lefelo la Kgwebo la go Lokologa la Kontinente ya Afrika3.1    Afrika Borwa e swere mmogo Foramo ya Kgwebo ya AfCFTA ya mathomo ka Motsekapa go tloga ka la 16 – 18 Moranang 2023 ka maikemišetšo a go potlakiša phethagatšo ya AfCFTA le go hlohleletša kgwebo le dipeeletšo. Baemedi ba e ka bago 1000 go tšwa kontinenteng ya Afrika ka bophara ba tsenettše Foramo.3.2    Dipoledišano mo tiragalong ya matšatšing a mararo yeo e bego e nepiša makala a ekonomi go swana le a difatanaga, a dihlare, a temo le didirišwa tše ditala tša temo, mokgopa le dieta, dinamelwa le infrastraktšha ya lotšistiki, le ekonomi ya titšitale, go akaretša kgwebo ya titšitale. 3.3     Go matlafatša bokgoni bja tšweletšo bja Afrika mo makaleng ka moka a ekonomi go lemogilwe ka bophara bjalo ka senyakwa sa phethagatšo ya katlego ya AfCFTA. Go dirilwe boipiletšo go lekala la praebete go lebelela dibaka tša go oketša dipeeletšo tša mohola tša selete le kgodišo ya bokgoni bja tšweletšo ya gae go oketša thekišo ya ditšweletšwa ka Afrika le ditirelo tšeo di dirilwego ka Afrika.4.    Lesolo la Taolo ya Nyakego ya Mohlagase4.1 Wo mongwe wa mekgwa ye bonolo woo ka moka re ka thušago ka wona gore mabone a dule a tuka ke go fokotša tšhomišo ya mohlagase, kudu nakong ya tšhomišo ya godimo ya mohlagase, gantši go tloga ka 5pm go fihla ka 9pm, bjalo ka karolo ya mananeo a Taolo ya Mafelo a Nyakego. Ka go fokotša tšhomišo ya rena ya mohlagase re ka hlola maemo ao a tla holago batho ka moka ao a fokotšago kgatelelo go kriti ya mohlagase le go boloka tšhelete ya ka lapeng ntle le go ama tšweletšo ya kgwebo goba boleng bja bophelo.  4.2 Kabinete e ipiletša go mang le mang go thuša go boloka mohlagase ka go o šomiša ka hlokomelo ge Eskom e sa šogana le go hwettša Batšweletši ba Mohlagase ba go Ikema go tšweletša maatla a mohlagase.4.3 Ditekanyetšo tša Taolo ya Mafelo a Nyakego ke maitemogelo a lefase ka moka gomme se se bontšhitše gore se a šoma go fokotša nyakego nakong ya tšhomišo ya godimo ya mohlagase le go godiša tsheketšo ya mohlagase. 4.4 Re bontšhitše se nakong ya Sefoka sa Lefase sa 2010. Maikemišetšo ke gore mmogo re swanetše go boloka mohlagase ka go tima didirišwa tšeo di sego bohlokwa, go šomiša setofo sa gase go apea, go tsenya dikloupo tša mabone tša go seketša mohlagase, le go tima didirišwa tša go swana le dikisara ge di sa šomišwe.4.5 Selebanywa ke go bolokwa maatla a mohlagase a 1000MW, ao a lekanago le legato la pele la kgaotšo ya mohlagase.4.6 Kabinete e lemoga gore palo ye kgolo ya bareki e dutše e kgatha tema mananeong a Lefelo la Nyakego la Eskom, gomme e ipiletša go bakgathatema ka moka go tšwa go bareki ba kgwebo, intasteri le magae go lemoga boipiletšo gomme ba tsenele Lesolo la Taolo ya Lefelo la Nyakego.5. Phihlelelo ya Meetse 5.1 Kabinete e amogela go bulwa ga Letamo la go Hlwekiša Meetse la Spring Grove ka Rosetta le Letamo la Bruntville bjalo ka karolo ya Kabo ya Meetse a Mantši ya Greater Mpofana ka Mooi River, Seleteng sa uMgungundlovu ka KwaZulu-Natal. 5.2 Protšeke ye e tšweletša kabo ya meetse a go tshepegala le seriti go badudi ba 130 000 mo seleteng, gammogo le dikholego tša leago le ekonomi tšeo di elago go tšwa go kabo ya meetse.5.3 Kabinete e lemogile gape gore go na le tšwelopele go Protšeke ya Meetse ya Giyani, ka metsemage ye 24 go tšwa go ye 55 yeo e utollotšwego gore ba holega go tšwa protšekeng ye kgauswanyana ba tla hwetša meetse.6. Molao wo o Mpshafaditšwego wa Dikgetho 6.1 Kabinete e amogela go saenelwa go ba molao ga Molaokakanywa wo o Mpshafaditšwego wa Dikgetho ke Mopresidente Ramaphosa. Molao wo o mpshafaditšwego o fa boitshepo bja molao bjoo bo nyakegago go beakanyetša naga go Dikgetho tša Kakaretšo tša 2024. 6.2 Molao wa Dikgetho o akaretša bonkgetheng ba go ikema bjalo ka bakgathatema dikgethong tša Lekgotla la Maloko a Palamente le tša lekgotlatheramelao la diprofense.6.3 Molao wo o Mpshafaditšwego o katološa go kgatha tema dikgethong le dikgethong tša boetapele go badudi ba Afrika Borwa ka ntle ga mekgatlo ya dipolotiki ka go Lekgotla la Maloko a Palamente le lekgotlatheramelao la diprofense.7. Letšatši la Tokologo  7.1 Meketeko ya go fapana ya letšatši la tokologo e swerwe go phatlalala le naga maabane, 27 Moranang 2023 e re gopotša gore boitsebo bja rena bja setšhaba bja go swana, bo theilwe mo go go hlomphana ga rena le lerato la rena la boikgantšho go naga ya rena.7.2 Segopotšo sa Letšatši la Tokologo sa Bosetšhaba, seo se bego se le Mmasepaleng wa Selete wa Dr Kenneth Kaunda ka Profenseng ya Leboa Bodikela, se swerwe ka fase ga morero “Go Kopanya le go Šireletša Dikholego tša Temokrasi” 7.3 Letšatši la Tokologo la 2023 le sepelelana le matswalo a bo 27 a phethagatšo ya Molaotheo gomme le dira Mengwaga ye 29 ya Tokologo.8. Dikamano tša Boditšhabatšhaba 8.1 Mopresidente Cyril Ramaphosa o amogetše Mopresidente wa Namibia Hage Geingob nakong ya Ketelo ya Semmušo yeo maikemišetšo a yona e lego go matlafatša segwera sa kgale sa dinaga tše tše pedi.8.2 Dipoledišano gare ga Dihlogo tša Dinaga tše pedi le baromiwa ba Ditona bao ba nepišago go setswalle sa mahlakore a mabedi, tirišano gare ga dinaga tša rena tše pedi ka ga ditaba tša lefase le tirišano ya kgwebo le dipeeletšo. Setswalle se se tla matlafatšwa gape ke go swarwa ga foramo ya kgwebo gare ga dikhamphani go tšwa dinageng tše pedi ka Namibia moragagonyana ngwageng wo. 8.3 Mopresidente Cyril Ramaphosa o amogetše Mopresidente wa Finnish Sauli Väinämö Niinistö ka la 25 Moranang ka Ketelo ya Semmušo. Segwera gare ga Afrika Borwa le Finland ke sa go tsenelela gomme se hlotšwe ke thekgo ya Finlands go mekgatlo ya tokologo ya Afrika Borwa.8.4 Segwera gare ga dinaga tše pedi se gotše gannyane gannyane go tloga ka 1994, gomme Finland e beeleditše go feta R2 bilione ka Afrika Borwa mo mengwageng ye meraro ya go feta.9. Go ntšha maAfrika Borwa le Dinaga tše Dingwe ka Sudan9.1 Kabinete e amogela pego yeo e tšweletšago go ntšha ga bothata eupša ga katlego ga maAfrika Borwa go tšwa ka Sudan moo go nago le thulano ya badudi le badudi ba dinaga tše dingwe.9.2 Kgoro ya Dikamano tša Boditšhabatšhaba le Mašole a Lefaufaung a Afrika Borwa ba šomile mmogo go tliša maAfrika Borwa gae ba bolokegile.9.3 Mošomo wa go ntšha maAfrika Borwa o thušitše gape badudi ba Angola, Namibia, Zimbabwe, Lesotho le Brazil.9.4 Kabinete e leboga mmušo wa Egepeta ka go thekga mošomo wa rena wa go ntšha badudi le United Arab Emirates ka go ntšha moAfrika Borwa o tee woo gonabjale a thušwago ke mošomo wa rena ka Jeddah go boa gae. Go na le maAfrika Borwa a mahlano ao a sa lego ka Sudan ka gore ka nako ya go ntšha ba bangwe ba be ba se a ikgokaganya le kantoro ya botseta ya rena. Kabinete e ipiletša gape go maAfrika Borwa go tsebiša Dikantoro tša Botseta tša rena ka go ba gona ga bona ge ba tšea maeto ka moše wa mawatle le ge e le ka mabaka a makhutšo.9.5 Kabinete e boeleditše boipiletšo bja go fediša dithulano ka Sudan gomme e ipiletša gore go be le khutšo le šebešebe gare ga mekgatlo ye e amegegago dithulanong, go latela nepo ya Kopano ya Afrika (AU) ya go bea marumo fase mo kontinenteng.10. Peeletšo go Didirišwa tša Thuto ya GodimoKa la 24 Moranang Tona Nzimande o butše meago ye mebedi ka Yunibesithing ya Western Cape (UWC) yeo e thekgilwego ka ditšhelete ke Thekgo ya Bokgoni ya Infrastraktšha ya Kgoro, le Lenaneo la Tlhabollo la Sibusiso Bengu:a.    Moago wa Lefapha la Thuto wo mofsa (wo o tsebegago bjalo ka Protšeke ya Lekala la Thuto la Khamphase ya Borwa) – R268.659 milione yeo e thekgwago ke bobedi IEG le SBDP e šomišwe go mpshafatša moago wo o lego gona woo pele o bego o šomišetšwa Khemistri, Mmetse, Disaense tša Khomphutha le Lefapha la Dipalopalo. b.    Bodulo bja Unibell – R670 milione yeo e  thekgwago ke kadimo ya IEG le DBSA go aga madulo a maloa a 2720 a mabato a mane mo plokong ye nngwe le ye nngwe, gomme diploko tše tshela di agilwe thoko mo Belhar, kgauswi le khamphase ye kgolo ya Belville.Protšeke ya Bodulo bja Unibell e kgonagaditšwe ke maitapišo mmogo le go kgatha tema ga IEG ya Kgoro ka R236 milione (35%) le ditšhelete tša UWC (35%) tšeo di okeditšwego ke thekgo ya dikoloto go tšwa go DBSA (35%). Ka la 21 Moranang 2023, Tona Nzimande o butše meago ye mebedi le Hapo ya IT ka Mthata mo Yunibesithing ya Walter Sisulu yeo e thekgilwego ka ditšhelete ke Thekgo ya Bokgoni ya Infrastraktšha (IEG) le Lenaneo la Tlhabollo la Sibusiso Bengu (SB – DP). Meago ye e mo Tseleng ya Nelson Mandela le lefelo la phethagatšo la Zamukulungisa:a.    Molo wa go Ruta wa Bohlabela – R25.971 milione o ke IEG o šomišeditšwe go phetha mpshafatšo ya diholo tša go rutela tše 19 le diphapoši tša dithutwana tše 13 tšeo di šomišetšwago go ruta le go ithuta mo lefelong la phethagatšo la Tsela ya Nelson Mandela.b.    Madulo a Baithuti – R52.799 milione ao a thekgilwego ke IEG a šomišitšwe go phetha mpshafatšo ya madulo a baithuti a KTC le KGB ka palomoka ya malao a 314 mooo lefelong la phethagatšo la Tsela ya Nelson Mandela.c.    Hapo ya IT – R14.135 milione yeo e thekgilwego ke SB – DP gomme e šomišitšwe go phetha kago ya hapo ya IT yeo e tla šomišwago bjalo ka sekgoba seo se tla šomišetšwago dilo tše dintši go baithuti le bafahloši mo lefelong la phethagatšo la Zamukulungisa.11. Diphetho tša Kabinete Bao ba Thwetšwego Mešomong Batho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba.1.    Morena Siyabonga Charles Zama bjalo ka Motlatšamolaodimogophethiši (DDG): Mpshafatšo ya Mekhukhung le Madulo a Tšhoganetšo ka Kgorong ya Madulo a Batho. 2.    Mohumagadi Zenkosi Dumile Mhlongo bjalo ka DDG: Pholisi ya Dinyakišišo, Mokgwa le Peakanyo ka Kgorong ya Madulo a Batho.   3.    Morena Jabulani Hugh Hlatshwayo bjalo ka DDG: Theknolotši ya Tshedimošo le Dikgokagano ka Kgorong ya Toka le Tlhabollo ya Molaotheo. 4.    Morena Dipepenene Serage bjalo ka DDG: Tšweletšo ya Temo, Maphelo le Tšhireletšo ya Dijo le Taolo ya Masetlapelo ka Kgorong ya Temo, Tsošološo ya Naga le Tlhabollo ya Dinagamage. 5.    Mohumagadi Hlengiwe Bhengu bjalo ka Mohlankedimogolo wa Ditšhelete ka go Kgoro ya Dikamano le Tšhomišano ya Boditšhabatšhaba.6.    Mohumagadi Lucy Bele bjalo ka CFO ka go Kgoro ya Madulo a Batho. Kabinete e dumelelane gape le batho ba bao ba thwetšwego mešomong Balaodibagolo ba Diboto ba Khomišene ya Dinyakišišo tša Meetse (a)     Ngaka Rethabile Melamu (Modulasetulo);(b)     Ngaka Harrison Pienaar (Motlatšamodulasetulo);(c)    Prof Nnenesi Kgabi(d)    Morena Willem Baird(e)    Moatebokatha. Reinette Mary Rosey;(f)    Prof Aldo Stroebel;(g)    Morena Zama Portia Dlamini;(h)    Ngaka Tendai Sawunyama;(i)    Mohumagadi Nkuli Mxenge-Mayende; le(j)    Mohumagadi Megan SchalkwykBoto ya Khomišene ya Lothari ya Setšhaba (a)    Mohumagadi Beryl Ferguson;(b)    Mohumagadi Precious Mvulane;(c)    Morena Willie Hofmeyr;(d)    Morena Tembinkosi Bonakele;(e)    Morena Lionel October; le(f)    Morena Irene Ramafola Maloko a Maphelo a Meepeong le Khansele ya Tšhireletšo (a)    Morena David Msiza (Modulasetulo);(b)    Morena Xolile Mbonambi;(c)    Ngaka Lindiwe Ndelu;(d)    Morena Divhudza Victor Mahwasane;(e)    Mohumagadi Constance Titi Kekana (Leloko le Lengwe);(f)    Ngaka Dipalesa Mobokoto (Leloko le Lengwe);(g)    Morena Mthokozisi  Zondi;(h)    Morena Thabo Ngwenya (Leloko le Lengwe);(i)    Morena Masibulele Naki;(j)    Mohumagadi Naledi Tsipane (Leloko le Lengwe(k)    Mohumagadi Melanie Roy;(l)    Morena Victor Radebe (Leloko le Lengwe);(m)    Morena Nicolaas Van Rooyen;(n)    MrorenaJ White (Leloko le Lengwe);(o)    Moatebokatha. Paul Mardon;(p)    Morena Johan Du Toit Boning (Leloko le Lengwe); (q)    Morena Phuthuma Manyathi;(r)    Morena Gabriel Nkosi (Leloko le Lengwe);(s)    Ngaka Thuthula Balfour;(t)    Morena Vijay Nundall;(u)    Morena Stuart Sepetla;(v)    Morena Ronald Mafoko;(w)    Morena Joseph Phakathi (Leloko le Lengwe);(x)     Mohumagadi Letisha van der Berg; and (y)    Ngaka Joseph Matjila (Leloko le Lengwe). A.    Ditiragalo tše di tlago 1.    Kgwedi ya Afrika 1.1.    Afrika Borwa e tla keteka Kgwedi ya Afrika le Letšatši la Afrika ka Mopitlo 2023, mmogo le kontinente ka moka. Ka la 25 Mopitlo 2023, Afrika e tla keteka matswalo a bo 60 a Mekgatlo ya Kopano ya Afrika (OAU).1.2.    Kgwedi ke sebaka sa go godiša kopano ya Afrika, tsenelano ya go tsenelela ya selete le go ikgafa gape go Afrika go nepo ya go swana. Kabinete e ipiletša go maAfrika Borwa ka moka go šoma mmogo le go phegelela go aga kontinente ye e kopanego kudu gape ya katlego.2.    Difoka tša Setšhaba 2.1.    Mopresidente Cyril Ramaphosa o tla aba Difoka tša Setšhaba go maAfrika Borwa le badudi ba dinaga tše dingwe ka la 28 Moranang 2023. Difoka tša Setšhaba ke difoka tša godimo go feta ka moka tšeo naga e di abelago badudi ba yona badudi ba dinaga tše dingwe ba bohlokwa bao ba kgathilego tema go kaonafatšeng temokrasi gomme ba dirile khuetšo ye kgolo mo go kaonafatšeng maphelo a maAfrika Borwa.2.2.    Difoka tša Setšhaba di lemogile gape tema yeo e kgathilego ke batho bao ba itšego mo go ageng Afrika Borwa ya go hloka semorafe, ya go se gatelele basadi, ya temokrasi le katlego bjale ka ge go boletšwe ka go Molaotheo.3. Dikgetho tša Tekanetšo 3.1 Ka Mopitlo, dikgoro tša mmušo di tla aba Dikgetho tša Tekanetšo tša bona Palamenteng.  3.2 Dikgetho tša Tekanetšo di kopanya tshekatsheko ya phethagatšo ya kgoro nakong ya ngwaga wa ditšhelete wa go feta gammogo le maano a yona a go phethagatša maikgafo ao a boletšwego ke Mopresidente ka go Polelo ya Maemo a Setšhaba.3.3. Kabinete e ipiletša go badudi go latela ka tlhokomelo dikgetho tša tekanetšo go bona ka moo dikgoro tša maleba di tla nepišago kabo ya ditirelo mo nakong ye e tlago. 3.4 Ka la 4 Mopitlo 2023, Tona ya Madulo a Batho Mohumagadi Mmamoloko Kubayi o tla eta pele Imbizo le Pontšho ya Ditirelo ka Soweto bjalo ka karolo ya go thoma Kgetho ya bona ya Tekanetšo ka la 10 Mopitlo 2023. 3.5. Tiragalo ye e tla šogana le ditlhohlo ka go potfolio ya Madulo a Batho yeo badudi ba selegae ba itemogelago tšona gammogo le go godiša mananeo a lekala ao a holago ditšhaba go tšwa go potfolio. 4. Letšatši la Bašomi 4.1 Letšatši la Bašomi le tla gopolwa ka Mošupologo, 01 Mopitlo 2023, go lemoga tema ye bohlokwa yeo bašomi ba e kgathago go aga ekonomi le setšhaba tšeo di bonwego ka go Leano la Tlhabollo ya Setšhaba.4.2 Letšatši la Bašomi le re dumelela go tšweletša seo bašomi ba se bunnego nakong ya mengwaga ye 29 ya tokologo le go utolla ditlhohlo tšeo bašomi ba lebanego le tšona mo ekonoming ye e hlotšago. 4.3 Ke gape letšatši la rena go ikgafa gape go dira se sengwe le se sengwe seo re ka se kgonago go hlola dibaka go dimilione tša bašomi ba Afrika Borwa bao ba sa šomego gomme ba palelwa ke go šomiša mabokgoni a bona goba go fepa bona le bao ba lego kgauswi le bona.4.4 Boikgafo bja mmušo go kaonafatša maemo a mešomong le tekatekano mo mmarakeng wa mošomo bo bonala go dimpshafatšo tše bohlokwa go Molao wa Go Lefa Dikgobalo tša Mešomong le Malwetši le Molao wa Tekatekano ya go Thwala woo o saenetšwego kgauswanyana go ba molao ke Mopresidente Cyril Ramaphosa. 5. Letšatši la Tokologo ya Bobegaditaba bja Lefase 5.1 Afrika Borwa e tla ba le lefase ka moka ka go keteka Letšatši la Tokologo ya Bobegaditaba bja Lefase ka la 3 Mopitlo 2023. Letšatši le re fa sebaka sa go keteka le go lekola maemo a tokologo ya bobegaditaba mo ditšhabeng tša rena gammogo le ditlhohlo tšeo bobegaditaba bo lebanego le tšona le tema yeo e kgathwago ke bobegaditaba bjo bo fetogago ka lebelo mo ditšhabeng tša rena.5.2 Bobegaditaba bjo bo lokologilego ke karolo ye bohlokwa ya temokrasi ye nngwe le ye nngwe, gomme re tla tšwela pele go kgonthiša gore bobegaditaba bo lokologile go bega ka nepagalo, ka toka le ka go ikema.6. Sefoka sa Lefase sa Kgwele ya Diatla 6.1 Ge go šetše matšatši a ka fase ga 100 pele ga go thoma ga phadišano ya Sefoka sa Kgwele ya Diatla seo se tlogo swarwa ka mabung a Afrika ka la 28 Mosegamanye go fihla ka la 6 Phato, Kabinete e ipiletša go naga go keteka gape bjalo ka monggae wa tiragalo ya boditšhabatšhaba. 6.2 Ge Sefoka sa Lefase sa Kgwele ya Diatla se swarwa ka Motsekapa, Afrika Borwa e tla lemogwa ka bokgoni bja yona ka go swara ditiragalo tše dikgolo ka katlego go akaretša ya kgauswanyana ya Formula E Cape Town ePrix.6.3 Thuto yeo go ithutilwego yona ya go swara ditiragalo tše e kopantšwe go peakanyong ya rena go kgonthiša gore barati ba dipapadi le baeng mo mawatleng a rena ba dula ka go iketla le polokego.6.4 Kabinete e ipiletša go mang le mang go thekga lesolo la Malabohlano a Kgwele ya Diatla leo le hlohleletšago go apara diaparo tša bona tša thekgo Labohlano le lengwe le lengwe go bontšha thekgo go sehlopha sa Kgwele ya Diatla sa Setšhaba sa Afrika Borwa seo se tsebegago ka Spar Proteas.7.    Kopano ya 16 ya Khonferense ya Mekgatlo (COP 16) go Kopano ya Basel7.1 Afrika Borwa e tla kgatha tema go COP 16 ya Kopano ya Basel yeo e tla swarwago Geneva, Swirtzerland go tloga ka la 01 – 02 Mopitlo.7.2 Kopano ya Basel e diretšwe go tšhireletša maphelo a batho le tikologo kgahlanong le ditlamorago tše dimpe tšeo di ka tšwago go mosepelo wa dilahlwa tše kotsi. Afrika Borwa e dumetše go kopano ye ka la 5 Mopitlo 1994.7.3 Kabinete e dumeletše taolelo ya ditherišano ya Afrika Borwa ya COP 16 go Kopano ya Basel. 7.4 COP 16 e tla swarwa gotee le kopano ya bo 11 ya Khonferense ya Mekgatlo go Kopano ya Rotterdam go Tshepedišo ya Tumelelo ya Tsebo ya Pele ya Dikhemikhale tša Kotsi tše di Itšego le Go bolawa ga Dikhunkhwane ka Kgwebo ya ka Gare.7.5 Tumelelano ye e godiša maikarabelo a go abelana le tirišano gare ga mekgatlo mo kgwebong ya boditšhabatšhaba ya dikhemikhale tša kotsi. Afrika Borwa e dumeletše ditumelelano tše ka gore di na le ditlamorago tše dibotse tša tikologo le maphelo a batho.Melaetša 1.    Ditebogišo Kabinete e lebogiša le go lakaletša tše dibotse:  Balapa le bagwera ba naledi ya jazz Hugh Masekela. Bra Hugh o hlomamišitšwe go Segopotšo sa Batsebalegi sa Ertegun ka New York. Rammino yo a hlokafetšego wa moAfrika o na le bao ba hlomamišitšwego ba go swana le Louis Armstrong, Nat “King” Cole le Miles Davis.Kabinete e amogela gape HOT 102.7FM ka go hlomphiwa go makgaolakgang ka magorong a mane mo go Difoka tša Radio tša Moletlo wa New York wa 2023 ka Amerika, tšeo di ketekago baraloki ba intasteri go tšwa dinageng tše 30.2.    Mahloko Kabinete e romela melaetša ya mahloko go balapa le bagwera ba: Morena Harry Belafonte, moopedi wa moAmerika yo a tumišwago lefaseng ka moka, modiragatši le molweladitokelo. E be e le molweladitokelo wa tsebo wa ditokelo tša batho tša maAmerika a Bathobaso gomme o gokile šedi ya lefase go twantšho ya kgethologanyo.O kgathile tema ye bohlokwa go thakgoleng mešomo ya boditšhabatšhaba ya baopedi ba Afrika Borwa Miriam Makeba le Hugh Masekela, yeo e utollotšego lefase la melodi, dihamoni le merethetho yeo e kgokagantšhitšego dikarolo ka moka tša bophelo ka Afrika Borwa, gape se bohlokwa, ntwa ya rena ya tokologo.Morena Tiego Moseneke, ramolao wa maemo a godimo, rakgwebo le molwelatokologo wa moithuti wa maloba.  Morena Mbulelo Musi, radipolotiki le mošomi wa uMkhonto We Sizwe, karolo ya balwelatokologo ba Phupu 16 1976, mošomi wa mmušo wa bokgoni bjo bogolo, le seboledi sa bokgoni yoo a šometšego mmušo ka botshepegi.Tonakgolo ya maloba ya Freistata Beatrice Marshoff, yoo a šometšego batho ba Afrika Borwa ka botshepegi mo dikarolong tše dintši mo mošomong wa gagwe wa nako ye telele. Loyiso Nkohla, molweladitokelo tša setšhaba yoo a kgafetšego bophelo bja gagwe mo go kaonafatšeng maphelo a ditšhaba tšeo di sa hlokomelwego tša metsosetoropo ya Kapa Bodikela. O bolailwe ge a be a kgokaganya setšhaba gore batho bao ba dulago kgauswi le diporo ba hudušwe go beakanyetša gore go bušetšwe ditirelo tša ditimela. Kabinete e laetše maphodisa go swara batho bao ba bolailego Morena Nkohla. Kabinete e lakaletša bao ba gobetšego nakong ya titagalo yeo gore ba welwe ke maruru.Malapa a Ngobile Zulu, wa mengwaga ye mehlano le mogwera wa gagwe Tshiamo Ramanye wa mengwaga ye tshela, bao ditopo tša bona di hweditšwego di ripilwe ditho ka Soweto ka Labone, 20 Moranang 2023. Kabinete e tshwela ka mare babolai bao ba setlhogo gomme e ipiletša go setšhaba go thuša maphodisa go hwetša babolai. Ge go na le yoo a nago le tshedimošo ba kgopelwa go leletša Mogala wa thibelo ya Bosenyi go 08600 10111.   Maloko a seswai a lapa la Memela go tšwa Motsesetoropong wa Imbali ka Pietermaritzburg bao ba thuntšitšwego gammogo le basadi ba babedi bao e bego e le baeng ka legaeng la bona ka Labohlano la 21 Moranang 2023.Kabinete reta maphodisa ka go latišiša ka bjako bagononelwa bao, le go hwetša dithunya tše tharo. Mogonelelwa o tee o thuntšhitšwe le go bolawa ge a be a thuntšhana le maphodisa ka Labohlano, 21 Moranang 2023. Mogogonelwa wa bobedi o gobaditšwe gomme a swarwa mola o mongwe a tšhabile. Dipotšišo: Morena Tyrone Seale – Seboleledi sa Motšwaoswere sa Mmušo Mogala: 083 5757 440"
Polelo ya Kopano ya Kabinete ya Laboraro la 10 Mopitlo 2023,11 May 2023,https://www.gov.za/speeches/statement-outcomes-cabinet-meeting-10-may-2023-11-may-2023-0000,https://www.gov.za/nso/speeches/statement-outcomes-cabinet-meeting-10-may-2023-11-may-2023-0000,"A.    Merero ye Bohlokwa Seemong sa Bjale1.    Mopitlo 10 – Ngwaga wa bo 29 wa go Bewa Setulong ga Mopresidente yoo a Kgethilwego ka Tsela ya Demokrasi 1.1.    Kopano ye ya Kabinete e bile gona ka letšatši leo go felago mengwaga ye 29 mola Mopresidente Nelson Mandela a ilego a bewa setulong bjalo ka Mopresidente wa mathomo wa Afrika Borwa ya demokrasi ka la 10 Mopitlo 1994. Morago ga mengwaga ye makgolo a mararo le seripa ya bokoloneale le kgethollo fao gore motho a hwetše ditirelo tša motheo a swanetše go be a le wa mmala o itseng, Afrika Borwa ya demokrasi e beile dinepo tša tlhabollo tšeo di akaretšago go fihlelela setšhaba seo se atlegago, se sa kgethollego go ya ka mmala, ka bong, ebile se lekalekanago. 1.2.    Le ge e le gore go bile le diphihlelelo tše ntšhi tšeo di fihleletšwego esale go tloga ka 1994, go sa na le tše ntšhi gape tšeo di hlokago go dirwa gore re fihlelele dinepo tša naga tša tlhabollo. 1.3.    Panka ya Resefe ya Afrika Borwa e lokolotše ditšhelete tša pampiri le tša tšhipi tšeo di mpshafaditšwego, tšeo di ketekago demokrasi ya rena ya semolaotheo gape le go ba segopotšo go Madiba yoo re mo ratago. 2.    Samiti ya Maphelo ya Mopresidente 2.1.    Samiti ya Bobedi ya Maphelo ya Mopresidente, yeo e bego e swerwe ka la 4-5 Mopitlo 2023, e ile ya bea šedi ya yona go dikokwane tše senyane tša Kgohlagano ya Maphelo ya Mopresidente ya 2019: merero ya bašomi; phihlelelo ya meriana, meento le ditšweletšwa tša maphelo; mananeokgoparara; dipoledišano le lekala la praebete; tlhokomelo ya maphelo ya boleng; dikaonafatšo tša taolo ya ditšhelete tša lekala la setšhaba; pušo le boetapele; dipoledišano le setšhaba; boitokišetšo bja mananeo a tshedimošo le leuba. 2.2.    Ye nngwe ya dipoelo tša Samiti e bile boikgafo bjoo bo mpshafaditšwego bja go phethagatša Inšorentshe ya Maphelo ya Bosetšha (NHI). Se ke karolo ya lenaneo la go fokotša diphapano ge go etla phihlelelong ya ditirelo tša maphelo ka go fediša morwalo wa ditefelo ge go hwetšwa ditirelo tša maphelo. 2.3.    Kabinete e amogela go fetišwa ga mekgwa yeo e hlokegago go lokiša lenaneo la maphelo ka leswa le go akgofiša diphetogo tša NHI. Se se batametša lenaneo la rena la maphelo tabeng ya go šomela MaAfrika Borwa bokaone. 3.    Enetši 3.1.    Mmušo o šoma le Eskom ka sekgauswi go akgofiša go lokišwa ga diyuniti tšeo di hlotšego Legato la bo 6 la kgaotšo ya mohlagase mo matšatšing ano yeo e ditelago tšwelopele ya lenaneo la go kaonafatša tšhireletšo ya mohlagase ka nageng. 3.2.    Mošomo woo o tseneletšego o gare o a dirwa ka Eskom go oketša Sekao sa Eskom sa Go ba gona ga Mohlagase ka ditokišo tše bohlokwa, go šomiša ka botlalo di-Open Cycle Gas Turbines, go hwetša maatla a tšweletšo ya mohlagase a tlaleletšo go tšwa dipeeletšong tša praebete ka dimpshafatšong, gape le go oketša temošo ya go kaonafatša Taolo ya Nyakego ya ka Thoko go tšwa badirišingbagolo ba mohlagase le go tšwa go malapa. 3.3.    Ditiro tša go senya di tšwela pele go tshwenya mananeokgoparara a Eskom, gomme ka go realo go thwalwa ga maloko a SANDF a 880 go leta ditiši tše mmalwa tša mohlagase tša Eskom ke karolo ya mekgwa ya go thibela maitekelo a go wiša mararankodimagolo a bosetšhaba a mohlagase. 3.4.    Kabinete e amogetše sephetho sa go dira boipobolo go kahlolo yeo e sa tšwago dirwa ya Kgorokgolo ya Tsheko ya Pretoria yeo e laetšego Eskom go se kgaotše mohlagase wa ditheo tša setšhaba tšeo di akaretšago dikolo, dikliniki, maokelo, le ditiši tša maphodisa, ka ge se se ka ba le ditlamorago.3.5.    Kabinete e duma go lemoša MaAfrika Borwa go tšwela pele go boloka mohlagase go iša nepong ya bosetšhaba ya go boloka 1 000MW. 4.    Tlhabollo ya Mananeokgoparara 4.1.    Lesolo la Afrika Borwa la mananeokgoparara ka nepoya go tsošoloa ikonomi le go hlola mešomo le tšwela pele go kgwahlelela. Ka go realo, Tona ya Dinamelwa, Mme Sindi Chikunga, o thakgotše Protšeke ya Pharakano ya Ditsela ya Ashburton ya go ja R2.4 bilione ka Mmasepaleng wa Msunduzi ka KwaZulu-Natal, yeo e tlo kaonafatšago go sepetšwa ga merwalo gabonolo go tloga Boemakepeng bja Durban go tsena ka nageng le go ya ka tikologong ya SADC. 4.2.    Tona ya Mešomo ya Setšhaba le Mananeokgoparara, Morena Sihle Zikalala o neelane ka maemakepe a mannyane a 13 ao a mpshafaditšwego ka tsela ya Lenaneo la Tokišo ya Maemakepe a Mannyane la mmušo la go ja R501 milione. Mpshafatšo ya maemakepe a e tla oketša go šoma bokaone ga ona gape le go hlankela lekala la boreahlapi la selegae bokaone, mmogo le makala a mangwe ka diikonoming tša selegae. 5.    Ketelo ya Peoleihlo ka Jagersfontein 5.1.    Motlatšapresidente, Paul Mashatile o bile le ketelo ya peoleihlo go la Jagersfontein ka Mmasepaleng wa Selegae wa Kopanong ka Seleteng sa Xhariep ka Freistata. Go bile le dikarabo mabapi le kabo ya meetse yeo e phethagetšego ebile yeo e lekalekanago, le khudušo ya maloko a setšhaba ao a amilwego ke masetlapelo ao a hlotšwego ke ge lebota la letamo le phatloga. 5.2.    Kabinete e ipileditše go dikhamphani ka moka tša meepo go ngwadiša matamo a tšona a go tšhela mašaledi a dirafša goba a go tšhela ditšhila tša go tšwa ka moepong lenaneongtshedimošo la Kgoro ya Meetse le Kelelatšhila gore go netefatšwe gore a latela melawana ya polokego ya matamo. 5.3.    Kgoro ya Meetse le Kelelatšhila gabjale e mpshafatša lenaneotshedimošo la matamo ka moka a go tšhela mašaledi a dirafša goba a go tšhela ditšhila tša go tšwa ka moepong ka mo nageng ao a latelago dinyakwa tšeo di tlo bitšwago “Matamo ao a Nago le Kotsi go Polokego”. Go hwetša tshedimošo ya tlaleletšo ka ga matamo a go tšhela mašaledi goba ditšhila tša ka moepong, romela imeile go greylingjm@dws.gov.za.  6.    Indaba ya Boeti ya Afrika 6.1.    Indaba ya Boeti ya Afrika ya 2023 e gare e tšwela pele go la Inkosi Albert Luthuli International Convention Centre ka Durban, ka dikemedi tša go fapafapana tša indaseteri ya boeti, tšeo di emetšego dinaga tša go feta 20 tša Afrika tšeo di kgathago tema ebile di bontšhago ditšweletšwa tša tšona tša boeti tša go feta 350.6.2.    Tiragalo ye ke polatefomo e bohlokwa ya diprofešenale tša indaseteri gore di kopane, di abelane dikgopolo le go hlola dikamano tšeo di tlo tlišago kgolo. 6.3.    Afrika Borwa e ikgantšha ka thekgo yeo mmušo o e fago dikgwebo tše nnyane, tša magareng, tšeo beng ba tšona e lego basadi le tšeo beng ba tšona e lego baswa ka lekaleng la boeti le boamogelabaeng. 7.    Diboutu tša Tekanyetšo7.1.    Dikgoro tša mmušo di thomile go ala diboutu tša tšona tša tekanyetšo, tšeo e lego go tšea maikarabelo setšhabeng ka mošomo woo kgoro ye nngwe le ye nngwe e o dirilego mo ngwageng wa ditšhelete. 7.2.    Lenaneo la Diboutu tša Tekanyetšo la Palamente le ka hwetšwa mo wepsaeteng ye: www.parliament.gov.za/parliament-programme. 7.3.    Lenaneo la Dingangišano tša Diboutu tša Tekanyetšo (Dikomiti tša Setšhaba tše Katološitšwego (EPC)) go tloga ka la 16 Mopitlo 2023 go fihla ka la 19 Mopitlo 2023.EPC ya Diminerale le Enetši(Kopano le boraditaba13;00 E netefaditšwe)16 Mopitlo 2023Good Hope Chamber10:00 go fihla ka 15:15EPC ya Meetse le Kelelatšhila(Kopano le boraditaba 08:30-09:30 E sa tlo netefatšwa)16 Mopitlo 2023M4610:00 go fihla ka 12:15pmEPC ya Ditirelo tša Setšhaba le Tshepedišo (Sekolo sa Bosetšhaba sa Mmušo le Khomišene ya Ditirelo tša Setšhaba)(Kopano le boraditaba 10:00-11:00 E sa tlo netefatšwa)16 Mopitlo 2023Good Hope Chamber14:00 go fihla ka 16:15EPC ya Ditirelo tša Dikgokagano le Tshedimošo ya Mmušo (GCIS)(Kopano le boraditaba 12:00-13:00 E sa tlo netefatšwa)16 Mopitlo 2023M4614:00 go fihla ka 16:15EPC ya Tlhabollo ya Dikgwebopotlana(Kopano le boraditaba 14:00-15:00  E sa tlo netefatšwa)16 Mopitlo 2023Good Hope Chamber16:30 go fihla ka 18:15EPC ya Matlotlo a Bosetšhaba(Kopano le boraditaba 15:00-16:00 E sa tlo netefatšwa)16 Mopitlo 2023M4616:30 go fihla ka 18:15EPC ya Dinamelwa( Kopano le boraditaba 12:00-13:00 E sa tlo netefatšwa)17 Mopitlo 203Good Hope Chamber15:00 go fihla ka 17:15EPC ya Dikgokagano le Ditheknolotši tša Ditšithale(Kopano le boraditaba 11:00-12:00  E sa tlo netefatšwa)17 Mopitlo 203M4615:00 go fihla ka 17:15EPC ya Merero ya Selegae(Kopano le boraditaba 09:00-10:00  E sa tlo netefatšwa)17 Mopitlo 203Good Hope Chamber17:30  go fihla ka 19:00EPC ya Thuto ya Motheo(Kopano le boraditaba 09:00-10:00  E sa tlo netefatšwa)18 Mopitlo 2023Good Hope Chamber14:00 go fihla ka 16:15EPC ya Ditirelo tša Tshokollo(Kopano le boraditaba 11:00-12:00)18 Mopitlo 2023Good Hope Chamber16:30 go fihla ka 18:15EPC ya Peakanyo, Peleihlo le Tekolo(Kopano le boraditaba 10:00-11:00 E sa tlo netefatšwa)18 Mopitlo 2023M4616:30 go fihla ka 18:15Dithokgwa, Boreahlapi le Tikologo(Kopano le boraditaba 08:30-09:30 E netefaditšwe)19 Mopitlo 2023Good Hope Chamber10:00 go fihla ka 12:15Tšhireletšo ya Mmušo(Kopano le boraditaba 13:00-14:00 E sa tlo netefatšwa)19 Mopitlo 2023M4610:00 go fihla ka 12:158.    Ngata ya Kimollo ya Sekoloto sa Mebasepala8.1.    Tona ya Ditšhelete o tsebagaditše ngata ya kimollo yeo e phumolago sekoloto sa kgale sa mebasepala go Eskom go thuša go lokolla letseno mebasepaleng gore e kgone go aba ditirelo tša motheo tša go tshepagala. Mebasepala go tlo nyakega gore e kgotsofatše dinyakwa tše thata ka tsela ya dipeelo tše 33 gore e be le maswanedi. 8.2.    Dipeelo tše di akaretša dinepo tša kgoboketšo ya letseno ya motheo ge go etla ditirelong tša mohlagase le meetse; go se šomiše letseno ka moka ga lona, leo le kgobokeditšwego ka ditefelo tša mohlagase, meetse le kelelatšhila; le go lefela Eskom pele gomme go latele go lefela meetse pele ga ge go ka dirwa ditefelo dife goba dife tša kgwedi. 9.    Nepo ya Afrika 9.1.    Mopresidente Cyril Ramaphosa o kgathile tema ka Karolong ya Maemo a Phagamego ya bo 11 ya Tlhako ya Mokgwa wa Peoleihlo wa Tikologo ya Khutšo, Tšhireletšo le Tšhomišano (PSC) bakeng sa Democratic Republic of the Congo le Great Lakes Region, ka Burundi, bjalo ka karolo ya go matlafatša Nepo ya Afrika ya go homotša dithunya pele ngwaga wa 2030 o feta. 9.2.    Mopresidente Cyril Ramaphosa o tsenetše gape le Extraordinary Organ Troika Summit Plus ka Namibia. Samiti ye e amogetše pego go tšwa SADC Field Assessment Mission ka Bohlabela bja Democratic Republic of Congo gomme ya tšeela hlogong karabelo ya selete go seemo seo se oketšegago sa tšhireletšo le botho. Samiti e dumetše gore AU e swanetše e kgokaganye maitekelo a go fapafapana a go tliša khutšo le tšhireletšo ka Bohlabela bja DRC. 9.3.    Kabinete e amogetše go thoma ga dipoledišano tša pele ga ditherišano magareng ga sešole sa Sudan le Rapid Support Forces, tšeo di thomilego go la Jeddah ka Saudi Arabia ka la 6 Mopitlo 2023. Sudan yeo e nago le khutšo, yeo e etilwego pele ke mmušo wa batho, ga e bohlokwa feela go Sudan efela le go selete ka bophara le kontinente. Ka go realo, Kabinete e ipiletša go maphakga ka bobedi go rerišana ka ga tumelelano ya go fediša ntwa gomme ba fediše le tlaišego ya batho ba Sudan. 9.4.    Kabinete e thabišitšwe ke gore MaAfrika Borwa ka moka ao a laeditšego gore a duma go boa gae go tšwa Sudan yeo e wetšwego ke dintwa bjale a boile, gomme lesolo la tlhakodišo la Afrika Borwa le thušitše le dinagamabapi.10.    Ditaba tša Kgwebišano 10.1.    Kabinete e amogetše tsebišo ka ga tšwelopele ya ditaba tša kgwebišano gomme ya lemoga gore mo kgweding ya Hlakola 2023, diromelwantle tša Afrika Borwa di dirile R184 bilione. Lekala la Tšweletšontšhi e bile lona le šomilego gabotse ka letseno la R85 bilione ka thomelontle ya ditšweletšwa tša rena, gomme Lekala la Meepo le bile le letseno la R84 bilione, gomme Temo ya tsenya R11 bilione. 10.2.    Ditšhelete tše tse ntšhi tše, le ge e le gore di ka tlase ga tšeo di dirilwego ka Hlakola 2022, di bontšha ka fao ikonomi ya Afrika Borwa e tšwelago pele go ba le matšato le ka nakong ya kgolo ye nnyane ya ikonomi. Palomoka ya R41 bilione ya diromelwantle tše di ile dinageng tše dingwe tša Afrika, e lego seo se laetšago maitekelo ao diindaseteri tša Afrika Borwa di a dirago go oketšeng mebaraka ya tšona go phatlalala le kontinente.10.3.    Mebaraka yeo go yona kgwebišano e gotšego e akaretša China, Belgium, Italy le United Arab Emirates, e lego seo se laetšago dikholegothwii go tšwa maanong a ikonomi a Afrika Borwa. B. Diphetho tša Kabinete 1.    Leano la Bosetšhaba la Seriti go Lwa le go Utswiwa ga Diphoofolo tša Lešoka (NISCWT)1.1.    Kabinete e dumeletše Leano la Bosetšhaba la Seriti go Lwa le go Utswiwa ga Diphoofolo tša Lešoka (NISCWT). Leano le ke la mathomo la mohuta wa lona ka Afrika Borwa. Nepokgolo ya lona ke go matlafatša ditheo tša phethagatšo ya molao ka didirišwa tša maleba go fokotša koketšego ya go utswiwa ga diphoofolo tša lešoka ka nageng goo go beago tšhireletšo ya naga ya bosetšhaba kotsing. 1.2.    Leano le le dira ditšhišinyo tša go kwagala go matlafatša bokgoni bja phethagatšo ya molao ka nageng, go balwa le nepo ye itseng go dinyakišišo le go sekišwa ga digongwana tša go utswa diphoofolo tša lešoka. NISCWT e phatlaladitšwe wepsaeteng ya Kgoro ya Dithokgwa, Boreahlapi le Tikologo go www.dffe.gov.za2.    MoAfrika Borwa wo a kgethilwego go ba Moahlodi wa Kgorotsheko ya Boditšhabatšhaba ya Toka (ICJ)2.1.    Kabinete e dumeletše go kgethwa ga Moprofesa Dire Tladi bjalo ka mohlaolwa wa Afrika Borwa go yo ba Moahlodi wa Kgorotsheko ya Boditšhaba tšhaba ya Toka (ICJ) nakong ya dikgetho tša Dibatsela 2023 tša setheo se. 2.2.    Dire Tladi ke Moprofesa wa Dithuto tša Molao wa Boditšhabatšhaba ka Yunibesithing ya Pretoria gomme ebile ke Mopresidente wa Lekala la Afrika Borwa la Mokgatlo wa Molao wa Boditšhabatšhaba ebile ke Lelokophethiši la Mokgatlo wa Molao wa Boditšhabatšhaba. Yena o šomile bjalo ka Modulasetulo wa Khomišene ya Molao wa Boditšhabatšhaba yeo e lego karolo ya UN gomme ka kakaretšo e tšewago go ba setheo sa go matlafatša batho pele ba ka ya ka go ICJ. O kile a ba Moeletši wa tša Molao go Botseta bja Afrika Borwa ka New York, le Moeletši yo a Ikgethilego wa Ditona tša Afrika Borwa tša Merero ya Dinagadišele.3.    Go Thwalwa Batho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba.Batho ba Baswa bao ba Thwetšwego Botong ya Independent Regulatory Board for Auditors:(a)    Mme Precious Nompumelelo Sibiya; le (b)    Morena Mojalefa Mosala.Go Thwalwa ga Maloko a Boto ya Motšwaoswere ya Umngeni Water. (a)    Mme Khulekelwe Glynnis Mbonambi;(b)    Morena Mzimkulu Msiwa;(c)    Mme Sylvia Thandazile Mhlongo;(d)    Mme Hlengiwe Patricia Majozi;(e)    Morena Mfanveli James Ndlovu;(f)    Morena Sibusiso Wycliff Mkhize; le(g)    Moadfokeiti Lavan Gopaul;C.    Melaokakanywa 1.    Molaokakanywaphetošwa wa Ditirelo tša Tshokollo wa 2023 1.1.    Kabinete e dumeletše go išwa ga Molaokakanywaphetošwa wa Ditirelo tša Tshokollo wa 2023 Palamenteng. Diphetošo tše ke karabelo go Kahlolo ya Kgorotsheko ya Molaotheo yeo e dirilwego ka Manthole 2020 ka tshekong ya Sonke Gender Justice NPC v the President of the Republic of South Africa and others.1.2.    Diphetošo di bolela ka boikemelo bja Judicial Inspectorate of Correctional Services bjale ka ge go hlalositšwe ka Karolong 7(2) ya Molaotheo wa Ripaboliki ya Afrika Borwa wa 1996. Se ke go kgonagatša phethagatšo ya Dikarolo 88A (1) (b) le 91 tša Molao wa Ditirelo tša Tshokollo wa 1998 (Molao wa bo 111 wa 1998). 1.3.    Ka go realo, go išwa ga sethalwa sa Molaokakanywa go nepile tabeng ya go kgonagatša mekgwa ya tshokollo bakeng sa dikarolo tše dingwe tšeo di sepelelago thoko tša Molao wo, bjalo ka ge go laeditšwe ke Kgorotsheko ya Molaotheo. 2.    Molaokakanywa wa go Reka ka go Akaretša wa Setšhaba 2.1.    Kabinete e dumeletše go išwa ga sethalwa sa Molaokakanywa wa go Reka ka go Akaretša wa Setšhaba Palamenteng. Molaokakanywa wo o phumola Molao wa Tlhako ya Pholisi ya go Reka ka go Akaretša ka go Kgetha wa 2000 (Molao wa bo 5 wa 2000). 2.2.    Molaotheo woo o sa thadilwego o nepile go hlola tlhako e tee ge go etla tabeng ya go reka ka go akaretša ga setšhaba le go fediša go arolwaarolwa ka melaong ya go sepelelana le go reka ka go akaretša ga setšhaba.  2.3.    Bohlokwa bja Molaokakanywa wa go Reka ka go Akaretša woo o sa thadilwego ke gore o kgontšha tšwetšopele ya dinepo tša rena tša bosetšhaba tše bjalo ka mpshafatšo, matlafatšo ya basadi, baswa le batho ba go phela ka bogolofadi. 2.4.    O kgontšha gape tšweletšopele ya bofetolelagae le go thekga bohlami le diphatišišo, ebile o bea pele go reka ka go akaretša go tšwa dikgwebong tše nnyane le tša magareng ka Afrika Borwa. D.    Ditiragalo tšeo di sa Tlago 1. Tša Boditšhabatšhaba 1.1.    Mopresidente Cyril Ramaphosa o tla re ka la 12 Mopitlo 2023 a amogela Mopresidente wa Bulgaria, Morena Rumen Radev ketelong ya gagwe ya mošomo. Ketelo ye e tla bea šedi tabeng ya go aga dikamano tša sepolotiki le kgwebišano le, mmogo le kabelano ya ditšo magareng ga Afrika Borwa le Bulgaria. Bulgaria e tšwela pele go ba ba mogwebišani yo bohlokwa gomme ka 2022 Afrika Borwa e rometše dithoto tša go ja R1.96 bilione Bulgaria.1.2.    Mopresidente Ramaphosa o tlo amogela gape Tonakgolo ya Ripaboliki ya Singapore, Morena Lee Hsien Loong ka la 16 Mopitlo 2023 ketelong ya gagwe ya semmušo ka Afrika Borwa, yeo e tlo beago šedi go matlafatšo ya dikamano tšeo di lego gona magareng ga dinaga tše tše pedi. Afrika Borwa e rometše ditšweletšwa tša go ja R10.3 bilione Singapore ka 2022.2.    Kgathotema yeo e Tlago ka Ditiragalong tša Lefase Gabjale 2.1.    Kabinete e dumeletše taelo le kgathotema ya Afrika Borwa ka Sešeneng ya Bobedi ya Komiti ya Ditherišano Gareng ga Mebušo (INC 2) ka ga Internationally Binding Instrument On Plastic Pollution Including Marine Environments yeo e tlo swarwago go la Paris, France go tloga ka la 29 Mopitlo go fihla ka la 02 Phupu 2023. INC e rwele maikarabelo a kaonafatšo ya tumelelano ya lefase ge go etla tšhilafatšong ya tikologo ka polasetiki, go balwa le tikologo ya ka lewatleng. 2.2.    Kabinete a dumeletše gape taelo ya Afrika Borwa ya ditherišano bakeng sa United Nations Educational, Scientific, and Cultural Organisation Man and the Biosphere Programme International Coordinating Council ya bo 35 yeo e beakantšhitšwego go tlo swarelwa Paris, France go tloga ka la 12 go fihla ka la 16 Phupu 2023.2.3.    Morero wa UNESCO MAB ICC ke go tšweletšapele mekgwa ya go phela ya go se tshwenyane le tikologo. Afrika Borwa e thomile go kgatha tema ka Lenaneong la Man and Biosphere (MAB) ka 1995 Khonferenseng ya Seville ka Spain. Afrika Borwa gabjale e legatong la phethagatšo bakeng sa South African National Biosphere Reserve Strategy yeo e šomago bjalo ka sehlahli ka phethagatšong ya Lenaneo la MAB go kgabaganya maemo ka moka a taolo ya tikologo le leratadima.3.    Ketelo ka Motlatšapresidente wa Colombia ka Afrika Borwa 3.1.    Motlatšapresidente Paul Mashatile o tla amogela mongkayena wa Colombia, Mme Vice Francia Elena Márquez wa Ripaboliki ya Colombia ketelong ya gagwe ya semmušo ka Labohlano la 12 Mopitlo 2023. Ketelo ye e nepile go matlafatšeng dikamano tša magareng ga Afrika Borwa le Colombia ge Colombia e tsenela ditherišano tše tseneletšego le kontinente ya Afrika. 4.    Kopano ye e Tlago ya Khuduthamaga le Boraditaba 4.1.    Tona ya Mohlagase, Ngaka Kgosientsho Ramokgopa, o tla bolela le boraditaba ka ga tšwelopele ya phethagatšo ya Leanotiro la Enetši (EAP) ka Labohlano la 12 Mopitlo 2023 ka 14:00. Dikopano tše tša beke ka beke le boraditaba di fana ka monyetla wa go botša boraditaba le setšhaba ka ga tšwelopele yeo e bilego gona tabeng ya go lwantšhana le kgaotšo ya mohlagase mo bekeng ye fetilego, efela gape le go rwala maikarabelo a, gape le go hlaloša mabaka ao a hlolago ditiragalo tša gabjale tša kgaotšo ya mohlagase. 5.    Kgwedi ya Afrika 5.1.    Ka Mopitlo Afrika Borwa e keteka Kgwedi ya Afrika, yeo go gopolwago go hlongwa ga Organisation of African Unity (OAU) ka 1963, yeo gabjale e tsebegago ka African Union (AU). Mošomomogolo wa AU e bile go hlola kwano le boematia kontinenteng. 6.    Diphadišano tša Lefase tša Thenese ya go Ralokelwa Tafoleng (ITTF)6.1.    Diphadišano tša Lefase tša ITTF tša Thenese ya go Ralokelwa Tafoleng tša 2023 di tlo ba gona go tloga ka la 20 go fihla ka la 28 Mopitlo 2023. 6.2.    Tiragalo ye e tlo swarelwa Durban International Convention Centre, moo go tlo bago le phadišano ya banna le ya basadi mmogo le ya dihlopha. Kabinete e lakaletša bakgathatema ka moka mahlatse le mahlogonolo diphadišanong. 6.3.    Diphadišano tša Lefase tša ITTF tša Thenese ya go Ralokelwa Tafoleng tša 2023 di tlo ba tiragalo e bohlokwa historing ya thenese ya go ralokelwa tafoleng ka ge e tla be e le la mathomo mo mengwageng ye 80 ge tiragalo ye e tla be e swarelwa ka Afrika. 7.    Mogopo wa Lefase wa Kgwelentlatlana 7.1.    Ka matšatši a 81 ao a šetšego gore Mogopo wa Lefase wa Kgwelentlatlana o thome, Kabinete e hlohleletša MaAfrika Borwa go tšwetša pele morethetho wa meketeko gore o tšwele pele ka mokgwa wa Netball Fridays. 8.    Peoleihlo ya Lenaneo la Tlhabollo ya Selete 8.1.    Mopresidente Cyril Ramaphosa o tla swara Imbizo ya Mopresidente ya Sekao sa Tlhabollo ya Selete (DDM) ya Boseswai ka Seleteng sa Cape Winelands ka Kapa Bodikela ka la 19 Mopitlo 2023 bjalo ka karolo ya maitekelo a mmušo a go kaonafatša kabo ya ditirelo le go hlohleletša setšhaba ka bophara go ba karolo ya go godiša Afrika Borwa mmogo le go se šie motho mo maitekelong a. 8.2.    Maloko a Khuduthamaga e se kgale a tla thoma ka legato la go latela la Lenaneo la Imbizo bjalo ka karolo ya dipoledišano tša matšato tšeo di tlo tlišago mmušo kgauswi le batho tša ba tša tšweletšapele demokrasi yeo e kgathago tema tharollong ya mathata a go šoma le batho le kabo ya ditirelo. E.     Melaetša 1.    Ditebogišo Kabinete e rometše ditebogišo le go akela mahlatse le mahlogonolo go:Mme Kirsten Neuschäfer ge a thopile sefoka sa Golden Globe Race fao a feditšego matšatši a 235 a sesa ka sekepe a se na le GPS goba theknolotši ye nngwe. E be e le yena mosadi a le tee yoo a bego a tsenetše lebelo leo gomme a ba a ba mosadi wa mathomo wa go thopa a sesa a le tee lebelong la go dikologa lefase.  2.    Matshidišo Kabinete e rometše matshidišo go ba malapa le bagwera ba: Molwelatokologo wa MoDutch, Morena Klaas de Jonge, molwelatokologo yoo a bego a ikgafile, moamogedi wa tlhompho ya National Order of the Companions of OR Tambo. De Jonge o gopolwa ka go nyaka bokhuto ka botseteng bja Netherlands fao a dutšego mengwaga e mebedi gore a efoge go swarwa ke maphodisa a mmušo wa kgethollo. O tšwela pele go gopolwa ka mošomo wa gagwe wa go rarolla diphapano ka dinageng tše ntšhi mo kontinenteng. Setsebi sa Enetši, Morena Ted Blom, yoo e bego e le seboledi sa go tseba taba tša sona ge go etla pholising ya enetši. Sersanta Lwando Lawrence Bunga, Sersanta Mario Nel le Khonstabolo Lefaka, maphodisa a mararo a Tirelo ya Maphodisa a Afrika Borwa ao a bolailwego mo bekeng ye fetilego a le gare a phethagatša mošomo wa ona ka dileteng tšeo ba bego ba šomela go tšona ka Mmasepaleng wa Setoropo wa Nelson Mandela le ka Mmasepaleng wa Setoropo wa Buffalo City ka Kapa Bohlabela, le ka Atteridgeville ka Gauteng. Go tlaleletša seo, maphodisa a mangwe a mabedi a bolailwe maabane. Kabinete e sola go bolawa ga maloko a phethagatšo ya molao gomme e tšea se go ba matšhošetši go tšhireletšo ya bosetšhaba. Kabinete e laetše ba phethagatšo ya molao gore ba se ke ba fela maatla e le ge ba le mohlaleng wa dikebekwa tšeo di bolayago bahlankedi ba phethagatšo ya molao. Mahlwaadibona wa papadi ya golf yoo a rategago, Morena John Bland (77), yoo a thopilego difoka tše 36 kherieng ya gagwe yeo e tšeerego mengwagangwaga.  Dipotšišo:Morena Michael Currin – Seboleledi sa Kabinete sa Motšwaoswere Mogala: 082 462 7896  "
"Polelo ka ga Dipoelo tša Kopano ya Kabinete ya Laboraro, 24 Mopitlo 2023 ",25 May 2023,https://www.gov.za/speeches/statement-cabinet-meeting-24-may,https://www.gov.za/nso/speeches/statement-cabinet-meeting-24-may,"A.  Ditaba tša Tikologo1.  Enetši1.1.  Kabinete e lemogile kgatelopele ye e dirilwego mo phethagatšong ya Leanotiro la Enetši, mola e amogela mathata a magolo ao a sa ntšego a le gona kgahlanong le keriti ya bosetšhaba. 1.2.  Ge naga e tsena sehleng sa Marega, Kabinete e amogetše go phethwa ga Konteraka ya 400 megawatts (MW) ya mohlagase wa tlaleletšo ka Lenaneo la Kabo ya Tlwaelo leo le tla tsentšhwago mošomong pele ga mafelelo a Mopitlo 2023. 1.3.  Go feta fao, Kgoro ya Maphelo e hlaotše dipetlele tše 213 gore di se akaretswe go kgaotšo ya mohlagase, tše 76 tša tšona di šetše di sa akaretšwe gomme mošomo wa go oketša dipetlele tše dingwe tše 46 o gatetše pele. 1.4.  Kabinete e tšwetše pele go amogela thakgolo ye e lego kgauswi ya Lebenkele la Kakaretšo la Enetši ka la 31 Mopitlo 2023 ke Invest SA go akgofiša ditshepetšo tša taolo tšeo di tlago thuša dikhamphani tše mpsha tša go tšweletša mohlagase gore di akaretšwe. 1.5.  Kabinete e amogetše kgatelopele ye e dirilwego ka Seteišeneng sa Mohlagase sa Kusile ya go bušetša 3 200 MW, ka yuniting ya 1, 2, 3 le ya 5, go keriti ya bosetšhaba mafelelong a 2023.1.6.  Kabinete e tshwenywa ke phatlalatšo ya ditaba tša maaka ye e tšwelago pele, ka bobegaditaba bja leago bjo bo latofatša go phuhlama ga keriti ya bosetšhaba wo o lego kgauswi woo o tlago feleletša ka kgaotšo ya mohlagase ka botlalo. Eskom e netefaleditše mmušo ka maano ao a lego gona a ditšhireletšo tša sestemo go thibela kgaotšo ya mohlagase ya bosetšhaba.1.7.  Kabinete e bušeletša boipiletšo go batho ka moka ka Afrika Borwa go tšwela pele go boloka mohlagase. Nepo ke go boloka bonnyane 1 000 MW letšatši le letšatši, yeo e lekanago le go boloka kgato e tee ya kgaotšo ya mohlagase letšatši le lengwe le le lengwe.1.8.  Tona ya Mohlagase, Ngaka Kgosientsho Ramokgopa, o tla begela setšhaba tshedimošo ya bjalebjale ka ga phethagatšo ya Leanotiro la Enetši ka Labohlano, la 26 Mopitlo 2023, ka kopano ya boraditaba.2.  Maphelo2.1.  Mmušo o hlomile komiti ya mošomo ya setegeniki, yeo e etilwego pele ke Kgoro ya Bosetšhaba ya Maphelo, go araba go phulega ga kholera go la Hammanskraal ka Toropongkgolo ya Tshwane, yeo e šetšego e tšere maphelo a 15 go fihla ka la 24 Mopitlo 2023.2.2.  Mošomo wo mogolo o tšwela pele go dira diteko tsa methopo ka moka ye e kgonegago ya tšhilafatšo, e ka ba methopo ya meetse, ditanka tša go sepetša meetse, dipompi le Lenaneo la Tlhwekišo ya Meetse a Ditšhila la Rooiwal (WWTW). Go fihla ga bjale, ga go na bohlatse bja ditwatši tša kholera bjo bo hweditšwego methopong ye, se se fa tshepo ya gore go nale kgonagalo ya gore go phulega ga kholera go ka ba go tšwa tiragalong ya tšhilafatšo yeo e diregago gatee nakong ya go feta gomme ditiragalo tša bjale ke ditlamorago tša go fetetšana ka bolwetši gomme le bao ba feteditšwego le bona ba fetetša ba bangwe.2.3.  Ge magato a a tšwelapele, badudi ba Hammanskraal ba hlohleletšwa gore ba bediše meetse a dipompi le go tšhela letswatšana pele ba a nwa. Go tlaleletša, mang le mang yo a nago le letšhollo, go sellega goba dika tša go longwa ke mala o swanetše go ya ngakeng ya gagwe goba kliniking ya tikologo ka pela.2.4.  Tona ya Meetse le Kelelatšhila, Morena Senzo Mchunu, o tla kopana le Meyara wa Toropokgolo ya Tshwane, Mokhanselara Cilliers Brink, ka Labohlano la di 26 Mopitlo 2023 ka maiteko a go tšweletša leano la mohlakanelwa la tsošološo ya WWTW ya Rooiwal yeo e šaletšego morago. 2.5.  Go hwetša tshedimošo ka botlalo o ka leletša mogala wo o šomago bošego le mosegare wa Setheo sa Bosetšhaba sa Malwetši a Fetelago (NICD) go 082 883 9920. Melawana ya kalafo ya kholera e ka hwetšwa inthaneteng go www.nicd.ac.za.3.  Dinyakišišo tša Kotara ya Bašomi (QLFS)3.1.  Kabinete e hlohleletšwa ke gore QLFS ya mathomo ya 2023 e laeditše koketšego ya botshelela ka go latelana ya kotara ya palo ya mešomo le gore mešomo ya batho ba 16.2 milione e batamela kgauswi le batho ba 16.4 milione bao ba thwetšwego ka matšatšing a pele ga Coronavirus (COVID-19). Se ke sešupo se se kwagalago sa gore ikonomi ya Afrika Borwa e kaonafala go tšwa go khuetšo ya leuba leo. 3.2.  Dipalopalo tša mešomo ya kotara ya mathomo di laetša gore mešomo ye 209 000 e hlotšwe ka lekaleng la semmušo gomme mešomo ye 107 000 ka lekaleng leo e sego la semmušo mo kotareng ya mathomo ya ngwaga.4.  Dikamano tša Afrika Borwa le United States (US)4.1.  Kabinete e netefaditše gore dikamano gare ga Afrika Borwa le US ke ye botse, e tiile ebile e hola dinaga ka bobedi morago ga kopano gare ga Tona ya Dikamano tša Boditšhabatšhaba le Tirišano, Ngaka Naledi Pandor le Motseta wa Amerika ka Afrika Borwa, Morena Reuben E Brigety, ka ga dipolelo tša gagwe tša go latofatša gore Borwa Afrika e abetše Russia dibetša.4.2.  Kabinete e boeleditše gore dikanale tša botseta tše di tiiletšeng di hwetšagala ditšhabeng ka moka, go akaretšwa US, go hlagiša ditaba ge di tšwelela ka taolong ya dikamano tša dinagamaloko tše pedi.4.3.  Kabinete e amogetše tsebišo ya Mopresidente Cyril Ramaphosa ya go hlongwa ga nyakišišo ye e ikemetšego go nyakišiša ditatofatšo tša kabo ya dibetša go tšwa Afrika Borwa go ya Russia. Dintlha ka botlalo tša nyakišišo di tla tsebagatšwa ka nako ye e swanetšego.5.  Dikamano tša Afrika Borwa le Singapore5.1.  Mopresidente Ramaphosa o amogetše Tonakgolo Lee Hsien Loong wa Repabliki ya Singapore ka Labobedi, la 16 Mopitlo 2023.5.2.  Singapore ke mmeeletši yo bohlokwa ka Afrika Borwa, ka dipeeletšo tša palomoka ya go feta R5 pilione ka makaleng a go swana le tšweletšo, ditirelo tša ditšhelete le thekišo ya dithoto. Ditumelelano tše di saennwego gare ga dinaga tše pedi di ikemišeditše go matlafatša kgwebišano, peeletšo, tšhomišano ya thuto le tšhireletšo. 6.  Imbizo ya Mopresidente ya Mmotlolo wa Tlhabollo ya Selete sa Kapa Bodikela (DDM) 6.1.  Mopresidente Ramaphosa o swere Imbizo ya Mopresidente ya botshelela ya DDM go la Kapa Bodikela, Mmasepaleng wa Selegae wa Drakenstein, Seleteng sa Cape Winelands, ka Labohlano, la 19 Mopitlo 2023.6.2.  Mopresidente o etile pele kemedi go tšwa maemong ka moka a mararo a mmušo ka fase ga kgwekgwe ye: “Se tlogele motho morago”. Imbizo e etilwe pele ke ketelo ya Mopresidente go Tlhabollo ya Bodulo bja Batho Bjo bo Kopanyago bja Vlakkeland ya kgauswi, yeo e lego tlhabollo ye kgolo ya dintlo tša setšhaba go fihla ga bjale ka Mmasepaleng wa Selegae wa Drakenstein. Tlhabollo yeo e thomilego ka 2017 ge e phethilwe e tla fa baholegi ba ba kgotsofatšago dinyakwa dintlo tše 2 556.6.3.  Kago ya dintlo tše 942 mo Kgatong ya Pele e a tšwela pele, dintlo tše 454 di phethilwe gomme tše 301 di sa agwa. Bohlokwa bja protšeke ye ke gore e hlokomela dikgetho tša dintlo tša go fapafapana go tloga go bao ba nago le letseno la R0 go ya go R3 500 (ka fase ga Breaking New Ground), go fihla go Lenaneo la Thušo ya Motho ka Noši leo le Kgokagantšwego ka Tšhelete, go bao ba hwetšago mogolo wa gare ga R3 501 le R22 000 ka ngwaga. Bobedi menyetla ya Dintlo tša Leago gammogo le menyetla ya Bagale ba Sešole di gona ka gare ga protšeke ye.7.  Ketelo ya Tlhokomedišo go Mmasepala wa Metropholithene wa eThekwini le Mmasepala wa Selete wa uMgungundlovu ka la 18 le la 19 Mopitlo 20237.1.  Motlatšamopresidente Paul Mashatile o boledišane le bakgathatema thutong le tlhahlong, temong, kgwebong le intastering nakong ya ketelo ya tlhokomedišo go Mmasepala wa Metropholithene wa eThekwini le Mmasepala wa Selete wa uMgungundlovu bjalo ka karolo ya diketelo tša tlhokomelo ya DDM.7.2.  E nngwe ya diprotšeke tše bohlokwa tšeo di etetšwego e bile lefelo la Protšeke ya Catalytic ya Ntshongweni, moo go agwago Smart City gare ga Durban le Pietermaritzburg. Protšeke ye e tla tsošološa ikonomi ka lefelong leo, go ba le seabe go dipeeletšo tša boleng bja R15 pilione mo mengwageng ye 10 go ya go ye 15 ye e tlago.8.  Mananeokgoparara a Meetse8.1.  Mopresidente Ramaphosa o etetše Protšeke ya Meetse ya Dinagagodimo tša Lesotho ka Labobedi, 23 Mopitlo 2023 yeo a tšerego karolo moletlong wa yona wa go ribolla lekwate wa Kgato ya 2 ya protšeke. Bjalo ka ge o saenetšwe mengwaga ye mmalwa ye e fetilego le go diegišwa, moletlo wo o laeditše tšwelopele ya maitapišo a a bohlokwa a dinaga tše pedi. Protšeke ya Meetse ya dinagagodimo tsa Lesotho e bohlokwa kudu mo go kgonthišeng polokego ya kabo ya meetse ka Gauteng, Freistata, Mpumalanga, Leboa Bodikela le Kapa Leboa.8.2.  Peeletšo ya mananeokgoparara a meetse go kaonafatša maphelo a Maafrika Borwa e tšwela pele ka kabo ya go feta R14 pilione go mebasepala go rarolla tshalelonthago ya kabo ya maneokgoparara a meetse, ka Thušo ya Mananeokgoparara a Magolo a Selete (RBIG) le Thušo ya Mananeokgoparara a Ditirelo tša Meetse (WSIG). RBIG e tla šomišwa go diprotšeke tše 130 gomme WSIG e tla abelwa diprotšeke tša go feta 400 nageng ka bophara.8.3.  Gape kabinete e kgotsofaditšwe ke gore Kgoro ya Meetse le Kelelatšhila (DWS) e gatela pele mo twantšhong ya bomenetša ka go lefelwa ga tšhelete ye e nyakileng go ba R600 milione ke dikhamphani tšeo di holegilego go tšwa kamogelong ya dithendara tša go se sepetšwe ka tshwanelo. Kabinete e lemogile gape magato a taolo ya thibelo ao a beilwego ke kgoro go fediša ditshenyegelo tše di sa sepetswego ka tshwanelo, tša tshenyo.9.  Sefoka sa Tšhireletšo ya Leago9.1.  Afrika Borwa e amogetše Sefoka sa Mekgwa ye Mebotse ya Mokgatlo wa Boditšhabatšhaba wa Tšhireletšo ya Leago (ISSA) ka go Tšhireletšo ya Leago ya Afrika 2023, seo se amogelago peeletšo ya mmušo maphelong a bana ba rena, kudu bao ba tšwago malapeng a bohloki le ao a lego kotsing.9.2.  Kgopelo ya Afrika Borwa sefokeng se sa maemo a godimo e be e bitšwa: “Katološo ya kakaretšo ya tšhireletšo ya leago ka go nanya go bana bao ba lego kotsing: Taba ya Thušo ya Thekgo ya Bana, Afrika Borwa”. Palomoka ya dikgopelo tše 138 di amogetšwe go tšwa go ditheo tše 48 tša maloko dinageng tša go feta tše 30 ka Afrika.9.3.  Thušo ya rena ya leago ke lenaneo la bohlokwa la mmušo la phokotšo ya bohloki ebile le bohlokwa pušetšong ya seriti go batho ba gabo rena. Mokgwa wa tšhireletšo ya leago wa Afrika Borwa o magareng ga a mangwe a magologolo lefaseng, ka bathušegi ba go feta 18 milione. 10.  Dibouto tša Tekanyetšo10.1.  Kabinete e kgotsofatšwa ke gore Dibouto tša Tekanyetšo ka dikgoro tša mmušo di tšwela pele gabotse. Ka fase ke Lenaneo la Dibouto tša Tekanyetšo tše di tlago le dikopano tša boraditaba tša thekgo: 10.1.1.  Labohlano la 26 Mopitlo 2023 ka 13:00, Tona ya Pušotirišano le Merero ya Setšo (CoGTA), Mohumagadi Thembi Nkadimeng, o tla swara kopano ya boraditaba ka ga Bouto ya Tekanyetšo ya CoGTA yeo e tlago hlaloša magato ao a lebanego le go matlafatša tshepedišo ya mebasepala. 10.1.2.  Ka Labobedi, la 30 Mopitlo 2023, Tona ya Tlhabollo ya Leago, Mohumagadi Lindiwe Zulu, le Tona ya Toka le Ditirelo tša Tshokollo, Morena Ronald Lamola, ba tla swara Dibouto tša bona tša Tekanyetšo gomme dintlha tša dikopano tša bona tša boraditaba di tla abelanwa mo sebakeng sa go se fetše pelo.10.1.3.  Bouto ya Tekanyetšo ya Mopresidente e tla alwa ka Laboraro, la 31 Mopitlo 2023 gomme kopano ya boraditaba ka ga Kgatelopele ka Dipeakanyoleswa tša Sebopego le Maitapišo a Mešomo ao a rulagantšwego ka lenaneo la Operation Vulindlela e tla swarwa ka Labobedi, la 30 Mopitlo 2023.11.  Letšatši la Afrika le Segopotšo sa Mengwaga ye 20 ya Mokgwa wa Tekolo ya Sethaka wa Afrika (APRM)11.1.  Kabinete le Maafrika Borwa ka moka ba kopana le kontinente ya Afrika le lefase ka bophara go keteka Letšatši la Afrika ka Labone, la 25 Mopitlo 2023. Ngwaga wo o bohlokwa kudu ka ge re keteka segopotšo sa bo60 sa go saenwa ga tšhatha ya go hlongwa ga Mokgatlo wa Botee bja Afrika, e lego makgoraditsela a Kopano ya Afrika. Morero wa meketeko ya 2023 – “Go akgofiša phethagatšo ya Lefelo la Kgwebišano ya go Hloka Ditšhitišo Magareng ga Dinaga tša Kontinente ya Afrika” – o amogela dikgato tše di dirwago ka go tliša tirišong ya lefelo le legolo la kgwebišano ya go hloka ditšhitišo.11.2.  Segopotšo sa Kgwedi ya Afrika sa ngwaga wo se sepelelana le segopotšo sa bo20 sa APRM, yeo e ikemišeditšego go godiša pušo ye botse ka khontinenteng ka thuto ya mphato ye e rulagantšwego le go itekola. B. Diphetho tša Kabinete1.  Lefelo le le Kgethegilego la Ikonomi la Namakwa (SEZ)1.1.  Kabinete e dumeletše go kgethwa ga SEZ ya Namakwa ka Aggeneys ka Kapa Leboa. Kgetho ye e šišintšwego e dirwa go ya ka Molao wa Dilete tše di Kgethegilego tša Ikonomi, 2014 (Molao wa 16 wa 2014) le SEZ ye e šišintšwego ke karolo ya Lesolo la Peeletšo ya Mopresidente.1.2.  SEZ ya Namakwa e tla bulela dikholego tša meepo, tšweletšo ya haetrotšene ye tala, tlhabollo ya mananeokgoparara, enetši ye mpshafatšegago le tshepedišo ya temo. Makala a a bohlokwa kudu mo go hlomeng mešomo le mo tlhabollong ya ekonomi ya Kapa Leboa le naga. 1.3.  Dipeeletšo tša go feta R29 pilione di šetše di dirilwe go kgato ya mathomo ya SEZ. Tše di akaretša maitlamo go tšwa go Vedanta Zinc (R16 pilione), Frontier Rare Earth (R13 pilione), Hive Energy (R200 milione) le RRS Trade and Investment (R100 milione). 2.  Leano la Bosetšhaba la Methopo ya Meetse Kgatišo ya Boraro (NWRS-3) 20232.1.  Kabinete e dumeletše NWRS-3 2023 gore e phethagatšwe gomme leano le tlama balaodi ka moka le ditheo tšeo di phethagatšago Molao wa Bosetšhaba wa Meetse, 1998 (Molao wa 36 wa 1998).2.2.  Leano le le thekgwa ke tshekatsheko ya mengwaga ye meraro ya NWRS-2, yeo e hlaotšego mafelo a katlego le mafelo ao a sa dutšego e le tlhohlo. 2.3.  NWRS-3 e akaretša dinepo tše tharo tša merero, gore meetse le kelelatšhila di swanetše go thekga tlhabollo, phedišo ya bohloki le go se lekalekane, di na le seabe ikonoming le tlholong ya mešomo, gomme meetse a swanetše go šireletšwa, go šomišwa, go hlabollwa, go hlokomelwa le go laolwa ka mokgwa wa go ya go ile le ka tekatekano.2.4.  Leano le le dira ditšhišinyo tša go kwagala tša go oketša kabo ya meetse, go fokotša nyakego ya meetse, taolo ye e šomago gabotse ya meetse le kelelatšhila, go laola lekala la meetse le kelelatšhila, go aba meetse leswa bakeng sa phetogo, go tšwetša pele tšhomišano ya boditšhabatšhaba, le go laola meetse le kelelatšhila ka fase ga maemo a boso ao a fetogago. 2.5.  NWRS-3 e phatlaladitšwe wepsaeteng ya DWS go www.dws.gov.za. 3.  Pego ka ga Magato ao a Phethagaditšwego ke Kgoro ya Tšhireletšo (DoD) go Šogana le Maitshwaro le Mekgwa ya Maloko a Sešole sa Tšhireletšo ya Setšhaba sa Afrika Borwa (SANDF) ao a Rometšwego go Tliša Khutšo Dinageng tša Dintwa 3.1.  Kabinete e amogetše pego ka ga kgatelopele yeo Afrika Borwa e e dirago go šogana le maitshwaro a a mangwe a maloko a SANDF ao a rometšwego masolong a go hlola khutšo go ralala le kontinente.3.2.  SANDF e bile mothopo wa boikgantšho bja bosetšhaba ka ge e tšea karolo ka go masolo a go hlola khutšo ka kontinenteng go kgonthiša khutšo ka ditšhabeng tša Afrika tšeo di lego ntweng ka fase ga tlhokomelo ya Ditšhabakopano (UN). 3.3.  Ka ditatofatšo tša melato ya thobalano yeo e akaretšago bašireletši ba khutšo ba sešole tšeo di tšwelelago ka 2015, Sehlophatšhomo sa Tona se hlomilwe ka 2019 go nyakišiša melato ya tlaišo le tšhomišompe ya thobalano (SEA) ka gare ga DoD. 3.4.  Kabinete e kgotsofaditšwe ke sehlopha sa magato ao a beilwego go šogana le ditiragalo tša SEA ka go masolo a go hlola khutšo a SANDF. UN e amogela Afrika Borwa bjalo ka mekgwa ye mekaone gape e lebogile naga ka kgatelopele yeo e e dirilego go fediša SEA ka go SANDF.3.5.  Kabinete e gateletše gore mokgwa wa SEA o ka se dumelelwe go šilafatša rekoto ye botse ya SANDF ka kontinenteng.4.  Kgwedi ya Baswa ya 20234.1.  Kabinete e dumeletše Lenaneo la Kgwedi ya Baswa la 2023 ka fase ga kgwekgwe ye: “Go akgofiša tokologo ya ikonomi ya baswa ya bokamoso bja go ya go ile”. 4.2.  Motlatšamopresidente Mashatile o tla fa polelo Letšatšing la Bosetšhaba leo ngwageng wo le tlago ketekwa ka nako ya matšatši a mabedi go tloga ka la 16 go fihla ka la 17 Phupu 2023 kua Senthareng ya Dipapadi tša ka Ntle ya Mangaung, Mangaung, Bloemfontein, ka Freistata. Mo matšatšing a mabedi, go tla ba le sebaka sa gore baswa ba tšeye karolo dipoledišanong le Ditona, Batlatšatona le bakgathatema ba bangwe ka ga dibaka tša go fapafapana tša tlhahlo, tša kgwebo le tša tlhabollo tšeo di lego gona ka gare ga mmušo le bašomišane ba leago. 4.3.  Kgwedi ya Baswa e tla thakgolwa ka Labone, la 1 Phupu ke Tona ka go Kantorong ya Mopresidente ya Basadi, Baswa le Bagolofadi, Ngaka Nkosazana Dlamini Zuma ka Lefelong la Segopotšo la Musiamo wa Hector Pieterson. 4.4.  Kabinete e hlohleleditše setšhaba go matlafatša maitapišo a go kgonthiša gore baswa ba hwetša menyetla yeo e ba dumelelago go kgatha tema ka mafolofolo ka ikonoming.4.5.  Mmušo, bjalo ka mongmošomo yo mogolo, o arabetše tlhokego ya tlhabollo ya mabokgoni le go fa baswa mešomo ka go kgontšha dialoga tšeo di sa šomego go hwetša maitemogelo ka Lenaneo la Dialoga tša Tirelo ya Setšhaba la go Ithutela Mošomo le go Ithuta. Mmušo gape o phethagatša Sekhwama sa Mešomo ya Leago (SEF) le maitapišo a go tsošološa a go hloma mešomo a Tirelo ya Baswa ya Bosetšhaba (NYS) ao a gogelago baswa ba dikete ka ikonoming.4.6.  Lesolo la Mopresidente la Mešomo ya Baswa le šetše le thekgile ka katlego phihlelelo ya dibaka tša go hwetša mogolo wa nakwana tše 1.5 milione, go bewa mošomong ga milione o tee, menyetla ya go ithuta ye e kopantšwego le mešomo ye 250 000, menyetla ye 250 000 ya tirelo ye e lefelwago le baswa ba 500 000 bao ba swaraganego le menyetla ya go tsenya letseno ya go ya go ile. Ge re tsena Kgweding ya Baswa, mmušo o gopotša baswa go ingwadiša polatefomong ya SAYouth.mobi ka ge dimilione tše nne tša badudi ba gabo bona ba šetše ba na le tšona, moo menyetla ya mošomo e ka fihlelelwago.5.  Go Monggae wa Khonferentshe ya bo 8 ya Beke ya Dikgwebo tša Temo le Saense ya Foramo ya Dinyakišišo tša Temo ka Afrika (FARA) gape le Kopano ya yona ya Kakaretšo ya bo 95.1.  Kabinete e dumeletše gore Afrika Borwa e sware mmogo Khonferentshe ya bo 8 ya FARA ya Beke ya Dikgwebo tša Temo le Saense ya Afrika le Seboka sa yona sa Maloko a Palamente sa bo 9 ka Durban go tloga ka la 5 go fihla ka la 9 Phupu 2023.5.2.  FARA ke mokgatlo wa kontinente wo mogologolo wo o ikarabelago ka go nolofatša le go kgokaganya dinyakišišo tša temo le tšwelopele ya boitlhamelo ka kontinenteng.5.3.  Ka go swara tiragalo ye, Afrika Borwa e tla holega go tšwa go tirišano le tshomišano le ditheo tša temo le dinyakišišo tša kontinente ka go abelana ka mekgwa ye mekaone ka go saense ya temo le dinyakišišo. Afrika Borwa e tšeela godimo dinyakišišo tša temo bakeng sa tlhabollo, kudukudu ka lebaka la phetogo ya klaemete le mabaka a mangwe ao a amago bokgoni bja naga bja go fihlelela tšhireletšo ya dijo, tlhabollo ya ekonomi le mešomo. Khonferentshe ye e letetšwe go goketša baemedi ba 800 go ya KwaZulu-Natal le Gauteng, gomme se se tla tsenya letsogo mo mešomong ya ikonomi. 6.  Ditaba tša Kgwebišano6.1.  Kabinete e amogetše pego yeo e šupago dikaonafatšo ka lenaneong la kgwebišano le la diromelwantle la naga. Pego e laeditše gore Afrika Borwa e rometše ntle dithoto tša boleng bja R300 pilione ya nakong ya 2022 go dinaga tše 12, go tšwetša pele mešomo ye e akanyetšwago go 57 300 ya thwii. C. Bao ba Thwetšwego Mošomong Go thwalwa mošomong ga batho ka moka go tla laolwa ke tiišetšo ya mangwalo a bona a dithuto le tumelelo ya maleba.1.  Morena Bernard Scelo Duma bjalo ka Motlatšamolaodipharephare: Mešomo ya Pušoselegae le Thekgo ka Kgorong ya Pušotirišano.2.  Boto ya Balaodi ya Lekgotla la Theknolotši ya Diminerale(a)  Mohumagadi Ntombifuthi Zikalala-Mvelase (Motlatšamodulasetulo ebile o thwetšwe leboelela); (b)  Mohumagadi Pontsho Maruping (o thwetšwe leboelela);(c)  MorenaRudolf Heydenrich (o thwetšwe leboelela);(d)  Ngaka Siyabonga Simayi;(e)  Ngaka Takalani Madzivhandila;(f)  Mohumagadi Azwinndini Mavis Thomani;(g)  Morena Livhu Nengovhela; le(h)  Mohumagadi Faith Ntokozo Ngcwabe (Moemedi wa Kgoro ya Methopo ya Diminerale le Enetši). 3.  Boto ya Balaodi ya Lekgotla la Tšeosaense (a)  Morena Kelepile Dintwe (Modulasetulo);(b)  Morena Xolisa Mvinjelwa (Motlatšamodulasetulo);(c)  Moadfokeiti Ntika Maake;(d)  Ngaka Mayshree Singh;(e)  Ngaka Siyanda Mngadi;(f)  Ngaka Ntombifuthi Nxumalo;(g)  Mohumagadi Thobeka Njozela;(h)  Morena Andries Moatshe;(i)   Ngaka Moloko Matlala;(j)   Morena Mandla Malindisa; (k)  Ngaka Mmboneni Muofhe; le(l)  Morena Mosa Mabuza (CEO). D. Melaokakanywa1.  Molaokakanywaphetošo wa Bolaodi bja Dinyakišišo tša Maphodisa bjo bo Ikemego (IPID) wa Sethalwa 2023.1.1.  Kabinete e amogetše sengwalwa sa Molaokakanywaphetošo wa IPID wa 2023 gore o romelwe Palamenteng. 1.2.  Molaokakanywa wo o fetoša Molao wa IPID, 2011 (Molao wa 1 wa 2011), gomme o dira ditšhišinyo tšeo di lebanego le go tiišetša boipušo bja setheo le bja tshepedišo ya IPID, go fa maatla “kahlolo ya Kgorotsheko mo Molatong wa McBride”.1.3.  Diphetošo tše gape di šogana le ditaba tšeo di tšweleditšwego ke Kgorotsheko ya Molaotheo yeo e tsebagaditšego bjalo ka mabaka a itšego a Molao wa IPID wa 2011, wo o dumeletšego Tona ya Maphodisa go fega Molaodiphethiši, go tšea magato a kgalemo kgahlanong le Molaodiphethiši ka morago ga go fegwa, le go lebogiša Molaodiphethiši mošomo.1.4.  Molaokakanywa wo o šišinya tshepetšo ye e lego pepeneneng le ye e bulegilego kudu ya go thwala Molaodiphethiši gape le Tshepetšo ka botlalo ebile e le ye e tseneletšego ya go dira diteko tša botshepegi tša bahlankedi ba IPID. Molaokakanywa wo o tšwetša pele phetošo ya mabaka a mangwe a Molao wo Mogolo, go kgonthiša gore IPID e phethagatša taelo ya yona ka bokgoni le ka tshwanelo. Molaokakanywa wo o thadilwego o ka hwetšwa go www.policesecretariat.gov.za.2.  Sengwalwa sa Molaokakanywa wa Phetošo ya Melao ya Bohlodi ya Kakaretšo (GILAB) wa 20232.1.  Kabinete e dumeletše sengwalwa sa GILAB sa 2023 gore se romelwe Palamenteng. GILAB e šišinya diphetošo go Molao wa Bosetšhaba wa Bohlodi bja Togamaano, 1994 (Molao wa 39 wa 1994). Molaokakanywa wo o dira gore ditšhišinyo tša sehlopha sa Tshekatsheko ya Maemo a Godimo sa Mopresidente ka ga Etšentshi ya Tšhireletšo ya Mmušo (SSA) gammogo le leano la phethagatšo la ditšhišinyo tša Khomišene ya Boahlodi ya Dinyakišišo ka ga Ditatofatšo tša go Thopša ga Mmušo, Bomenetša le Boradia ka Lekaleng la Setšhaba go akaretšwa Makala a Mmušo. 2.2.  Magareng ga tše dingwe Molaokakanywa wo o nyaka: (a) go beakanyaleswa ditirelo tša bohlodi go aba sebopego sa setheo seo se kgontšhago go šoma gabotse le ka tshwanelo ka go hloma etšentshi ya bohlodi bja ka nageng le tirelo ya bohlodi bja dinaga tša ka ntle; (b) go lokiša diphošo tša go šoma ga Bokgoni bja Bohlodi bja Ditšhupetšo bjalo ka ge go tiišeditšwe ke Kgorotsheko ya Molaotheo; (c) go šogana le mafokodi ao a hlaotšwego ka tshepetšo ya Sehlophatšhomo sa Tšhomišo ya Ditšhelete, go akaretšwa magato a go lwantšha tshepetšo ya tšhelete ye e sego molaong le thušo ya ditšhelete ya botšhošetši ka go matlafatša dibopego tša tšhireletšo ya bosetšhaba go nyakišiša le go dira tekolo ya tšhireletšo ge motho goba setheo se na le kgahlego ya tšhireletšo ya bosetšhaba; (d) Go matlafatša magato a go laola le go beakanya intasteri ya tšhireletšo ya poraebete bjalo ka karolo ya mokgwa wo o nabilego wa tšhireletšo ya bosetšhaba; le (e) go bea magato a go laola maitshwaro a maloko a peleng a tirelo le ba bangwe bao ba kgona go fihlelela tshedimošo ya bohlodi. 2.3.  Molaokakanywa wo o tla kgonthiša gape gore ditirelo tša SSA ga di šomišwe gampe go šomela dikgahlego goba kgopolo ya batho ba itšego.  2.4.  Diphetošo tše di tla matlafatša tlhokomelo ya dietšentshi tša bohlodi ka mekgatlo ya go swana le Mohlahlobipharephare wa Bohlodi, Komiti ya Mohlakanelwa ya ka Mehla ya Bohlodi le Mohlakišipharephare wa Dipuku wa Afrika Borwa. Molaokakanywa o hwetšagala mo go www.gov.za. 3.  Sengwalwa sa Molaokakanywa wa Khomišene ya Tirelo ya Setšhaba (PSC) wa 20233.1.  Kabinete e dumeletše phatlalatšo ya sengwalwa sa Molaokakanywa wa PSC wa 2023 gore setšhaba se dire ditshwayotshwayo. Molaokakanywa wo o phumola Molao wa PSC, 1997 (Molao wa 46 wa 1997) wa Molaotheo wa Repabliki ya Afrika Borwa wa 1996. 3.2.  Molaokakanywa o hlagiša go hlongwa ga bongwaledi bjo bo ikemetšego bja PSC go matlafatša boipušo le go se tšeye lehlakore ga mokgatlo. Ge Molaokakanywa wo o šetše o dirilwe molao, taelo ya PSC e tla katološetšwa go mebasepala le ditheo tša setšhaba. 3.3.  Phetošo ye e tla fa PSC mokgwa wo o tsepeletšego kudu mo go beng le seabe sa mohola go ya kagong ya tirelo ya setšhaba ye e arabelago, ye e nago le maitshwaro le ye e laolwago ke mekgwa. Molaokakanywa wo o hwetšagala go www.dpsa.gov.za4.  Sengwalwa sa Molaokakanywa wa Phetošo ya Molaodi wa Bosetšhaba wa Nyutleliya wa 20234.1.  Kabinete e amogetše sengwalwa sa Molaokakanywaphetošo wa Molaodi wa Nyutleliya gore o romelwe Palamenteng. Molaokakanywa o fetoša Molao wa Molaodi wa Bosetšhaba wa Nyutleliya (NNR) wa 1999 (Molao wa 47 wa 1999). 4.2.  Molaokakanywa o nyaka go šogana le diphapano tše di lego gona ka Molaong wa bjale wa NNR wa 1999. Molao wo ka sebopego sa wona sa bjale ga o sepelelane le mekgwa ye mekaone ya boditšhabatšhaba ka lekaleng la melawana ya polokego ya nyutliya gobane ga o šogane le go lebana ga bašomi ba difofane le mahlasedi a kedišo mošomong. 4.3.  Molaokakanywa o hlamilwe gape go sepelelana le Molao wa NNR wa 1999 le ditaelo tša Etšentshi ya Boditšhabatšhaba ya Enetši ya Athomo (IAEA) le mokgwa wa wona wo mokaone. Afrika Borwa ke leloko la IAEA.E.   Ditiragalo tše di Tlago1.  Tlhomamišo ya Mopresidente wa Repabliki ya Federale ya Nigeria1.1.  Ka Mošupologo, 29 Mopitlo 2023, Mopresidente Ramaphosa o tla hlompha taletšo ya go tsenela tlhomamišo ya Mopresidente yo a Kgethilwego Morena Bola Ahmed Tinubu wa Repabliki ya Federale ya Nigeria.1.2.  Go kgatha tema ga Mopresidente go tla laetša tšwelopele mo kamanong ya maano gare ga Afrika Borwa le Nigeria.1.3.  Nigeria ke modirišani yo mogologolo wa kgwebo wa Afrika Borwa ka Afrika Bodikela. Mehutahuta ya difeme tša Afrika Borwa e beeleditše ka Nigeria, mola dikhamphani tša Nigeria le tšona di oketša kgolo ya tšona ka Afrika Borwa.2.  Beke ya Tšhireletšo ya Bana 2.1  Afrika-Borwa e tla keteka Beke ya Tšhireletšo ya Bana go tloga ka la 28 Mopitlo go fihla ka la 4 Phupu 2023 ka fase ga kgwekgwe ye: “A re šireletšeng Bana nakong ya COVID-19 le ka Morago ga moo”. Lesolo le le kgoboketša makala ka moka le ditšhaba go ya tlhabollong, tlhokomelong, le tšhireletšong ya bana.2.2  Ngwaga wo lesolo le tla lebiša tlhokomelo go RISIHA, lenaneo la thibelo le kgato ya ka pela le thibelo ye e theilwego setšhabeng, leo le lebišitšwego go šuthiša bana go tšwa kotsing go ya kgotlelelong.3.  Ketelo ya Tlhokomedišo ya DDM ya Kapa Bohlabela3.1  Motlatšamopresidente, Morena Paul Mashatile ka la 26 le la 27 Mopitlo 2023 o tla dira Ketelo ya Tekolo ya DDM Seleteng sa OR Tambo le Toropo ya Metropholithene ya Buffalo, Kapa Bohlabela.3.2  Ketelo ye ke karolo ya maitapišo a mmušo a go kgonthiša gore tlhabollo ya ditšhaba e direga ka tsela ye e kopantšwego yeo e thekgwago ke mokgwa wa DDM.4.  Palamente ya Botshelela ya Palamente ya Dinaga tša Afrika (PAP)4.1  Baetapele go tšwa go ralala le kontinente ba kgobokane go tloga ka Mošupologo, 15 Mopitlo 2023 go la Midrand, Afrika Borwa bakeng sa Palamente ya Botshelela ya PAP. Kopano e tla fela ka la 02 Phupu 2023.4.2  PAP e nyaka go šogana le ditlhohlo tše di swanago go ralala le kontinente gomme e emetšwe ke baetapele ba Afrika go tšwa kontinenteng ka bophara.5.  Khomišene ya Mawatle ya Magareng ga Mebušo (IOC)5.1  Afrika Borwa e tla kgatha tema kopanong ya bo56 ya lekgotlaphethiši yeo e tlago swarelwa Paris, France go tloga ka la 16 go fihla ka la 30 Phupu 2023.5.2  IOC ya Mokgatlo wa Thuto, Mahlale le Setšo wa UN (IOC-UNESCO) ke mokgatlo wa UN wo o nago le maikarabelo a go thekga saense le ditirelo tša mawatle a lefase ka bophara.5.3  Afrika Borwa e amogela bohlokwa bja dinyakišišo le taolo ya mawatle a yona le ditikologo tša lebopong tša tlhabollo ya go ya go ile. Dinyakišišo tša mawatle gape di thuša go fa ditemošo tša ka pela malebana le dikotsi tšeo di theilwego lewatleng le go thuša mebušo go dira diphetho tše di nago le tsebo.6.  Afrika Borwa ke Monggae wa Dipapadi tše Kgolo tša Diphadišano6.1  Barati ba dipapadi go tšwa lefaseng ka bophara ba ka letela kamogelo ye borutho ya Ubuntu le kamogelo ya baeng ya maemo a godimo ge ba e tla go bona Sebjana sa Lefase sa Kgwele ya Diatla le Phadišano ya Lefase ya Karate ba Kimura Shukokai International (KSI) ka Afrika Borwa. Afrika Borwa e na le rekoto ye e hlatselegago ya go beakanya ditiragalo tše kgolo ka katlego.6.2  Lethabo le tšwela pele go oketšega ka matšatši a go fetanyana a masometshela (60) go ya go thomeng ga Sebjana sa Lefase sa Kgwele ya Diatla ka Motse Kapa go tloga ka la 28 Mosegamanye go fihla ka la 6 Phato 2023. Le ke lekga la mathomo phadišano ye ya maemo a godimo e swarwa mmung wa Afrika.6.3  Kabinete e dira boipiletšo go bohle go thekga lesolo la Labohlano la Kgwele ya Diatla, ka go apara diaparo tša bathekgi goba go apara mebala ya bosetšhaba go thekga sehlopha sa Bosetšhaba sa Kgwele ya Diatla sa Afrika Borwa.6.4   KSI South Africa gape ke monggae wa Diphadišano tša Lefase tša Karati ya KSI ya bo20 ka Motse Kapa go tloga ka la 10 go fihla ka la 15 Mosegamanye 2023, gomme dikganyogo tša rena tše botse di romelwa go Team SA ge ba itokišeletša tiragalo ye ya maemo a godimo ya lefase ka bophara.6.5  Afrika Borwa e swere ka boikgantšho Diphadišano tša Makgaolakgang tša Phadišano ya Thenese ya Tafola tša 2023 ka Senthareng ya Dikopano ya Boditšhabatšhaba ya Durban. Dibapadi tše di ka bago 600 go tšwa dinageng tše di fapanego lefaseng ka bophara ka se sebaka di a bapala gomme phadišano ye e fa dibapadi tša rena sebaka sa go bontšha talente ya tšona. Phadišano ye e thomile ka la 20 Mopitlo 2023 gomme e tla tšwela pele go fihla ka la 28 Mopitlo 2023.F.  Melaetša1.  DitebogišoKabinete e rometše ditebogišo le melaetša ya yona ya takaletšo ya mahlatse go: Tona ya Ditšhelete, Morena Enoch Godongwana, yo a filwego Sefoka sa Tona ya Ditšhelete ya Ngwaga sa African Banker sa 2023 sa maemo a godimo go la Sharm El Sheikh, Egepeta ka Laboraro, la 24 Mopitlo 2023 ka maitapišo a gagwe mo ngwageng wo o fetilego go laola ikonomi ya Afrika Borwa ka tikologo ye e nago le mathata ya lefase ka bophara le ya ka mo nageng. Sefoka se lebogile tšhomišo ya Tona ya pholisi ya ikonomi go akgofiša dipeeletšo ka lekaleng la enetši ye mpshafatšegago.Hana Gammon, mongwadi wa mengwaga ye 20 wa Afrika Borwa ka lebaka la go thopa Sefoka sa Dikanegelokopana sa Kgweranaditšhaba sa 2023, seleteng sa Afrika le go ba yo monnyane mo historing ya sefoka. Sehlopha sa Rakebii sa Stormers ka go fihlelela makgaolakgang a Phadisano ya Rakebii ye e Kopantšwego. Stormers e tla bapala kgahlanong le Irish Musters lepatlelong la Motse Kapa ka Mokibelo, la 27 Mopitlo 2023. Morena Zakes Mda, mongwadi wa dipadi wa Afrika Borwa le Moprofesara Tshilidzi Marwala, Motlatšamokhanselara le Hlogo ya peleng ya Yunibesithi ya Johannesburg, bao ka bobedi ba kgethilwego go Difoka tša Bohlale bja Afrika tša 2023. Morena Mda le Moprofesara Marwala ba kgethilwe magareng ga Maafrika a mangwe a 19 ao e lego bašoma-ka-thata bao ba šomilego ka bothakga ka makaleng a go fapafapana.2.    MahlokoKabinete e rometše mantšu a kwelobohloko go maloko a lapa le bagwera ba: Motseta wa naga ya rena nageng ya Repabliki ya Algeria, Morena Billy Masetlha, yo a šomilego Afrika Borwa maemong a go fapafapana ka mmušong, go akaretšwa bjalo ka Molaodipharephare wa ditirelo tša bohlodi. O amegile kudu mo Ntweng ya tokologo ya Afrika Borwa, go akaretšwa bjalo ka leloko la Umkhonto we Sizwe.Murthi Naidoo, yo a gafetšego bophelo bja gagwe ntweng ya tokologo ya naga. O ile a golegwa ke maphodisa a tšhireletšo go tloga ka Dibatsela 1965 go fihla ka Moranang 1966 ntle le ditatofatšo gomme a kgatha tema ye kgolo kgabagareng ya maemo a tšhoganetšo mo mafelelong a bo1980.Barry Dwolatzky, yo e bego e le pulamadibogo lekaleng la theknolotši ya tshedimošo le dikgokagano la naga. E be e le Moprofesara (Emerithase) Sekolong sa Boentšenere bja Mohlagase le Tshedimošo ka Kgorong ya Boentšenere le Tikologokago Yunibesithing ya Wits.Batho ba 15 bao ba hlokofetšego ka lebaka la go phulega ga kholera kua Hammanskraal ka Toropongkgolo ya Tshwane. Dipotšišo: Morena Michael Currin – Seboleledi sa Mmušo sa MotšwaoswereMogala: 082 462 7896 "
Statement on the Cabinet Meeting of 7 June 2023 ,8 Jun 2023,https://www.gov.za/speeches/statement-cabinet-meeting-7-june-2023,https://www.gov.za/nso/node/821501,"Statement on the Cabinet meeting of 07 June 2023A.  Issues in the environment1.  Cholera outbreak Management1.1.  Cabinet welcomed President Cyril Ramaphosa’s planned visit to and interaction with residents of Hammanskraal.1.2.  The visit did take place today, Thursday, 08 June, 2023, and this engagement gave the President the opportunity to hear directly from residents about the challenges they face.1.3.  The President, the Minister of Water and Sanitation and the Executive Mayor of Tshwane were able to assess government interventions in the area and provide relevant feedback to residents.1.4.  Government interventions include the field hospital operational in Kanana, Hammanskraal, and a multi-disciplinary team of experts to arrest the spread which has successfully treated hundreds of people.1.5.  Work is also underway to ensure that local councils use their water infrastructure grants effectively. For the current financial year, over R14 billion has been set aside for municipalities to address water infrastructure backlogs.1.6.  Cabinet welcomes the cooperation between the City of Tshwane and Department of Water and Sanitation on the planned upgrade of the Rooiwal Water Treatment plant, which will be undertaken over three phases at a cost of R4 billion. 1.7.  Cabinet calls on the affected communities to remain vigilant and to take special care of children.1.8.  Cholera can be prevented by using safe water. Treat the water first by boiling it for at least 1 minute and always wash your hands with clean water  and  soap.  For  more  information  on  prevention  tips  visitwww.gov.za/cholera.1.9.  Government thanks those volunteer organisations and individuals who have stepped forward to lend a hand.2.  Water Quality Report2.1.  Cabinet welcomed the reintroduction of the Blue, Green and No Drop Watch which were last conducted in 2013 and 2015 respectively. The Green, Blue and No Drop Certification programmes are regulatory mechanisms of the Department of Water and Sanitation (DWS) as the water sector regulator in terms of both the National Water Act and Water Services Act, DWS2.2.  The aim of this uniquely South African regulatory tool is to improve municipal drinking water quality, wastewater management as well as water conservation and demand management.2.3.  Cabinet deliberated on the results and implications of the 2023, Blue, Green and No Drop Watch reports, which were made public on Tuesday, 6 June.2.4.  The Watch Reports indicate that there has been a decline in drinking water quality and an increase in non-revenue water since the last Drop reports were issued.2.5.  Cabinet welcomes measures to be taken by the Department of Water and Sanitation to address the current state of affairs in relation to water and waste water management. The Minister of Water and Sanitation will in the following weeks announce these measures per Province.3.  Energy 3.1.  Cabinet welcomed the recent deliberations between the Minister of Electricity, Dr Kgosientsho Ramokgopa and the Mozambican Minister for Mineral Resources and Energy, Carlos Zacarias, to secure additional power from Mozambique to support our national grid.3.2.  In the immediate term, Mozambique can provide 80MW and a further 1000MW over the medium term.3.3.  Cabinet continues to urge South Africans to support the Winter Demand Management campaign launched by the Minister of Electricity, to save electricity to reduce strain on the national grid and help lower load shedding stages this winter.3.4.  Cabinet received a report by the Minister of Electricity which detailed recent gains in the management of power stations and other operations which, for example, overcame the need for Eskom to burn diesel this past weekend and avoid load shedding.3.5.  The Minister of Electricity will brief media at 14h00 tomorrow, Friday, on these and other developments.4.  Operation Vulindlela4.1.  Cabinet welcomed the progress under the operation Vulindlela as detailed by the Minister in the Presidency, Khumbudzo Ntshavheni, with regard to the implementation of structural reforms in the areas of energy supply, logistics network and infrastructure, digital communications and the visa regime.4.2.  The number of completed reforms has risen from three to 11, while a further 14 reforms are on track. The primary focus is on addressing the electricity crisis and improving the efficiency of freight rail, both of which are weighing heavily on economic growth.5.  President’s Coordinating Council5.1.  Cabinet supported President Cyril Ramaphosa’s call during the meeting of the President’s Coordinating Council on 2 June 2023 to accelerate service delivery in response to the needs of communities. 5.2.  The President directed the Council to  accelerate service delivery improvement and address challenges in relation to legislation, governance and capacity constraints.5.3.  The meeting also considered reforms to the Water Act and Water Services Act to provide for better service delivery of water.5.4.  Similarly, the Council was briefed on interventions by the Department of Transport for emergency work and routine maintenance, as well as primary road transfers from provincial authorities to the national road network for better management of provincial roads by the South African National Roads Agency Limited. 6.  Batyi Automotive Component Supply Facility6.1.  Cabinet welcomed the opening of the Batyi Automotive Component Supply (BACS) Facility in Pretoria which cements the country’s position as a global player in the automotive sector. BACS is a product of an incubation centre by Ford Motor Company and Motherson, a supplier of spray painting and components.6.2.  The centre supports black suppliers to be independent and globally competitive after graduating from the Automotive Industry Development Centre (AIDC’s) Incubation Programme.6.3.  The BACS facility currently employs 60 people, with 30 working the day shift, and 30 the night shift. Moreover, it is looking at bringing in young trainees to further develop their skill sets.7.  Lufhereng Social Housing Project7.1. Cabinet welcomed the Department of Human Settlements’ launch of the Lufhereng Social Housing Project in Soweto, which consists of 407 units of rental stock for targeted beneficiaries.7.2. Government’s social housing programme integrates  mixed-income groups, curbs the housing backlog and brings backyard and informal settlement dwellers closer to economic opportunities.8.  Road Infrastructure8.1.  The opening of the R56 million road project in Estcourt, KwaZulu- Natal, is part of government’s efforts to improve logistic connectivity in rural towns.8.2.  Work done on the road project included the upgrading of the D1252 from gravel to tar roads. The road links to the N3, which connects eThekwini and Johannesburg, opening opportunities for local unemployed youth and emerging contractors.8.3.  With more than 60 per cent of goods transported through the N3 corridor, the road upgrade will further facilitate the efficient movement of goods and services to the rest of South Africa and Sub-Saharan Africa. 9.  Social Partnership9.1. Cabinet welcomed the partnership with mining company Impala Platinum in Rustenburg on the building of a clinic and early childhood development centre as part of its Social and Labour Plan.9.2. The Freedom Park Clinic and an Early Childhood Development Centre were handed over to the Departments of Health and Basic Education in the North West Province.10.  Partnership between government and organised business10.1.  Cabinet welcomed the partnership initiative between Government and organised business to actively work towards removing obstacles to inclusive economic growth and job creation.10.2. The current priority areas are in energy, logistics and crime and corruption fighting, with further work being done in pursuit of the jobs agenda.11.  Safety and security11.1.  To monitor and protect communities affected by crime, the SA Police Service has set aside nearly R2 billion to procure drones and vehicles to enhance visibility.11.2.  R65 million has also been allocated to the top 30 crime-intensive stations to address murder and other contact offences. In addition, Tactical Response Teams are being deployed at stations and districts in areas with high crime rates.11.3.  The South African Police Service is also enhancing specialised tracking teams, who will be trained further at provincial and district level to effectively track and apprehend offenders.12.  Independent Panel of Inquiry12.1.  Cabinet welcomed the appointment by President Cyril Ramaphosa of a three-member independent panel to enquire into the circumstances of the docking of the Russian vessel known as Lady R. 12.2.  The panel chaired by former Deputy Judge President of the South Gauteng High Court Justice Phineas Mojapelo has been given six weeks to evaluate whether constitutional, legal or other obligations were fulfilled or violated when the vessel docked in Simon’s Town, Cape Town, and will report their findings to the President. 13.  Envoys to G7 countries13.1.  Cabinet welcomed President Cyril Ramaphosa’s decision to send ministerial envoys to meet Group of Seven (G7) countries to explain the country’s non-aligned stance on the Russia-Ukraine war.13.2.  The envoys will include International Relations & Cooperation Minister Naledi Pandor, Trade, Industry & Competition Minister Ebrahim Patel, Finance Minister Enoch Godongwana and Minister in the Presidency Khumbudzo Ntshavheni.14.  BRICS Summit Preparations14.1.  In preparation for the upcoming BRICS Summit from 22 to 24 August 2023, South Africa successfully hosted the BRICS Foreign Ministers Meeting on 1 June 2023 in Cape Town.14.2.  Cabinet noted the gazetting of a notice for the Diplomatic Immunity and Privileges Act, which is a standard practice for international summits held in South Africa.14.3.  The immunities are for the conference and not for specific individuals. This is a standard conferment of immunities that we do for all international conferences and summits held in South Africa irrespective of the level of participation. They are meant to protect the conference and its attendees from the jurisdiction of the host country for the duration of the conference.B.  Cabinet decisions1.  Bi-Annual Performance Progress Reports1.1.  Cabinet approved bi-annual performance progress reports for the period October 2022 to March 2023 that form part of the Medium-Term Strategic Framework (MTSF) 2019-2024.1.2.  The Department of Planning, Monitoring and Development will, in the course of the coming week or two brief the nation on the detail of these progress reports. 1.3.  The period under review coincided with disruptive load-shedding which has slowed down economic activity and affected service delivery in the country.1.4.  However, Cabinet is pleased with the progress that has been made in implementing the key expected deliverables.1.5.  Cabinet also noted the envisaged recovery programmes that have been outlined by respective clusters.1.6.  In October 2019, Cabinet approved the MTSF, as government’s five- year programme for the implementation of the NDP 2030 and of the electoral mandate of the Sixth Administration.1.7.  Cluster departmental reports focus on the seven priorities adopted by government for the sixth administration namely: Priority 1: Building a capable, ethical and developmental state; Priority 2: Economic transformation and job creation; Priority 3: Education, skills and health; Priority 4: Consolidating the social wage through reliable and quality basic services; Priority 5: Spatial integration, human settlements and local government; Priority 6: Social cohesion and safe communities and; Priority 7: A Better Africa and World.1.8.  One of the areas of progress is that of social protection which is critical for income security and protecting the vulnerable South Africans.1.9.  In this regard and to give effect to Priority 4, the 2023 budget for social wage increased to R1 165 billion and this has improved the living conditions of more than 18 million poor South Africans. In keeping with the commitment to address the impact of COVID, more than 27 344 grants were paid to qualifying South Africans by March 2023.1.10.  In the period under review, law enforcement has intensified the fight against organised crime. There was an 86,7 per cent increase in the conviction rate of persons arrested for cable theft; this is significant considering the electricity challenges the country is experiencing.2.  Scrap Metal Ban2.1.  Cabinet considered a report on progress with measures to reduce theft of scrap metal and copper cable.2.2.  Regulations were published for public comment.2.3.  A  statement will be issued as soon as the matter has been considered. 2.4.  Cabinet reiterated its determination to ensure that all actions are taken to address this problem that causes damage of billions of rand to the economy and results in energy outages and service interruptions.C.  Appointment1.  Hosi Pheni Cyprain Ngove as Chairperson of the Housing Development Agency. D.  Bill1.  Draft National Small Enterprise Amendment Bill1.1.  Cabinet approved the introduction of the draft National Small Enterprise Amendment Bill to Parliament.1.2.  The draft Bill aims to amend the National Small Enterprise Act (Act 102 of 1996) and provides for the establishment and registration of the Office of Small Enterprise Ombud Service.1.3.  It broadens fair processes for small enterprises through the Ombud Service, which will be tasked with considering and disposing of complaints by small enterprises. Implementation of the amendments will realise greater stability to the sector and advance economic opportunity through the creation of job opportunities by small, medium and micro enterprises.1.4.  In addition to the setting up of the Office; the amendments also include the appointment of Ombud and Deputy Ombud; allocation of powers and functions of Ombud; receipt of complaints, prescription, jurisdiction and investigation; determinations by Ombud; staff of office; delegation by Ombud, Deputy Ombud and Director.E.  Upcoming events1.  Youth Day1.1.  Cabinet calls on the nation, and especially the youth, to attend this year’s Youth Day commemoration, which will be held over two days,16 to17 June 2023 at the Mangaung Outdoor Sport  Centre, Mangaung, Bloemfontein, in the Free State.1.2.  During these two days, young people will have an opportunity to engage Ministers, Deputy Ministers and other stakeholders on how best they can assist in addressing the country’s development challenges.1.3.  National days such as Youth Day are days in which South Africans from all backgrounds, beliefs and political persuasions are invited to participate as part of building an inclusive, non-racial South Africa. 2.  District Development Model (DDM) Presidential Imbizo2.1.  Preparations are under way for the seventh DDM Presidential Imbizo on 30 June 2023 in the uThukela District Municipality, Kwa Zulu Natal, where government will interact with residents on service delivery challenges, as well plans for development.2.2.  A series of build-up outreach activities led by Ministers, MECs and Mayors is already underway to assess service delivery and engage with communities.3.  2023 Netball World Cup tournament3.1.  Cabinet urges South Africans to get into the spirit of the 2023 Netball World Cup tournament which will be staged at the Cape Town International Convention Centre from Friday, 28 July, to Sunday, 6 August, 2023.3.2.  The Vitality Netball World Cup 2023 will be the 16th presentation of this tournament in which 16 participation nations will participate, including our own Proteas.3.3.  Supporters are urged to fly the flag and the Protea colours on Fridays each week and communities in Cape Town and elsewhere are urged to prepare to host international players and guests who are likely to visit all parts of the country.3.4.  The Netball World Cup will build on the success of the International Table Tennis Federation’s World Table Tennis Championship in Durban less than a month ago, and the International Hockey Federation’s Indoor World Cup held in Pretoria in February.3.5.  South Africa works diligently and innovatively to attract such global events which place a spotlight on the country and create economic opportunities and support jobs in a range of sectors. F.  Messages1.  CongratulationsCabinet extended its congratulations and well wishes to:The President of the Republic of Türkiye, His Excellency Recep Tayyip Erdoğan, on his re- election.Madam Justice Mahube Betty Molemela following her appointment as President of the Supreme Court of Appeal.Musa Motha for flying the flag high and reaching the finals of Britain’s Got Talent. His inspirational dance performance received the first ever- combined Golden Buzzer from the judges.The Mzansi Youth Choir who made history during their performance on America's Got Talent by receiving the first-ever group golden buzzer. The group golden buzzer automatically advances the choir to the semi-finals taking place in August 2023.Professor Taole Mokoena following his appointment as the new health ombudsman. 2.  CondolencesCabinet expressed condolences to the family and friends of:Analyst, broadcaster and author Eusebius McKaiser who during his career occupied a number of posts in South African media, including 702, the Mail & Guardian, the Sunday Times, Business Day and Power fm.Legendary actor Patrick Ndlovu whose contribution to South African arts and culture spanned for more than four decades.Television personality and radio broadcaster Marietjie Bothma who won the hearts of many with her fluency in Zulu and other South African languages,The government and the people of India, in particular the families of the deceased following the train accident in the state of Odisha Enquiries: Mr Tyrone Seale – Acting Government SpokespersonMobile: 083 575 7440"
Pego ya Kopano ya Kabinete ya la 21 Phupu 2023,22 Jun 2023,https://www.gov.za/speeches/statement-cabinet-meeting-21-june-2023,https://www.gov.za/nso/speeches/statement-cabinet-meeting-21-june-2023,"A.    Merero ye Bohlokwa Seemong sa Bjale1.    Ditigelo tša Khomišene ya Toka ya Dinyakišišo tša Mabapi le Mabarebare a go Gogwa ga Mmušo ka Nko, Bomenetša le Tsogolekobong ka Lekaleng la Setšhaba, go Akaretša le Magoro a Mmušo1.1.    Lehono, ka la 22 Phupu 2023, ke ngwaga e sa le go tloga mola Kantoro ya Mopresidente e amogelago pego ya mafelelo ya Khomišene ya Toka ya Dinyakišišo tša mabapi le Mabarebare a go Gogwa ga Mmušo ka Nko, Bomenetša le Tsogolekobong ka Lekaleng la Setšhaba, go akaretša le Magoro a Mmušo. 1.2.    Ka Diphalane 2022, Mopresidente Cyril Ramaphosa o išitše leano la mmušo la mabapi le phethagatšo ya ditigelo tša Khomišene Palamenteng. Kabinete e emetše go fiwa pego ya tšwelopele mabapi le ditigelo tša Khomišene. 2.    Tumelelano ya Tshepedišo ya Semmušo le France go Oketša Maatla a Yuniti ye Ikgethilego ya Dinyakišišo (SIU)2.1.    Afrika Borwa, e emetšwe ke Tona ya Toka le Ditirelo tša Tshokollo, Morena Ronald Lamola, le France yeo e emetšwego ke Tona ya tša Yuropa le Merero ya Dinagadišele, Mme Catherine Colonna, ba saenne tumelelano ya tshepedišo ya semmušo yeo e tlo oketšago maatla a go šoma a SIU. 2.2.    Tšhomišano ye e tšwela pele go matlafatša SIU ge go etla go mabokgoni a boforensiki bja inthaneteng, a bosenyi bja mabapi le ditšhelete le a bofetleki. 2.3.    Tšhomišano ye e tlo hlola Akhademi ya go Lwa le Bomenetša ka Pretoria. Akhademi ye e tlo hlankela maloko a SIU, dietšensi tše dingwe tša phethagatšo ya molao le go lwa le bosenyi ka gare ga dinaga tša maloko a Southern African Development Community (SADC), dinaga tša Commonwealth mmogo le tšeo e sego tša Commonwealth. 2.4.    Maatla a a maswa a tlo oketša kudu le bokgoni bja naga bja go arabela ditaba tšeo di tšwelelago go tšwa Khomišeneng ya go Gogwa ga Mmušo ka Nko. 3.    Ketelommogo ya Semmušo ka Ditonakgolo tša Netherlands le Denmark 3.1.    Kabinete e amogetše dipoledišano magareng ga Mopresidente Ramaphosa, Tonakgolo Mark Rutte wa Netherlands le Tonakgolo Mette Frederiksen wa Denmark nakong ya ketelommogo ya semmušo ka Pretoria bekeng ye. Ketelommogo ye ya semmušo e be e le ya mathomo ya mohuta wo ka nageng ya rena. 3.2.    Dikamano tša seikonomi magareng ga dinaga tše tše tharo ke bohlatse bja lehono bja dikamano tša nako ye telele magareng ga Afrika Borwa le dinaga tše tše pedi tša European Union tšeo di filego mekgatlo ya go lwela tokologo ya ka Afrika Borwa thekgo ye kgolo mmogo le go lwa le mmušo wa kgethollo. 3.3.    Nakong ya ketelo ye ya semmušo, Afrika Borwa e saenne Dimemorandamo tša Kwešišano ka tša tšhomišano ka lekaleng la haetrotšene ye tala le dikamano tša enetši le dinaga tše tše pedi. 3.4.    Dikhamphani le ditheo go tšwa dinageng tše tše tharo di dirile ditsebišo tša dipeeletšo le dikamano, go balwa le tshepišo ya bilione ye tee ya didolara tša United States bakeng sa go hloma Sekhwama sa SA-H2 go fa dipeeletšo tša haetrotšene ye tala maatla. 3.5.    Sekhwama sa Setšhaba sa Mananeokgoparara a Meetse le Enetši: Peeletšo ka go tša Boditšhabatšhaba, se nyaka go hloma sekhwama seo se dumeletšwego sa ngata ya thekgo ya mašeleng sa di-euro tše dimilione tše 300, le dithekgo tša mašeleng tša di-euro tše dimilione tše 100 tšeo di tlo thušago Afrika Borwa go tla ka mananeokgoparara a meetse le enetši. 4.    Morero wa Khutšo wa Afrika 4.1.    Kabinete e amogetše pego ka Mopresidente Ramaphosa mabapi le Morero wa Khutšo wa Afrika woo o ledišitšwego ka Ukraine le Russia Federation fao Mopresidente a kgathilego tema mmogo le baetapele la baemedi ba mebušo ya Senegal, Comoros, Zambia, Egypt, Congo-Brazzaville, le Uganda. Morero wo o bonagaditše maemo a hlomphegilego a Afrika Borwa a go se tšee lehlakore, mmogo le boikgafo bja naga go tharollo ya khutšo ya ntwa. 4.2.    Kabinete e lemogile gore Mopresidente Volodymyr Zelensky wa Ukraine le Mopresidente Vladimir Putin wa Russian Federation ba amogetše lesolo la khutšo la Afrika gomme ba ikgafa go tsenela dipoledišano tše dingwe le baetapele ba Afrika mabapi le ditaba tšeo di tsweleditšwego tšeo di lego mabapi le tharollo ya thulano ye. 4.3.    Morero o gateletše tlhokego ya go emišwa ga ntwa gore go dipoledišano di kgone go thoma ka potlako, bana bao ba tšeerwego ka Ukraine ba bušetšwe morago, go lokollwa ga bagolegwa ba ntwa le go hlolwa ga mellwane ya go tsena go nolofatša thušo ye kgolo go batho. 4.4.    Kabinete e amogetše tebogo yeo e laeditšwego ke baetapele ba lefase go mohola wa Lesolo le la Khutšo la Baetapele ba Afrika mo tabeng ya go hwetša tharollo ya khutšo ya ntwa, bjalo ka ge go laeditšwe ke Ditonakgolo tša Denmark le Netherlands, mmogo le Tona ya Dinagadišele ka France, gareng ga ba bangwe. 4.5.    Go latela morero wa khutšo, Afrika Borwa e tla kgatha tema ka Samiting ya African Union-Russia ka Moscow ka Mosegamanye, moo e lego gore ka thokong ye nngwe mmušo wa borena o tla tšeago monyetla wa go tšwela pele go boledišana le Russia ka ditaba tšeo Dipresidente tše tše pedi di boledišanego ka tšona gore di ntšhe sa mafahleng. 4.6.    Moeletši wa Mopresidente Ramaphosa wa Bosetšhaba ka tša Tšhireletšo, Moprofesa Fholisani Sydney Mufamadi, o tla tsenela Samiti ya Khutšo yeo e tlo swarwago ke Mopresidente Zelensky, yeo e tlo swarelwago Copenhagen ka Denmark ka Phato. 4.7.    Mabapi le sefofane seo se bego se rwele bahlankedi ba tša tšhireletšo ba Mopresidente le boraditaba go ya Poland, tseleng ya bona ya go ya Ukraine le Russia, Kabinete e lemogile ditiragalo tša go se kgahliše tšeo di bilego gona ge sefofane se se kotama ka Warsaw, Poland. 4.8.    Kabinete e lemogile gore Kgoro ya Dikamano tša Boditšhabatšhaba le Tšhomišano e tla tšwela pele ka tshekatsheko ya taba ye ka mekgwa le makala a maleba a bodiplomate. 5.    Ditaba tša Kgwebišano 5.1.    Kabinete e lemogile dipalopalo tša gabjale tša kgwebišano tšeo di begilwego ke Kgoro ya Kgwebišano, Indaseteri le Phenkgišano, tšeo di bontšhitšego gore dithomelontle tša Afrika Borwa go ya China di fihleletše US$33 bilione ka 2022, e lego dipalopalo tša go feta gabedi ga mogwebišanimogolo wa rena e lego Germany. 5.2.    Ka kakaretšo, kgwebišano ya Afrika Borwa le China e oketšegile ka 305 go tloga go US$44 bilione ka 2018 go ya go US$57 bilione go ya mafelelong a 2022. Go tloga go 2018 go fihla go 2022, dipalomoka tša ngwaga ka ngwaga tša 10% (dithomelontle) le 4.5% (diromelwakagare) di ile tša rekotwa. Afrika Borwa e bile le tšhelete ya letseno ya tlaleletšo e ntši mo mengwageng yeo ye mehlano. 6.    Mohlagase 6.1.    Kabinete e amogetše tumelelano yeo e tlo bonago Mozambique a abela Afrika Borwa mohlagase wa dimekawate (MW) tše 100 mo dikgweding tše tharo tše tlago ge e se no saena Tumelelano ya go Reka Mohlagase. Dikgwedi tše tharo go ya go tše 12 tše tlago di tlo bona Afrika Borwa e hwetša mohlagase wa dimekawate tše 100 go tšwa Mozambique. 6.2.    Kabinete e tšwetše pele go amogela kaonafalo yeo e tšwelago pele ka bokgoning bja Eskom bja go tšweletša mohlagase bjoo bo netefaditšego gore khamphani ye ya mohlagase e ngwadiša Energy Availability Factor ya go feta 60%. 6.3.    Kabinete e lebogile MaAfrika Borwa ka kgathotema ya bona ya go fokotša nyakego ya mohlagase, yeo e kgontšhitšego Eskom go kgona go phethagatša kgaotšo ya mohlagase ka magato a tlase. Go boloka mohlagase ke maikarabelo a rena ka moka ebile ke tiro yeo go yona re holegago ka moka. 6.4.    Kabinete e lebogile neelo go Afrika Borwa go tšwa go Riphaboliki ya China ya didirišwa tša tšhoganyetšo le tšweletšo ye nnyane ya mohlagase tšeo di jago R167 milione. Leano la phethagatšo le gare le a kaonafatšwa go netefatša gore didirišwa tšeo di neetšwego di tsenywa ka mafelong a setšhaba, tšeo di tlo dirago gore mafelo a a se angwe ke kgaotšo ya mohlagase. Moletlo wa neelo ya semmušo o tla swarwa ka pela morago ga ge didirišwa tše di se no kibja sekibo sa tumelelo ke ditheo tša Afrika Borwa tša tekolo ya dithoto tšeo di tsenago ka nageng. 7.    Meetse 7.1.    Kabinete e amogetše tebelelokakaretšo ya dikarabo ka Kgoro ya Meetse le Kelelatšhila ge go etla go ditlhohlo tša meetse le kelelatšhila ka mo nageng.7.2.    Tebelelokakaretšo ye e bonagaditše kakgofišo ya diprotšeke tša meetse a dinoka le meela tšeo di kilego tša itemogelwa peleng bjalo ka:7.2.1.    Go agwa ga Legato 2 la go ja R40 bilione la Lesotho Highlands Water Project yeo e tlo holago Gauteng le diprofense tša kgauswi. Mošomo wo o tla phethwa ka 2027. 7.2.2.    Legato 2A la go ja R4 bilione la Mokolo Crocodile Water Augmentation Project ka Leboa Bodikela le Limpopo. Tšhelete e a kgoboketšwa bakeng sa legato le lengwe leo go agwa ga lona go tlo thomago ka Mopitlo 2024, gomme le beetšwe go phethwa ka 2030. 7.2.3.    Ka tšhomišano magareng ga mmušo le lekala la meepo, mošomo wa go aga o gare o tšwela pele protšekeng ya Olifants River Water Resource Development ya go ja R24 bilione ka Limpopo, gomme wona o letetšwe go phethwa ka 2023. 7.2.4.    Ka tšhomišano ya go swana nayo ya go šomišana le meepo ka Kapa Leboa, mošomo wa go aga wa protšeke ya Vaal Gamagara o tlo thoma go ya mafelelong a ngwaga wo fao le wona o letetšwego go phethwa gona kua go bo 2030. 7.2.5.    Mošomo wa go aga wa Protšeke ya Groot Letaba Water Augmentation, wa go ja R500 milione o thomile kgweding ye ya Phupu 2023, gomme wona o akaretša go godišwa ga Letamo la Tzaneen. Mošomo wo o tlo phethwa ka 2025. 7.2.6.    Ka Kapa Bodikela, mošomo wa go aga wa Voëlvlei Augmentation Scheme wa go ja R1,2 bilione o tlo thoma ka 2024, fao o letetšwego go phethwa ka 2026. 7.3.    Diprotšeke tše di lota kabo ya meetse go ya setšhabeng gomme ka baka la tšona diketekete tša batho di tlo hwetša mešomo, dikgwebo tša kgauswi le mafelo a go aga di tlo holega go tšwa go bašomi le borakonteraka, gomme mananeokgoparara ao a kaonafaditšwego a tlo hola diikonomi tša selegae. 8.    Go Tsebagatšwa ga South African Isotope Facility (SAIF)8.1.    Kabinete e amogetše tšhomišano magareng ga Kgoro ya Saense le Bohlami le IThemba LABS, yeo e tlišitšego go bulwa ga SAIF yeo e lego lefelo la maemo a godimo leo le arabelago go tlhohlo yeo e golago ya kankere bjalo ka dihlodidikgolo tša lehu. Lefelo le le tlo dira diphatišišo tšeo di tseneletšego le tlhahlo mmogo le go oketša bokgoni bja tšweletšo ya diradiosothoupu. Theraphi ya diradiosothoupu e lwa le disele tša kankere gomme ga e gobatše disele tšeo di phetšego botse kudu. 8.2.    Gabjale balwetši ba go ka ba 5 000 ba MaAfrika Borwa ba holega go tšwa kabong ye ka ngwaga, gomme go letetšwe gore palo ye e ka oketšega makga a mahlano go ya go a šupa, ka koketšego ya tšweletšo ka SAIF le go ba gona ga disothoupu. 9.    Go Fetišwa ga Molaokakanywaphetošwa wa Postbank Limited 9.1.    Kabinete e amogetše go fetišwa ga Molaokakanywaphetošwa wa Postbank Limited ke Palamente (bobedi Seboka sa Maloko a Palamente le Lekgotla la Bosetšhaba la Diprofense), woo o bulelago go fiwa laesense ga panka ya mmušo. 9.2.    Molaokakanywa wo o šomana le dikotsi tšeo di amanago le sebopego sa gabjale sa Postbank, ka go fetoša bongpanka ye le sebopego sa boetapele go hloma khamphanitaolo ya Postbank. 9.3.    Kabinete e tla emela Mopresidente go saenela Molaokakanywa wo go ba Molao woo o tlo kgontšhago go ngwadiša Postbank bjalo ka Khamphani yeo e Laolago Panka. 10.    Matlafatšo ya Baswa 10.1.    Kabinete e lebogile MaAfrika Borwa ka moka ge a tsenetše meketeko ya naga ya Letšatši la Baswa ka la 16 Phupu 2023 ka tlase ga moeno wo: “Re akgofiša tokologo ya ikonomi ya baswa bakeng sa bokamoso bjo swarelelago”.10.2.    Kabinete e amogetše go tsebagatšwa ga Pase ya maemo a godimo ya Mešomo ya Setšhaba ka Dikgoro tša Thuto ya Motheo, Thuto ya Godimo, Saense le Bohlami, le ya Mešomo le Bašomi, ka tšhomišano le lenaneo la Thuto ya go fa Mošomo la European Union. Dipase tše tša menyetla di fihla mafelong a kgolekgole go yo thuša barutwana mmogo le batho bao ba nyakago mešomo ka go amantšha maatla le bokgoni bja motho le dikheria tšeo ba ka di latelago mmogo le menyetla ya mešomo. 10.3.    Kabinete e tšwetše pele ya amogela masolo ka Kgoro ya Temo, Peakanyoleswa ya Naga le Tlhabollo ya Dinagamagae a go thekga baswa go kgatha tema ka lekaleng la temo mo mpshafatšong ya mafelo a kabelano a bjalo ka kgwebo ya motheo ya Marapyane-Bakgatla. Kgwebo ye e hlotše mešomo ya go feta 100 ka metseng gomme baswa ba ba gweba ka lefela le sonopolomo. 11.    Lenaneo la Working on Fire 11.1.    Kabinete e hlompha borasetimamollo ba 400 ba MaAfrika Borwa bao ba rometšwego Canada go yo thuša go phološa maphelo, metse, dikgwebo le dibjalo ka Profenseng ya Alberta ka Canada. 11.2.    Go romelwa ga sehlopha se ka 2023 ke karabelo ya kgopelo ya tšhoganetšo go tšwa go Senthara ya Thomišano ya Makala a go Lwa le Mollo wa ka Dithokgweng ya ka Canada. Tšhomišano ye ya bohlano magareng ga Afrika Borwa le Canada ke bohlatse bja dikamano tše tiilego magareng ga dinaga tše tše pedi gape le go tsenya letsogo ga Afrika Borwa tabeng ya go lota tikologo go se na gore ke karolo efe ya lefase yeo e amilwego ke tšhošetšego ya tikologo. 12.    Dipapadi tše Ikgethilego tša Diolimpiki tša Lefase tša Selemo Sehlopha sa Afrika Borwa se tšwela pele go phagamiša folaga ya naga Dipapading tše Ikgethilego tša Diolimpiki tša Lefase tša Selemo tša 2023 ka Berlin, Germany go tloga ka la 17 go fihla ka la 25 Phupu 2023. Sehlopha sa Afrika Borwa se na le dibapadi tše 64 le bahlahli ba 21 bao ba phenkgišanago kgahlanong le dibapadi tše 7 000 go tšwa dinageng tše 180. Bona ke dithwadi tšeo di emetšego naga ya rena gomme ebile ke bohlatse bja maatla ao motho a nago le ona ge a ikemišeditše. B.    Diphetho tša Kabinete 1.    Tumelelo ya Afrika Borwa ya Tshepedišo ya Semmušo ya Kopano ya Dikgahlego tša Boditšhabatšhaba ka Didirišwa tša Ditimela go Merero ye Ikgethilego yeo e Nepilego Dinamelwa tša go Sepela Seporong ya Luxembourg 1.1.    Kabinete e dumeletše go išwa ga Luxembourg Rail Protocol Palamenteng gore e yo fetišwa. Luxembourg Rail Protocol e hlohleletša kgolo ya ikonomi ka go matlafatša thekgo ya mašeleng ya lekala la praefete ka indasetering ya ditimela. 1.2.    Luxembourg Rail Protocol e tlišitšwe ke katlego ya Kopano ya Cape Town ya mabapi le Dikgahlegelo tša Boditšhabatšhaba ka ga Didirišwa tša Dinamelwa yeo e ilego ya swarwa ka 2007. Afrika Borwa e saenne tshepedišo ye ya semmušo ka 2022 bjalo ka taetšo ya ka fao naga e ikemišeditšego ka gona ge go etla mpshafatšong ya mošomo wa ditimela. C.    Go Thwalwa Batho ka moka bao ba thwetšwego mešomong mangwalo a bona a dithuto a tla tiišetšwa le go netefatšwa ka maleba.1.    Morena Evert Potgieter bjalo ka Hlogo ya Ditšhelete ka Property Practitioners Regulatory Authority. 2.    Morena Sandile Psychology Mkhize bjalo ka Mohlankediphethiši wa Magalies Water (konteraka e okeditšwe).3.    Maloko a Agricultural Research Council: (a)    Mme Joyene Isaacs (o thwetšwe leswa);(b)    Ngaka Poncho Mokaila (o thwetšwe leswa);(c)    Ngaka Jonty Tshipa;(d)    Morena Neo Harrison Masithela;(e)    Mme Clarinda Elizabeth Simpson;(f)    Ngaka Hilke Maartens;(g)    Morena Goodman Gcaba (o thwetšwe leswa);(h)    Ngaka Troy Govender; (i)    Ngaka Konanani Liphadzi (o thwetšwe leswa);(j)    Ngaka Pieter Naude Malan (o thwetšwe leswa); le(k)    Ngaka Owen Horwood.4.    Go tlatšwa ga dikgoba tša mošomo ka Cross-Border Road Transport Agency: (a)    Mme Bukeka Mahlutshana; le(b)    Morena Leroy Nsibande. 5.    Go tlatšwa ga dikgoba tša mošomo ka go Boto ya South African Civil Aviation Authority: (a)    Moadfokeiti Mpati Lebakeng; le (b)    Morena Tshepo Peege. D.    Melaokakanywa 1.    Sethalwa sa Molaokakanywa wa Manyalo wa 2022 1.1.    Kabinete e dumeletše go phatlalatšwa ga Sethalwa sa Molaokakanywa wa Manyalo wa 2022 gore setšhaba se fane ka ditshwayatshwayo go wona. 1.2.    Molaokakanywa wo o phethagatša White Paper on Marriages in South Africa yeo e dumeletšwego ke Kabinete ka Hlakola 2022. Molaokakanywa wo o fa Kgoro ya Merero ya Selegae maatla a go hlama Molao wo tee wa Manyalo wa naga. 1.3.    Molaokakanywa wo o lebeletše go netefatša gore manyalo ka moka a phethwa go ya le ka dikokwane tša tekatekano, go se kgetholle le seriti sa motho bjalo ka ge go boletšwe ka gare ga Molaotheo wa Riphaboliki ya Afrika Borwa wa 1996. 1.4.    Sethalwa se sa Molaokakanywa se dumelela MaAfrika Borwa le badudi ba bangwe ba ka nageng ba bong ka mehuta ya bjona, mmogo le ditumelo le ditšo tša go fapafapana, go tsenela dikamano tša lenyalo go ya le ka dikokwane tša Molaotheo. 1.5.    Molaokakanywa wo o hlalosa mekgwa ya go thibela dikamano tše bjalo ka go nyalwa ga bana gape le manyalo ao a phethagatšwago molekani wa bobedi a sego go fao. 2.    Molaokakanywa wa Bosetšhaba wa Etšensi ya Mananeokgoparara a Meetse (NWRIA) wa 20222.1.    Kabinete e dumeletše go išwa ga sethalwa sa Molaokakanywa wa NWRIA Palamenteng. Molaokakanywa wo o šišinya go hlongwa ga NWRIA gore e tle e rwale maikarabelo a peakanyo, thekgo ya mašeleng le tlhabollo ya mananeokgoparara a meetse a naga. E tlo rwala gape le maikarabelo a tlhokomelo ya mananeokgoparara ao a lego gona a meetse. 2.2.    Etšensi ye e tlo netefatša gore go ba le kabo ya meetse yeo e swarelelago, ya go lekalekana ebile ya go tshepagala go sepelelana le maitlamo a semolaotheo a phihlelelo ya meetse gape le go hlola tikologo yeo e bolokegilego ya bophelo bjo bobotse. E tlo hlongwa bjalo ka Setheo sa Setšhaba ka tlase ga Šetulu 2 ya Molao wa Taolo ya Ditšhelete tša Setšhaba wa 1999 (Molao 1 wa 1999). Etšensi ye e tlo tšea maikarabelo ao gabjale a rwelwego ke Trans-Caledon Tunnel Authority. 3.    Molaokakanywaphetošwa wa Tlhalano wa 2023 3.1.    Kabinete e dumeletše go išwa ga sethalwa sa Molaokakanywaphetošwa wa Tlhalano wa 2023 Palamenteng. 3.2.    Molaokakanywa wo o fetoša Molao wa Tlhalano wa 1979 (Molao wa bo 70 wa 1979) gore o kgone go tla ka mekgwa ya go šireletša boitekanelo bja bana goba bana bao ba belegetšwego ka manyalong a Muslim. Diphetošo tše di nepile gape go kgontšha kabo ya ditseka ge lenyalo la SeMuslim le fedišwa; go kgontšha gore dikholego tša gore motho ke monna ka lenyalong la SeMuslim di fedišwe. 3.3.    Ka Phupu 2022, Kgorotsheko ya Molaotheo e hweditše gore Molao wa Tlhalano, ka sebopego sa wona sa gabjale, ga o sepelelane le Molaotheo ka ge o sa akaretše manyalo a SeMuslim. Kgorotsheko e hweditše gore karolo ye ya Molao wa Tlhalano ga e sepelelane le Molaotheo ka ge e kgetholla kgahlanong le bana ba batswadi bao ba nyalanego le ba batswadi bao ba sa nyalanago. 4.    Molaokakanywaphetošwa wa Sekhwama sa Tsošološo ya Afrika le Thomišano ya Boditšhabatšhaba (ARF) 4.1.    Kabinete e dumeletše go phatlalatšwa ga sethalwa sa Molaokakanywaphetošwa wa ARF gore setšhaba se fane ka ditshwayatshwayo go wona. Maikemišetšo a Molaokakanywa wo ke go fetoša Molao wa ARF (Molao wa bo 51 wa 2000). Diphetošo tše di ra gape gore ARF bjale e tlo bitšwa Etšensi ya Tšhomišano ya Tlhabollo ya Afrika Borwa. Etšensi ye e tlo šoma bjalo ka sedirišwa sa go laola, go thekga le go nolofatša tšhomišano le thušo ya tša tlhabollo ya Afrika Borwa. 4.2.    ARF e bohlokwa tabeng ya go tšweletšapele dikgahlego le mehola ya bosetšhaba ya Afrika Borwa, Tsošološo ya Afrika le go hlama lefase leo le loketšego bohle. 4.3.    ARF e bohlokwa gape go Afrika Borwa ka ge e matlafatša tšhomišano magareng ga naga ya borena le dinaga tše dingwe, kudu dinaga tša Afrika, ka tšweletšopele ya demokrasi, pušo ye botse, thibelo le tharollo ya dithulano, tlhabollo le tsentšhogare ya leago le ikonomi, thušo ya batho le tlhabollo ya merero ya bašomi. 5.    Tša gabjale mabapi le go kgethwa leswa ga Afrika Borwa go ba Leloko la Lekgotla la Boditšhabatšhaba la Mekgatlo ya Difofane5.1.    Kabinete e lemogile go kgethwa leswa ga Afrika Borwa go ba Leloko la Lekgotla la Boditšhabatšhaba la Mekgatlo ya Difofane. E.    Ditiragalo tšeo di sa Tlago 1    Kgwedi ya Mandela 1.1    Afrika Borwa mmogo le lefase ka bophara, ka Mosegamanye, e tla keteka Kgwedi ya Mandela ka tlase ga moemo wo o rego “Klaemete, Dijo le Bodulammogo”. Ka kgwedi ye, MaAfrika Borwa a keteka bophelo bja Mopresidente wa pele, Nelson Mandela, bohwa bja gagwe, le go thuša go fetola ditšhaba tša borena gore e be tše dikaone, maitekelo ao a tsenyago letsogo tabeng ya go lwa le bohloki le go se lekalekane. 1.2    Kabinete e hlohleletša MaAfrika Borwa ka moka go šomiša kgwedi ye go dira se sengwe seo se tlo tlišago phapano ka ditšhabeng tša bobona le go netefatša gore re aga Afrika Borwa yeo e bego e nyakwa ke Tata. 2    Samiti ya Tumelelano ya Semmušo ya Thekgo ya Ditšhelete 2.1    Mopresidente Ramaphosa o tla re ka la 22 le 23 Phupu 2023 a kgatha tema ka samiting ya tumelelano ya semmušo ya thekgo ya ditšhelete ye mpsha ka France. 2.2    Afrika Borwa e tla bolela ka ditaba tše bjalo ka mpshafatšo ya ditheo tša ditšhelete tša makala a go fapafapana, mathata a sekoloto, mokgwa woo o fapanego wa thekgo ya mašeleng, makgetho a boditšhabatšhaba le ditokelo tše ikgethilego tša mabapi le go ntšha tšhelete. 3    Khonferentshe ya Lekgotlakemedi la Barutwana (RCL) 3.1    Khonferentshe ya RCL e tlo swarwa ka la 29 le 30 Phupu 2023 Yunibesithing ya Pretoria ka nepo ya go aga le go matlafatša karolo yeo e ralokwago ke di-RCL ka dikolong. 3.2    Khonferentshe ya ngwaga wo e tlo bea šedi ya yona tabeng ya go matlafatša barutwana, go hlatha dinyakwa tša barutwana le go kaonafatša mošomo wa di-RCL. Ye ke polatefomo e bohlokwa bakeng sa go hlabolla boetapele bja ka moso bja naga. 4    Thonamente ya Mogopo wa Lefase wa Kgwelentlatlana ya 2023 4.1    Ka matšatši a 36 ao a šetšego gore Mogopo wa Lefase wa Kgwelentlatlana wa 2023 o thome ka Cape Town International Convention Centre go tloga ka la 28 Mosegamanye go fihla ka la 6 Phato 2023, Kabinete e lebogile MaAfrika Borwa ka moka ka kamogelo ya bona ye borutho, ya Botho, go sehlopha seo se bego se ralala le naga ka bophara se laetša sebjana sa Mogopo wa Lefase.4.2    Go ralala ga sebjana ke karolo ya dipeakanyo tša papadi ya mathomo ya go bula thonamente. Go ralala ga sebjana go thomile ka KwaZulu-Natal gomme go tlo ya ka Gauteng, Mpumalanga, Limpopo, Leboa Bodikela, Freistata, Kapa Leboa le ka Kapa Bohlabela. 5    Banyana Banyana ba leba Mogopong wa Lefase wa Basadi wa FIFA 5.1    Legatong la setšhaba, Kabinete e lakaletša sehlopha sa kgwele ya maoto sa basadi, Banyana Banyana, mahlatse le mahlogonolo ge se itokišetša go tloga ka Labohlano la 23 Phupu 2023 se lebile diphadišanong tša Mogopo wa Lefase wa Kgwele ya Maoto ya Basadi wa FIFA yeo e tlo swarelwago ka Australia le New Zealand ka Mosegamanye. 5.2    Go raloka ga sehlopha ka dithonamenteng tša go fapafapana go tlišitše šedi ya lefase go tlhabollo ya kgwele ya maoto ya basadi ka Afrika Borwa, bjalo ka karolo ya boimatlafatšo le matlafatšo ya basadi setšhabeng ka mo nageng. F.    Melaetša 1.    Ditebogišo Kabinete e rometše ditebogišo le go akela mahlatse le mahlogonolo go:Baraloki ba thenese ya setulomaotwana ba MaAfrika Borwa, Donald Ramphadi le Kgothatso Montjane bao ba bilego bafenyi ba Grand Slam ka magorong a bona a go fapafapana thonamenteng ya maemo a godimo ya Roland Garros ka France. Bafenyi ka moka ba Lebelotelele la Comrades la 2023 mmogo le bakitimi ba bangwe bao ba kgathilego tema ka lebelong le letelele la go theoga go tloga Pietermaritzburg go ya Durban. Re lebogiša Tete Dijana le Gerda Steyn ga se ba thopa feela mabelo a banna le basadi ka go latelana, efela ba robile le direkoto tša lebelo la go theogela go bobedi mabelo a banna le basadi. Tebogo yeo e ikgethilego le yona e lebišwa go modudi wa Limpopo, Tate Johannes Mosehla yoo, ka mengwaga ye 81, a bilego yena motho yo motaalataala yoo a tsenetšego lebelo la Comrades. Ka Kgwedi ya Baswa, MAfrika Borwa a mengwaga ka moka a ka ithuta ka bohlokwa le mohola wa go phela bophelo bja go ihlokomela go tšwa go motšofadi yo. Kabinete e reta gape le Nomhle Ngwenya ge a bile yena motho yo monnyanennyane ebile e le mosadi wa mathomo wa mothomoso go hwetša lengwalo la thuto la PhD go tšwa legorong la saense ka Wits a na le mengwaga ye 25 feela. Mme P Khoza yoo a ilego a kgethwa go ba Mopresidente wa ICAO Assembly ya bo 42 yeo e bego e swerwe ka la 27 Lewedi go fihla ka la 7 Diphalane 2022 ka Montreal, Canada.  2.    Matshidišo Kabinete e rometše matshidišo go ba malapa le bagwera ba:Leloko la Palamente, Mme Tina Joemat-Pettersson, yoo e bego e le Modulasetulo wa Komiti ya Photefolio ya Maphodisa ka Sebokeng sa Maloko a Palamente, gomme peleng a šomilego bjalo ka Tona ya Temo, Dithokgwa le Boreahlapi gape le Tona ya Enetši. O šomile gape bjalo ka Molekgotlaphethiši wa Thuto ka Kapa Leboa. O be a le gape leloko la Komitiphethiši ya Bosetšhaba ya African National Congress (ANC) le Lliki ya Basadi ya ANC. Molwelatokologo wa United Democratic Front. Kgoši Kgagudi Kenneth Sekhukhune, Kgoši ya Marota Mohlaletse, Hlabirwa ‘a Bauba ebile e le moswarelakgoši wa nako ye telele wa Bogoši bja Bapedi. Mantšu a tlhobošo a Kabinete a lebišwa go Lapa la Mošate le Bapedi ka moka e le ge dipeakanyo tša mafelelo di direlwa poloko ya Moswarelakgoši. Mohlahli wa peleng wa Bafana Bafana wa mahlwaadibona, Clive Barker yoo a thušitšego sehlopha se go thopa Mogopo wa Dinaga tša Afrika wa 1996, woo o bego swaretšwe ka mo nageng la mathomothomo.  Dipotšišo:Morena Michael Currin – Seboleledi sa Kabinete sa Motšwaoswere Mogala: 082 462 7896  "
Statement on the Cabinet Meeting of 5 July 2023,6 Jul 2023,https://www.gov.za/speeches/statement-cabinet-meeting-5-july-2023-6-jul-2023-0000,https://www.gov.za/nso/node/822130,"A. Issues in the environment1. Energy1.1. Cabinet welcomed the improvement in Eskom’s Energy Availability Factor, which is now closer to 70%. About 400 megawatts (MW) have been added to the grid and planned maintenance has improved in a short space of time.  1.2. Cabinet also noted the decision by the Department of Forestry, Fisheries and the Environment’s National Air Quality Officer to grant Eskom a postponement to meet the Minimum Emission Standards at the Kusile Power Station in Mpumalanga, subject to certain strict conditions. 1.3. The postponement will allow Eskom to carry out repairs on the stack that was damaged on 23 October 2022. The power utility will also construct three temporary stacks that are expected to return 2 100 MW of power to the national grid and reduce load-shedding by two levels.1.4. Cabinet reiterated that government is committed to the Just Energy Transition (JET) and determined to mitigate the impact of climate change. The JET, which was established in 2020, aims to achieve “Net Zero” carbon emissions by 2050.1.5. Cabinet thanked South Africans who continue to use electricity sparingly, especially during peak times. Our combined energy efforts have helped bring about lower stages of load-shedding.1.6. Cabinet further welcomed the commitments made at the New Global Financing Pact Summit held in Paris, France from 22 to 23 June 2023. President Cyril Ramaphosa attended the summit, which aimed to build a new contract between the North and the South to help address issues of climate change, development and debt.2. Severe weather conditions2.1. Cabinet expressed appreciation to Provincial Disaster Management teams for their quick response in assisting communities affected by the recent floods in KwaZulu-Natal and Northern Cape. We are all deeply saddened by the loss of lives in KwaZulu-Natal, and express our condolences to the families and friends of those who lost their lives. 2.2. The road infrastructure, electricity supply, sewer systems and houses in affected areas in KwaZulu-Natal have been extensively damaged while roads in some parts of the Northern Cape have suffered structural damage.2.3. Government and humanitarian organisations continue to provide immediate relief supplies to the affected communities in KwaZulu-Natal, including food parcels, blankets, plastic sheeting and emergency boxes. 2.4. Eskom and municipal electrical departments have also been activated to restore power to affected areas. 3. Joint Working Visit to the Netherlands and Denmark3.1. Cabinet welcomed the successful Joint Working Visit between the Prime Minister of the Netherlands, Mr Mark Rutte and Prime Minister of Denmark, Ms Mette Frederiksen that solidified South Africa’s relationship with the two countries in the areas of green hydrogen, renewable energy and the JET.3.2. The visit also brought a group of investors to South Africa to reinforce the high levels of cooperation and good relations between the country and the two important European partners. 3.3. During the joint official talks, a Memorandum of Understanding in the Field of Green Hydrogen was signed between South Africa and the Netherlands, while an agreement between South Africa and Denmark regarding Development Cooperation concerning the Energy Partnership Programme of 2017 was amended.4. KwaZulu-Natal District Development Model (DDM) Presidential Imbizo  4.1. President Ramaphosa, joined by leaders from all three spheres (national, provincial and local) of government, undertook the 7th DDM Presidential Imbizo of the Sixth Administration on Friday, 30 June 2023 at the uThukela District Municipality in KwaZulu-Natal. Government leaders used this opportunity to interact with residents on service-delivery challenges and plans for the development of the district.4.2. Cabinet called on residents to play an active role in determining the future of their communities by participating in the DDM Presidential Imbizo programme.5. All citizens are urged to play a role in the development of their communities by being active citizens. By working together, we can identify issues of concern and unblock impediments to integrated service delivery. 6. Economy6.1. Cabinet reflected on the latest Quarterly Employment Statistics released by Statistics South Africa (Stats SA) that showed a decrease in employment in various sectors and gains in others. Although growth remains subdued, our resilient economy continues to create jobs, even though not at the preferred pace. 6.2. Interventions such as the Presidential Employment Stimulus programme are helping to turn the tide. Cabinet is encouraged that by March 2023, more than 1, 2 million people had directly benefited from the programme since its inception in 2020. So far, about 800 000 short-term jobs, mostly for young people, have been created in the critical areas of education, early childhood development and community safety.6.3. The programme has ensured that many vulnerable South Africans participate in meaningful work and receive a stable income. It has helped ease the economic hardships of thousands of families. 7. Green Hydrogen7.1. Cabinet further welcomed a joint declaration of intent to establish the South African-German Hydrogen Task Force, which was signed by the Minister in The Presidency responsible for Electricity, Dr Kgosientsho Ramokgopa and German Vice Chancellor Robert Habeck. The task force will look at how the green hydrogen market will be created and developed, as well as create business-to-business opportunities between the two countries. Green hydrogen is generated by renewable energy and it has significantly lower carbon emissions than traditional hydrogen. 7.2. Government has already created plans for a Hydrogen Valley, which is expected to run from Limpopo, through Johannesburg, to Durban. The valley will establish opportunities for projects that will kick-start hydrogen initiatives in hubs with the aim of boosting economic growth and job creation.8. Southern African Customs Union (SACU) Heads of State and Government Summit8.1. Cabinet noted President Ramaphosa’s Working Visit to the 8th SACU Heads of State and Government Summit held in the Kingdom of Eswatini on Thursday, 29 June 2023. Founded in 1910, SACU is the oldest Customs Union in the world.8.2. The summit deliberated and provided updates on the status of the implementation of the SACU Strategic Plan 2022 – 2027. The SACU Strategic Plan was adopted in June 2022 as a roadmap to deepen regional integration in the Customs Union and forge stronger ties among the five member states as well as take advantage of opportunities presented by the African Continental Free Trade Area.9. Mining9.1. Cabinet is concerned about the practice of illegal mining and government is taking measures to end it through the National Coordination and Strategic Management Team (NCSMT). The NCSMT seeks to coordinate government’s efforts to combat illegal mining and the trafficking of precious metals.9.2. Illegal mining and trafficking of precious metals are harming our economy, and have a negative impact on the safety and health of surrounding communities. 10. Community protests10.1. Cabinet reiterated that violence is not a solution to community problems and called on communities to use existing channels to address their concerns. A Ministerial Task Team has been deployed to Diepsloot in Gauteng to work with community leaders to address their issues of concern. 10.2. Cabinet called on the community of Diepsloot and other areas to work with government, local councillors and the police to resolve issues such as crime.   B. Cabinet Decisions1. Draft Country Investment Strategy (CIS) 1.1. Cabinet has approved South Africa’s draft CIS for implementation.  1.2. The CIS, which was published for public comments in 2022, seeks to position the country as a key African investment destination of choice by leveraging quality foreign and domestic direct investments.1.3. The strategy is anchored on the country’s priority investment and economic development goals such as increasing employment, decreasing poverty, and supporting a just transition to a low carbon economy and energy security. 1.4. It provides investment mechanisms to attract small, medium and micro enterprises into the pursuit of economic growth, especially the green economy. The strategy also taps into a number of multilateral, regional and bilateral agreements signed by South Africa.1.5. The strategy is aligned to the goals of the National Development Plan on economic transformation and the recently adopted National Infrastructure Plan 2050.1.6. The country’s provinces and their metropolitan municipalities will be central in driving the strategy, which will be constantly adapted to the changing economic environment.2. Third periodic country report under International Convention against Torture and other Cruel and, Inhuman or Degrading Treatments or Punishment (CAT).2.1. Cabinet has approved the submission of South Africa’s third CAT periodic report to the United Nations (UN) Secretary-General. The report outlines the measures that South Africa is taking to prevent the torture and ill-treatment of citizens. 2.2. South Africa signed the Convention in 2000 and ratified it in 2008. In accordance with Article 17 of the Optional Protocol to the CAT, one of the obligations imposed on State Parties is to establish domestic mechanisms for the prevention of torture known as the National Preventive Mechanism.2.3. Over the past 29 years, the democratic government in South Africa has removed old apartheid laws and institutions, built new democratic institutions, and initiated laws based on constitutional rights and freedoms.2.4. Members of the public are able to report allegations of torture and ill-treatment to the Independent Police Investigative Directorate directly for investigation. South Africa also has a well-functioning Human Rights Commission, a national institution established to support constitutional democracy. C. Appointments All appointments are subject to the verification of qualifications and relevant clearances. 1. Ms Ntomboxolo Mbengashe as the Chief Executive Officer (CEO) of the Post Bank South Africa for a period of five years. 2. Mr Sibusiso Bukhosini as CEO of Isimangaliso Wetland Park Authority (reappointment).3. Ms Tamlyn Bouwer as Chief Financial Officer of the National Home Builders Registration Council.4. Mr Morongwa Calvin Molongoana as Deputy Director-General (DDG): Statistical Support and Informatics at Stats SA. 5. Ms Daphne Yandiswa Morudu as DDG: South African National Statistics System at Stats SA. 6. Mr Rory Gallocher as Chief Operations Officer in The Presidency. D. Bills1. Draft Companies Amendment Bill of 2023 1.1. Cabinet approved the submission of the draft Companies Amendment Bill of 2023 to Parliament for processing.  1.2. The proposals in the Bill aim to reduce regulatory and administrative burdens to business owners and will enhance South Africa’s attractiveness to potential investors. Most of the amendments were technical in nature, and were concerned with streamlining and clarifying administrative issues. 1.3. One of the key priorities of this democratic government is job creation and this cannot be achieved if the ease of doing business in South Africa is not addressed. 1.4. The amendments also provide more clarity on a number of clauses in the Bill, which seek to reduce the regulatory regime on businesses; tighten anti-money laundering gaps; strengthen the disclosure requirements and enhance the shareholder powers in a company. 1.5. Excessive remuneration, particularly at the highest levels of a company, is a matter of great concern internationally and in South Africa. 1.6. The amendments in the Bill will promote transparency and clarify responsibilities between directors and senior management on the one hand, and shareholders on the other, as well as address public concerns regarding high levels of inequalities in society.2. Intergovernmental Monitoring, Support and Interventions (IMSI) Bill of 2022 2.1. Cabinet approved the publication of the draft IMSI Bill of 2022 for public comments. 2.2. The Bill will be used as a remedy to many challenges experienced when government invokes sections 100 and 139 of the Constitution of the Republic of South Africa of 1996 when compelled to do so due to failures in some spheres of government.2.3. Section 100 empowers government to intervene if a province fails to meet its administrative and service-delivery obligations while Section 139 empowers the provincial executive to intervene if a municipality does not fulfil an obligation in terms of the Constitution or legislation.2.4. The IMSI Bill is introduced as the regulatory instrument to address challenges on enforcing Section 139, monitoring and evaluation, and the impact of interventions. 2.5. The Bill will regulate the implementation of Section 139 of the Constitution, including the relevant processes. It will provide for targeted support to municipalities in need of assistance, and also provide for the monitoring of municipalities to fulfil their executive obligations in terms of the Constitution or legislation.E. Upcoming Events1. Tax Season1.1. Cabinet reminds everyone that the 2023 tax filing season will open on Friday, 7 July 2023 and run until 23 October 2023. Taxpayers are encouraged to file their returns on eFiling or on the South African Revenue Service (SARS) MobiApp. 1.2. The tax-filing process is now even simpler and SARS will continue with auto-assessments this year. Between 1 and 7 July 2023, taxpayers are being notified by SMS or email if they had been selected to receive an auto-assessment. Should you receive the SMS, the next step for you would be to review the auto-assessment on the SARS MobiApp or eFiling. If you agree with the auto-assessment, you do not have to do anything.1.3. The timely and accurate submission of tax returns ensures that taxpayers remain compliant, and helps government to deliver services to South Africans and grow the economy.2. 2023 FIFA Women’s World Cup2.1. Banyana Banyana, the reigning African Champions, and the pride of the nation, will carry the hopes and dreams of South Africa when they participate in the 2023 FIFA Women's World Cup in New Zealand and Australia from 20 July to 20 August 2023. 2.2. Cabinet wishes them well as they embark on their quest for glory. South Africa is with you every step of the way, and we look forward to you making new history and inspiring future generations. 3. 2023 Netball World Cup3.1. In the next few days, the eyes of the sporting world will turn to Cape Town, in South Africa for the start of the 2023 Netball World Cup from 28 July to 6 August. This is the first time that this prestigious global showpiece is being held on the African continent. 3.2. Cabinet calls on everyone in the country to support our girls as they strive to make history by winning gold on the African continent.  F. Messages1.  CongratulationsCabinet extended its congratulations and well wishes to: the University of South Africa for reaching the milestone of 150 years of higher education excellence, and for becoming the largest and oldest institution in Sub-Saharan Africa committed to quality and universal education.Mr Edward Kieswetter, the Commissioner of SARS, following his appointment as chair of the World Customs Organisation and becoming the second South African to chair the organisation.   Adv Pansy Tlakula on her re-election to the UN Committee on the Elimination of Racial Discrimination. Her term will run from 2024 to 2028.Adv Thembile Joyini on his election as Judge of the International Tribunal for Law of the Sea from 2023 to 2032.  the Film and Publication Board (FPB) for being appointed as a full member of the Global Online Safety Regulators Network. The membership allows the FPB a global response to fight online harms and promote online safety alongside regulators in Australia, the United Kingdom, Fiji, Ireland and others.  2. Condolences Cabinet expressed condolences to the family and friends of: Mama Sally Motlana (96), the veteran Struggle activist and esteemed member of the National Order of the Baobab in Silver.Mrs Maggie Mathabatha (61), wife of the Premier of Limpopo, Mr Stanley Mathabatha. Enquiries: Ms Nomonde Mnukwa – Acting Government SpokespersonCell: 083 653 7485 "
