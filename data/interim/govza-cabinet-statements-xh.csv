title,date,origin_url,url,text
"Ingxelo yeNtlanganiso yeKhabhinethi yangoLwesithathu, umhla wesi-7 kweyeThupha 2024",08 Aug 2024,https://www.gov.za/news/cabinet-statements/statement-cabinet-meeting-7-august-2024-08-aug-2024,https://www.gov.za/xh/news/cabinet-statements/ingxelo-yentlanganiso-yekhabhinethi-yangolwesithathu-umhla-wesi-7,"Ingxelo yeNtlanganiso yeKhabhinethi yangoLwesithathu, umhla wesi-7 kweyeThupha 2024
Intlanganiso yokuqala eqhelekileyo yeKhabhinethi yalo Mbuso wonyulwe kulo nyaka ibibanjelwe kwiZakhiwo zoMdibaniso, ePitoli, kwiintsuku nje ezimbini phambi kokuba eli lizwe libhiyozele uSuku lamaNina leSizwe. Njengoko siphawula iminyaka engama-68 emva koMngcelele woGwayimbo lwamaNina kunye neminyaka engama-70 emva kokwamkelwa koXwebhu lwamaNina, isibhengezo sokuzibophelela se-Federation of South African Women, esasicacisa phandle amalungelo nezibonelelo zamanina ezenziwa ngamanina oMzantsi Afrika.
Kulo nyaka, sibhiyozela iNyanga yamaNina kanye xa sibhiyozela ukuqeshwa, okuyinto yokuqala ezimbalini, kukaJaji Mandisa Maya ukuba abe yiJaji eyiNtloko yeRiphabhlikhi yoMzantsi Afrika engumntu obhinqileyo wokuqala. Ebekade enguMongameli weNkundla ePhakamileyo yeziBheno ukususela ngowama-2017 apho wazibalula khona futhi ekwangumntu obhinqileyo wokuqala ukubamba esi sikhundla.Nazi izizathu ezibangela ukuba ukuqeshwa kwakhe kwesi sikhundla kube yinto ebaluleke kakhulu. I-International Association of Women Judges ithi: “Ngowe-1994, kwakukho iijaji ezimalunga ne-165, ezili-160 kuzo zingabantu abamhlophe abangamadoda, ezintathu zingabantu abamnyama abangamadoda, zize ezimbini zibe ngabantu abamhlophe ababhinqileyo; zazingekho iijaji ezingabantu abamnyama ababhinqileyo ngelo xesha. Ukususela ngeyoMdumba kowama-2023, kukho iijaji ezingama-253, ezili-113 kuzo ngamanina, ize i-32% ibe ngamanina amnyama, i-13% yona ibe ngamanina amhlophe, lo nto ke yenze le 45% yeejaji ezingamanina xa zizonke. Ukongeza, ezi jaji zingamadoda zili-140, i-39% yazo ngamadoda amnyama ize i-17% ibe ngamadoda amhlophe.”
A.    Imiba enguNdaba-mlonyeni
1.    Ii-Olimpikhi zowama-2024 ebezibanjelwe e-Paris: iQela loMzantsi Afrika1.1.    IKhabhinethi iliqhwabele izandla iQela loMzantsi Afrika ebelimele eli lizwe kwii-Olimpikhi ebezibanjelwe e-Paris nalapho liphakamisele phezulu igama leli lizwe latsho layinxalenye yamazwe angama-30 afumene ezona mbasa zininzi kule midlalo.
1.2.    IKhabhinethi kwakhona ithi huntshu:1.2.1.    Kwimbalasane yendadi, u-Tatjana Smith, ngokuphumelela imbasa yegolide kwi-Women’s 100m Breaststroke kunye neyesilivere kwi-200m Breaststroke.1.2.2.    Kwi-Blitzboks ngokuphumelela imbasa yebronzi kwi-Rugby Sevens yamadoda.1.2.3.    Ku-Alan Hatherly ngokuphumelela ibronzi kwi-Men’s Cross-country Cycling Mountain Bike.1.2.4.    Ku-Akani Simbine ngerekhodi elitsha lesizwe ngethuba ephuma kwindawo yesine kumdyarho wamanqam wamadoda obutakisa iintlantsi we-100m. UMzantsi Afrika ubalwa kwelinye lamazwe anamadoda anamendu kakhulu.1.3.    Abemi boMzantsi Afrika bayacelwa ukuba baqhubeleke baxhase iQela loMzantsi Afrika eliza kuthatha inxaxheba kwi-Paralympic Games eziza kubanjwa ukususela ngomhla wama-28 kweyeThupha ukuya kumhla wesi-8 kweyoMsintsi 2024.
2.    Ezoqoqosho
2.1.    Imizila yooLoliwe2.1.1.    IKhabhinethi ikwamkele ukungena koololiwe abatsha abasebenzisa ubuxhaka-xhaka bale maxesha kwimizila kalolilwe esuka eKapa igqithe kwaLanga yi-Arhente yoMzantsi Afrika yooLoliwe babaKhweli (u-PRASA), eliqumrhu leSebe lezoThutho (i-DoT).2.1.2.    Ngoku aba loliwe abazikuphela kwisitishi saseNyanga koko baza kugqitha bayokuma kwesase-Mandalay. Aba loliwe basebenzisa iirobothi zale mihla ezikumzila ophakathi kwesitishi sakwaLanga nesase-Mutual, ukuphucula ukhuseleko nokwenzela ukuba nabo bahambe ngexesha.2.1.3.    Ubuxhaka-xhaka bale mihla obufakwe kwaba loliwe buquka amacango azivulekelayo, kwaye iikhamera ezifakwe kwikhareji ngalinye zenzelwe ukuba abakhweli bakhuseleke.2.1.4.    IKhabhinethi iwuqhwabela izandla umsebenzi wokulungiswa kweminye imizila kaloliwe njengenxalenye yomba okhokeliswa phambili ngurhulumente wokuqinisekisa kukho izithuthi zikawonke-wonke ezikhuselelekileyo, ezithembekileyo futhi nezifikelelekayo.3.    Iziza zeHlabathi ezingamaFa ze-UNESCO3.1.    IKhabhinethi ilamkele iwonga lokufakwa kweziza zoMzantsi Afrika ezinembali ngamalungelo oluntu kunye nomzabalazo wenkululeko kuluhlu olungcangcazelelwa ngabaninzi lweZiza zeHlabathi ezingamaFa ze-UNESCO.3.2.    Ezi ziza zibizwa ngokuba yi-The Human Rights, Liberation and Reconciliation: Nelson Mandela Legacy Sites, azizukusinceda nje zilondoloze amafa wethu afana wodwa koko ziza kwenza eli lizwe lithandwe kakhulu ngabakhenkethi ngenxa yeziZa zeHlabathi ezingamaFa, ngolo hlobo zenze igalelo elimandla kwicandelo lezokhenketho kunye noqoqosho.3.3.    Ezi ziza ziquka iZakhiwo zoMdibaniso, i-Constitution Hill, i-Liliesleaf farm, isikhumbuzo sase-Sharpville, i-Walter Sisulu Square, i-16 June 1976: The Streets of Orlando West, iDyunivesiti yase-Fort Hare kunye ne-ZK Mathews House, Mqhekezweni, Waaihoek nase-Ohlange.3.4.    IKomiti yamaFa eHlabathi e-UNESCO iphinde yongeza ezinye iziza ezithathu ze-Middle Stone Age ngelokuhlonipha igalelo elikhulu loMzantsi Afrika kuphando-nzulu ngokwazi imvelaphi yale ndlela baphila ngayo abantu bale mihla. Ezi ziza yi-Diepkloof Rock Shelter cebu kuhle ne-Elands Bay eNtshona Koloni, i-Pinnacle Point Site Complex e-Mossel Bay nayo eseNtshona Koloni kwakunye neSibhudu Cave KwaDukuza, kwiphondo laKwaZulu-Natal.4.    Uqikilelo lwaBantu lwaPhakathi koNyaka4.1.    IKhabhinethi ilwamkele uQikelelo lwaBantu lwaPhakathi koNyaka (i-MYPE) lowama-2024 olubonise ukuba abemi boMzantsi Afrika baphila iminyaka emininzi.4.2.    Umyinge wenani leminyaka ephilwa ngabantu lubonise ukuba inyukile le minyaka yaya kutsho kwengama-66.5 isuka kwengama-53.6 ngowama-2005. Oku kwenzeka ngenxa yamanyathelo aliqela karhulumente okungenelela aquka ukukhutshwa kwamachiza okuthomalalisa intsholongwane kaGawulayo – eyiyenye yezona nkqubo zinkulu ehlabathini zokuhanjiswa kwamachiza okuthomalalisa intsholongwane kaGawulayo, iinkqubo zokugonya kunye nokuhla kwezinga lokusweleka kweentsana lisuka kwiintsana eziswelekayo ezingama-57 kwezili-1 000 ezizelwe ziphila ngowama-2002 zaya kutsho kwezingama-22.9 kwezili-1 000 ezizelwe ziphila ngowama-2024.4.3.    Abantu boMzantsi Afrika ngoku bebonke bangaphezulu kwizigidi ezingama-64, into ethetha ukuba banyuke nge-1.33% ukususela ngeyeKhala kowama-2023 ukuya kweyeKhala kowama-2024.4.4.    Eli nani litsha libonisa ukukhula kwenani labantu beli liza kunceda urhulumente xa esenza izicwangciso futhi esaba nezibonelelo njengoko siqhubeleka namaphulo okwakha ubomi obungcono babo bonke abemi boMzantsi Afrika.
5.    EzoKhuselo noKhuseleko5.1.    Idabi lokulwa ulwaphulo-mthetho5.1.1.    IKhabhinethi iyamkele imisebenzi emihle eyimpumelelo eyenziwa zi-arhente zogcino-mthetho ngokubamba amaqela emigulukudu yolwaphulo-mthetho kweli dabi liqhubayo lokulwa ulwaphulo-mthetho.5.1.2.    I-Operation Shanela yoMbutho wamaPolisa oMzantsi Afrika (i-SAPS) incede kwabanjwa abarhanelwa bezenzo zolwaphulo-mthetho abangama-766 237. Abangama-161 752 kwaba barhanelwa bekudala bezingelwa ngenxa yezenzo zolwaphulo-mthetho ezibi kakhulu, eziquka ukubulala, ukuphangwa kwezithuthi zemali, ukuphanga kuxhotywiwe, ukudlwengula, ukuqweqwediswa kweemoto, phakathi kwezinye izinto.5.1.3.    IKhabhinethi ikwamkele ukuvalwa kwenkampu engekho mthethweni yokuqeqesha amajoni ebise-White River, eMpumalanga emva kogqogqo oluqhutywe ngamabutho ahlukeneyo ee-arhente zogcino-mthetho esebenzisa ulwazi aluhletyelwe zingcali zophando futhi nelikhokelele ekubanjweni kwabantu abazinzalelwane zase-Libya abangama-95.5.1.4.    IKhabhinethi iliphindile ikhwelo elenze kubemi boMzantsi Afrika lokuba basebenzisane nee-arhente zogcino-mthetho kwidabi lokulwa ulwaphulo-mthetho bengakhange bathathele umthetho ezandleni zabo.5.1.5.    IKhabhinethi iyazigxeka izinto ezenziwe zezinye iinkokeli zoluntu ezikukugrogrisa abantwana besikolo nootitshala esikolweni. ISebe leMfundo esisiSeko liza kuqhubeleka nokusebenzisana ne-SAPS ukuqinisekisa ukuba izikolo zihlala zingamaziko akhuselekileyo okufunda nokufundisa.
5.2.    Ubuqhetseba noRhwaphilizo5.2.1.    IKhabhinethi ivuyiswa kakhulu kukufunyaniswa enetyala nokugwetywa yi-Durban Specialised Commercial Crimes Court, kwabo babengamagosa eSebe leMicimbi yezeKhaya kunye nabemi bamazwe angaphandle abafunyaniswe benetyala ngokwenza ubuqhophololo norhwaphilizo kwinkqubo yezofuduko yeli lizwe. Ukufunyaniswa kwabo benetyala kunegalelo elikhulu kumalinge karhulumente okwakha umbuso othembakeleyo, onabasebenzi abazingcali ezinezakhono futhi nokhokelisa phambili uphuhliso.
B.        Ezakutsha nje zeKhabhinethi
1.1.    EzaManzi1.1.1.    IKhabhinethi inikwe amagqabantshintshi ngamaphulo aqhubayo okuqinisekisa ukuba kukho amanzi awoneleyo kweli lizwe kuba amanzi efuneka ngamandla ngenxa yokukhula kwenani labantu kunye nokuhluma koqoqosho, nangokuba i-75% yamanzi abaleka phezu komhlaba eli lizwe sele esemadamini.1.1.2.    Sithetha nje kukho iiprojekthi ezinkulu zesizwe ezili-14 zamanzi abaleka phezu komhlaba ezikumanqanaba ahlukeneyo ophuhliso ezixabisa imali ezibhiliyoni ezili-100 zeerandi.1.1.3.    ISebe lezaManzi noGutyulo liseke i-Water Partnerships Office libambisene noMbutho wooMasipala baseMzantsi Afrika (i-SALGA) kunye neBhanki yezoPhuhliso yoMzantsi Afrika (i-DBSA) ngeenjongo zokunceda oomasipala ukuba baqhube amaphulo okuqinisekisa ukuba bakhangela baze baphuhlise imithombo eyahlukeneyo yamanzi ngeenjongo zokuqinisekisa ukuba kukho amanzi oneleyo ukulungiselela nezizukulwana ezizayo.1.1.4.    IKhabhinethi iphinde yanikwa ingxelo malunga nomsebenzi osele wenziwe ukuqinisekisa ukuba bafumana amanzi abahlali baseGiyani nabase-Hammanskraal kunye nokulungisa ingxaki yokuchitheka kwelindle kuMasipala wase-Emfuleni.1.1.5.    IKhabhinethi ixelelwe ukuba amanzi akhona kwiilali ezisithoba eziphantsi koMasipala we-Greater Giyani nokuba ezinye iilali ezili-15 zona ziza kuwafumana amanzi ekupheleni kwenyanga yeThupha 2024.1.1.6.    UMasipala wesiThili saseMopani ufumene imali-sibonelelo sokulungisa kunye nokunyusa umthamo we-Giyani Water Treatment Works.1.1.7.    Eli Sebe lisebenzisana nesiXeko saseTshwane kunye ne-Magalies Water baqukumbela iprojekthi ye-Magalies Water ukwenzela ukuba kubekho omnye umthombo wamanzi aselwayo wamabantu base-Hammanskraal kwisiXeko saseTshwane xa kufika inyanga yeDwarha ngowama-2024, ngeli thuba isiXeko saseTshwane ziza kuqhubeleka nokulungisa siphucula i-Rooival Wastewater Treatment Works.1.1.8.    Njengoko kukho ingxaki ekhulayo yokunqongophala kwamanzi, iSebe liza kunika ingxelo rhoqo emva kweeveki ezimbini malunga nomsebenzi osele wenziwe kumalinge okuqinisekisa ukuba kukho amanzi oneleyo kweli lizwe lakuthi linamanzi anqongopheleyo.
1.2.    Ezombane1.2.1.    Ngoku sekumbovu ukuba ukuba sibe nombane ongacima-cimiyo ngenxa yokuba kulandelwa i-Energy Action Plan (i-EAP) eyabhengezwa nguMongameli Cyril Ramaphosa ngeyeKhala ngowama-2022. Ukugxila okuthe gqolo kwe-EAP kwiphulo elicwangcisiweyo lokugcina iziseko zombane zisebenza ngokufanelekileyo kunye nokusebenzela ukuba sibe nombane owaneleyo ngokuthi sigalele umbane osuka kwimithombo emitsha kube negalelo elimandla ekuqinisekiseni ukuba sinombane owaneleyo futhi nengxaki kacimi-cimi yombane ikhe yasinika isiqabu iinyanga eziliqela. Lo msebenzi uza kunceda kakhulu kuhlumo loqoqosho kwaye uza kuba negalelo elihle kwimpilo zabemi beli batsho bakwazi ukuqhubeleka nokwenza izinto zabo zemihla ngemihla bengaphazanyiswa yinto.1.2.2.    U-Eskom ebene-Unplanned Capability Loss Factor (i-UCLF) ye-8 321 MW ekupheleni kweyeThupha 2024, umthamo lowo ungowokuqala ezimbalini ekuphehlweni kombane kwizikhululo zophehlo-mbane zakhe.1.2.3.    IKhabhinethi imqhwabele izandla u-Eskom ngalo msebenzi uyimbali mhle kangaka kwaye yacela nabemi boMzantsi Afrika ukuba baqhubeleke nokuziqhelanisa nokusebenzisa umbane ngobunono ukwenzela ukuba lingasindwa iziko lombane lesizwe. Ngokwenza oku, sonke siza kudlala eyethu indima ekuncedeni ukuba ingaphinde ibuye ingxaki kacimi-cimi wombane, into leyo ibalulekileyo kumashishini, imizi-mveliso nakuqoqosho.
2.    Ezorhwebo2.1 INdibano yama-21 le-AGOA2.1.1.    IKhabhinethi inikwe ingxelo ngokuthatha inxaxheba ngempumelelo kwegqiza loMzantsi Afrika kwiNdibano yama-21 yoMthetho woHlumo namaThuba ase-Afrika (i-AGOA) ebibanjelwe e-United States, into leyo ingqina ukuba kukho ubudlelwano obushushu phakathi kwelizwe lakuthi kunye ne-USA.2.1.2.    UMzantsi Afrika uyaqhubeleka nokulwela ukuba ihlaziywe i-AGOA, eza kuphelelwa kwisithuba seenyanga ezili-14, kwaye iyalixhasa ikhwelo elihlatywe ngabaPhathiswa bezoRhwebo base-Afrika lokuba urhulumente wase-US akuyeke ukuyihlaziya rhoqo ngonyaka i-AGOA.
2.2.    Imbambano engesitrasi phakathi koMzantsi Afrika ne-EU ethunyelwe kwi-WTO2.2.1.    IKhabhinethi ixelelwe nangesikhalazo esifakwe ngokusesikweni leli lizwe kuMbutho wezoRhwebo weHlabathi (i-WTO) likhalazela imigqaliselo engqingqwa yeMbumba yaseYurophu (i-EU) yezinto ezifunwayo, phofu ekungekho mfuneko yazo, kwimpilo yezityalo malunga nemithetho elawula i-Citrus Black Spot (i-CBS) kunye ne-False Codling Moth (i-FMC) kwiimveliso zesitrasi zoMzantsi Afrika ezithunyelwa kwi-EU.2.2.2.    UMzantsi Afrika ulilizwe elikwindawo yesibini ngokomthamo wesitrasi othunyelwa kumazwe angaphandle kwaye i-33% yesitrasi yoMzantsi Afrika ethunyelwa ngaphandle iya kumazwe e-EU. Icandelo lezesitrasi loMzantsi Afrika liqesha ngqo abantu abangaphezulu kwama-140 000 kumaphandle oMzantsi Afrika ngolo hlobo lixhase abantu abangaphezulu kwesigidi esinesiqingatha.2.2.3.    Imigqaliselo ebekwe yi-EU, nangona ingavali urhwebo, ilityabule ngamandla icandelo lesitrasi loMzantsi Afrika, imali eqikelelwa kwiibhiliyoni zeerandi ezimbini (imali ezizigidi ezili-110 zedola yase-US) ngonyaka. I-EU igqibe kwelokuba iwumisele imigqaliselo engqingqwa uMzantsi Afrika ngeli thuba amanye amazwe akule meko ifana nale afana ne-Israel wona engamiselwa le migqaliselo minye.
2.3.    Ezobudlelwane bamazwe ngamazwe2.3.1.    IKhabhinethi iyamkele i-Advisory Opinion on the Legal Consequences evela kwi-Policies and Practices of Israel in the Occupied Palestinian Territories evumelene ngobuninzi ukuba akukho mthethweni ngokwemithetho yehlabathi ubukho be-Israel kwimiMandla yasePalestine eThathwe ngeNkani nguMkhosi wase-Israel.2.3.2.    Esi sigwebo sinyanzelisa ukuba onke amazwe akuyeke ukusebenzisana ne-Israel kwizenzo zayo ezingekho mthethweni aze athathe amanyathelo aza kuqinisekisa ukuthotyelwa kwemithetho yehlabathi.2.3.3.    UMzantsi Afrika ubuphakathi kwamanye amazwe angama-49 angamalungu e-UN athe anike ubungqina kwi-ICJ ngeyoMdumba wama-2024.
2.4.    Izidubedube eKenya naseNigeria2.4.1.    IKhabhinethi ivakalise inkxalabo zizidube-dube eziqhubayo e-Kenya nase-Nigeria kwaye icele bonke abachaphazelekayo ukuba basombulule ezi ngxaki bajamelene nazo abemi bala mazwe zokunyuka kakhulu kwamaxabiso ezinto, ngxaki leyo uxakene nayo nawo uMzantsi Afrika.
2.5.    Unyulo Jikelele lase-United Kingdom2.5.1.    IKhabhinethi iyavuyisana kwakhona neNkulumbuso yase-United Kingdom u-Sir Keir Starmer kunye ne-Labour Party ngokuphumelela unyulo jikelele lakutsha nje. UMzantsi Afrika usafuna ukuqhubeleka usebenzisana noRhulumente wase-United Kingdom ukuze kunyuswe umthamo worhwebo kunye nentsebenziswano.2.5.2.    Urhulumente uza kuqhubeleka nokuwakhela umkhanyo namanye amazwe aza kubamba unyulo kulo nyaka.
2.6.    Amagama abatyunjelwe ukumela uMzantsi Afrika kwimibutho yehlabathi2.6.1.    IKhabhinethi iwamkele amagama aba batyunjelwe ukumela uMzantsi Afrika kwimibutho yehlabathi:2.6.1.1.    Igama likaNks Swazi Bajabulile Tshabala otyunjelwe ukuba nguMongameli weBhanki yezoPhuhliso yase-Afrika (i-AfDB) isithuba seminyaka emihlanu ukusuka ngowama-2025 ukuya kowama-2030, kunyulo oluza kubanjwa ngeyeThupha ngowama-2024.2.6.1.2.    UNks Yvette van der Merwe otyunjelwe ukuba nguMongameli we-Organisation of Vine and Wine (i-OIV) kunyulo oluza kubanjelwa e-France ngeyeDwarha 2024. UMzantsi Afrika uza kufaka isicelo sokonyulwa kwakhona ukuba ube yinxalenye yeBhunga lamaLungelo oLuntu ukususela kowama-2026 ukuya kowama-2028.2.6.1.3.    UMzantsi Afrika ufuna ukuba konyulwe kwakhona umgqatswa wawo, uNjingalwazi Frans Jacobus Viljoen kwiKomiti ye-UN yabaCebisi bamaLungelo oLuntu, isithuba esiphakathi kowama-2025 nowama-2027 kunyulo oluza kubanjelwa e-New York, u-USA, ngeyeDwarha 2024.2.6.1.4.    UMzantsi Afrika ufuna ukuba kwi-Commission on the Status of Women (i-CSW) ye-UN ngowama-2025 nakwi-Commission for Social Development ngowama-2025. Unyulo lwezi Khomishini zombini luza kubanjwa ngoTshazimpunzi wowama-2025.2.6.1.5.    UMzantsi Afrika ufuna ukonyulwa kwiBhunga lezoKhuseleko le-UN isithuba seminyaka emibini esiphakathi kowama-2031 nowama-2032, xa kuza kube kufike ixesha lokuba lamaZantsi e-Afrika ukuba ube kweli Bhunga.
2.7.    Amalungiselo oMzantsi Afrika okuthatha isikhundla sokuba nguMongameli we-G202.7.1.    UMzantsi Afrika uza kuthatha isikhundla sokuba nguMongameli we-G20 ukususela ngomhla woku-1 kweyoMnga 2024.2.7.2.    IKhabhinethi ifumene ingxelo ngamalungiselelo oMzantsi Afrika okuthatha isikhundla sokuba nguMongameli we-G20 kunye nawokusingatha iNgqungquthela ye-G20 ngowama-2025.2.7.3.    IKomiti yabaPhathiswa abaHlukeneyo inikwe umsebenzi wokuququzelela lo msitho egameni likarhulumente nabemi boMzantsi Afrika.2.7.4.    UMzantsi Afrika uza kuqhubeleka nokusebenzisa la mathuba okukhokela nokusingatha iindibano zamazwe ehlabathi ezifana neye-G20 ukwenzela ukuba amazwe ehlabathi agxininise kwiingxaki zophuhliso, i-Afrika ejamelene nazo kunye namanye amazwe asemazantsi e-Ikhweyitha.
A.    Imisitho ezayo1    Inyanga yamaNina1.1    Eli lizwe liza kubhiyozela uSuku lweSizwe lamaNina lowama-2024 ngomhla wesi-9 kweyeThupha 2024 e-Denis Nel Stadium, e-Poffader eMntla Koloni phantsi komxholo othi: “Ukubhiyozela iminyaka engama-30 yolawulo lwentando yesininzi sisilwela uPhuhliso lwamaNina”.1.2    Umbhiyozo walo nyaka weNyanga yamaNina uza kujonga umsebenzi osele wenziwe malunga nokuxhotyiswa kwamanina ngezentlalo nezoqoqosho ukususela oko sathi safumana inkululeko kunye nezinto esele zenziwe ukuzalisekisa izithembiso ezikuXwebhu lwamaNina.1.3    Izwe lakuthi liza kunika imbeko kumagorhakazi angaphezulu kwama-20 000 athi abamba umngcelele usiya kwiZakhiwo zoMdibaniso ngomhla wesi-9 kweyeThupha 1956, eqhankqalazela ukunyanzeliswa kokuba iMithetho yamaPasi isetyenziswe nakumanina.1.4    IKhabhinethi icela abemi beli lizwe ukuba babe yinxalenye yemisitho yale nyanga eza kuquka umboniso wezorhwebo, iindibano zokufakana imilomo zize zibonise namathuba akhoyo kumacandelo ohlukeneyo anokuxhanyulwa ngamanina abalulekileyo ukuvala umsantsa okhoyo phakathi kwabantu bezini ezahlukeneyo.
2    INdibano eNkulu yama-32 ye-International Astronomy Union (i-IAU)2.1    UMzantsi Afrika uza kusingatha eyona ntlanganiso inkulu kwihlabathi yezenzululwazi ngeenkwenkwezi, iNdibano eNkulu yama-32 ye-International Astronomy Union, eKapa.2.2    Le ndibano iza kuqhuba isithuba seeveki ezimbini ukususela ngomhla wesi-6 kweyeThupha 2024 kwaye ikwayindibano yokuqala yeengcali zenzulwazi ngeenkwenkwezi eza kubanjelwa kweli lizwekazi le-Afrika.2.3    Ezi ndibano zidlala indima ebalulekileyo ekuncedeni uMzantsi Afrika usuke ekubeni lilizwe elinoqoqosho oluxhomekeke kakhulu kwizimbiwa libe lilizwe elinoqoqosho oluxhomekeke kakhulu kulwazi. Mkhulu umsebenzi osele wenziwe nguMzantsi Afrika kule minyaka idlulileyo kuphuhliso lwenzululwazi yezeenkwenkwezi kunye nezinye izinto ezinxulumene nenzululwazi yezenkwenkwezi, ezithe zazala iiprojekthi ezifana ne-SKA kunye ne-MeerKAT.3    IVeki yokuLondoloza iMali eMzantsi Afrika3.1    IVeki yokuLondoloza iMali eMzantsi Afrika (i-MSWSA) yowama-2024 iza kuqhuba ukususela ngomhla wama-26 kweyeThupha 2024 ukuya kowoku-1 kweyoMsintsi 2024 apho kuqhutywa iinkqubo namaphulo okufundisa abathengi ngezinto ezinxulumene nezimali.3.2    I-MSWSA iliphulo leKomiti yeSizwe yokuFundisa abaThengi ngeMali (i-NCFEC) lokukhuthaza, ukuxhobisa nokufundisa abemi boMzantsi Afrika kunye nokufaka isandla kumaphulo okufundisa abemi beli ngolwazi lwezimali.3.3    Izinto eziza kwenziwa ngeli thuba kuqhutywa eli phulo ziza kuquka indibano zocweyo ezisimahla, ukunikezelwa kweentetho, indibano eziza kubanjelwa kumaziko anodederhu lweevenkile, imiboniso kunye neentlanganiso eziza kubanjwa kusetyenziswa amaqonga e-intanethi.
B.    Imiyalezo1.    Amazwi okuvuyisanaIKhabhinethi ithumela amazwi okuvuyisana kunye neminqweno emihle•    kuNks Kholeka Gcaleka, umkhuseli woluntu woMzantsi Afrika ngokuba onyulwe njenge-Regional President of International Ombudsmen Institute.•    kuGq Mugwena Maluleke, uNobhala-Jikelele we-South African Democratic Teachers’ Union (i-SADTU), ngokonyulwa ukuba abe nguMongameli we-Education Internation kwiNkongolo ye-10 yeHlabathi•    kuGq John Kani, igqala lomlinganisi, umlawuli kunye nombhali wemidlalo yeqonga ngokuba awongwe nge-Order of the British Empire, ngoHloniphekileyo uKumkani u-Charles III.
2.    Amazwi ovelwanoIKhabhinethi ithumela amazwi ovelwano kubahlobo nosapho:•    Lwabafundi abahlanu besikolo i-Morneg Combined School abasweleke ngethuba ibhasi abebekhwele kuyo itshayisana nololiwe kwindlela u-R104 cebu kuhle neLali yaseMafube, phakathi kwe-Wonderfontein ne-Arnot.•    Igqala lomlinganisi u-Connie Chiume (obeneminyaka engama-72), obedume ngendima ebeyidlala kumdlalo kamabonakade walapha okhaya owaziwa ngokuba yi-Rhythm City. Uhlonitshwa kakhulu nangokudlala kwifilimu yakwa-Marvel i-Black Panther.•    kuRhulumente nakubantu base-Federal Republic of Ethiopia emva kokudilika kweengqimba zodaka kutsha nje eGofa, eMzantsi-ntshona we-Ethiopia, isiganeko eso sithe ngelishwa sabulala abantu abangama-250.•    kubantu abane abasweleke ngethuba imoto eyi-bakkie ithe yatshayisana nololiwe wemithwalo kufutshane ne-Postmasburg eMntla Koloni.•    lukaMnu Robbie Venter (obeneminyaka engama-64), nowayesaya kuba yi-CEO yakwa-Altron, futhi nobambe izikhundla ezahlukeneyo kule nkampani ye-IT ukususela ngowe-1997.•    lukaMnu John Sidipa Mphosi (obeneminyaka engama-71), uSihlalo we-Global Oil, udederhwe lweevenkile zamafutha ezithuthi. 
Inga imiphefumlo yabo ingalala ngoxolo."
"Ingxelo yeNtlanganiso yeKhabhinethi yangoLwesithathu, wama-21 kweyeThupha 2024",22 Aug 2024,https://www.gov.za/news/cabinet-statements/statement-cabinet-meeting-21-august-2024-22-aug-2024,https://www.gov.za/xh/news/cabinet-statements/ingxelo-yentlanganiso-yekhabhinethi-yangolwesithathu-wama-21-kweyethupha,"A.    Imiba enguNdaba-mlonyeni
1.    Ukwakha uMzantsi Afrika okhuselekileyo1.1.    Idabi lokuLwa uLwaphulo-mthetho 1.2.    IKhabhinethi ikwamkele ukubanjwa komtyholwa oneminyaka yobudala engama-40 ekukholelwa ukuba ungomnye wongqondo-ngqondo bemigulukudu exhwilwa abantu baze bakhululwe ngemali, amaxhoba amaninzi alo mkhuba ngabantu abangoosomashishini eMzantsi Afrika. Ukwakrokrelwa nokuba ebephambili kwiziyobisi eziyi-crystal meth ezixabisa imali ezizigidi zeerandi ezingama-300 ebezisandula ukubhaqwa e-Fourways nase-Bruma, eRhawutini. Ukubanjwa kwalo mrhanelwa kubonakalisa indlela azimisele ngayo urhulumente ukulwa ulwaphulo-mthetho oluqhutywa ngamaqela emigulukudu.1.3.    IKhabhinethi iyakuxhasa ukutyalwa kwamaqela aphuma kwii-arhente ezahlukeneyo zogcino-mthetho ukwenzela ukulwa ingxaki yezinga eliphezulu lolwaphulo-mthetho eMpuma Koloni. La maqela enza izinto ezahlukeneyo aquka ukulwa ulwaphulo-mthetho lwamaqela emigulukudu, amaphulo akhethekileyo kunye neengcali zobuntlola. IKhabhinethi ibethelele kwii-arhente zogcino-mthetho ukuba abantu abanakungcungcuthekiswa yimigulukudu ezizaphuli-mthetho.1.4.    IKhabhinethi ikwamkele nokubanjwa komrhanelwa ofunyenwe eneencwadi zokundwendwela ezingama-34 liQumrhu loLawulo lweMida kwiZibuko laseLibombo elingena e-Mozambique. Oku kuyinxalenye yamalinge aqhubayo okulwa amaqela emigulukudu asebenza ngemfuduko engekho mthethweni efuna ukwaphula imithetho yeli lizwe elawula imida nemfuduko.1.5.    Ukulwa ulwaphulo-mthetho luxanduva lwethu sonke, kuquka amapolisa, uluntu kunye nawo onke amanye amacandelo kwaye iKhabhinethi ibongoza abemi beli ukuba basebenzisane nee-arhente zogcino-mthetho ukulwa ulwaphulo-mthetho kwiindawo abahlala kuzo.
1.2.    Idabi lokulwa ubundlobongela obusekelwe kwisini nokubulawa kwamanina (i-GBVF)1.2.1.    IKhabhinethi icela amadoda eli lizwe ukuba abe yinxalenye yeli phulo likaMongameli Cyril Ramaphosa lokuba achase i-GBVF ngokutyikitya isibambathiso esikwi-intanethi kule webhusayithi: www.stateofthenation.gov.za/endGBVF.1.2.2.    Ngokutyikitya esi sivumelwano, amadoda ayazibophelela ekubeni aza kuncedisa ngokuthi aziphathe ngendlela eyakhayo nangokukhokelisa iingcinga ezakhayo, futhi athathe uxanduva ngezenzo zawo. Sikwabophelela amadoda ukuba angaze ase isandla kumanina, ukuba athathe amanina njengokuba alingana nawo, ahloniphe amalungelo wawo aze awaphathe ngendlela enesidima. Ukulwa i-GBVF ngokubambisana kuza kuzala isizwe esiphilileyo, esikhuselekileyo kunye nesinoxolo apho amanina nabantwana beza kukwazi ukuqhubela phambili.1.2.3.    Ukongeza, iKhabhinethi ikwamkele ukuvulwa kweziko lama-65 lokuxhasa amaxhoba e-GBVF kwisiBhedlela sase-Mitchells Plain eKapa ekuqaleni kwale veki. Iphulo likarhulumente lokuvula ii-Thuthuzela Care Centre kulo lonke eli lizwe lisabela kule ngxaki ingxamisekileyo yokuthintela, ukulwa kunye nokuxhasa amaxhoba obundlobongela, ingakumbi amanina nabantwana.1.2.4.    IKhabhinethi ivakalise inkxalabo ngengxaki yenani eliphezulu lamantombazana asaqalisa ukufikisa akhulelweyo apho abantwana, abanye abaneminyakana nje eli-10, bezibona sele bengabazali phambi kwexesha. 1.2.5.    IKhabhinethi ibongoza isizwe kunye nabazali ukuba bancedise kuliwe le ngxaki ngokuthi babaxele abo babelana ngesondo nabantwana (umntwana oneminyaka yobudala engaphantsi kweli-16) njengoko kulityala ukwenza oko.1.2.6.    Ukuba asisebenzisani ukulwa le ngxaki yokukhulelwa kwamantombazana aselula, amanina kunye namantombazana amancinci bangazibona bengamaxhoba endlala, bengafumani mfundo futhi bangaze bakwazi ukuzenzela nemali.
1.3.    Ukukhutshwa kwesicwangciso saphambi kwexesha sokupapashwa kweenkcukacha-manani zolwaphulo-mthetho zekota 1.3.1.     IKhabhinethi isiqaphele isaziso esikhutshwe phambi kokupapashwa kweenkcukacha-manani zolwaphulo-mthetho zekota zonyaka-mali wama-2024/25. Iinkcukacha-manani zolwaphulo-mthetho ziza kukhutshwa ngenyanga yeThupha nangeyeNkanga 2024, nangeyoMdumba nekaCanzibe 2025. Ukukhutshwa kweenkcukacha-manani rhoqo kubalulekile ukuze kubonwe iindlela oluqhuba ngayo ulwaphulo-mthetho kuze kubelula ukupheka amaqhinga okulwa ulwaphulo-mthetho.
1.4    ULawulo lweeNtlekele
1.4.1    IKhabhinethi ikwamkele ukungenelela ngokukhawuleza okwenziwe liSebe lezokuHlaliswa koLuntu ukunceda iintsapho ezikhukhuliselwe amakhaya wazo ngethuba kudilika iindonga zedami ngomhla wesi-8 kweyeThupha 2024 kuMasipala wase-Swartland eNtshona Koloni.1.4.2    Ziyaqhubeleka nokufumana iinkxaso iintsapho ezichaphazelekileyo ngethuba kudilika iindonga kumadami amathathu ase-Riverlands kwaze kwenzeka umonakalo omkhulu kwizindlu nakwiziseko ezingundoqo. Amanzi ngoku ehlile ke ngoko abahlali – abo bebehlangulwe   - bangakwazi ukubuyela kumakhaya wabo. Noko kunjalo, usaphendlwa umonakalo uwonke owenzekileyo, kwaye neeholo zoluntu ezimbini zivuliwe ukunceda abahlali abangafuni ukubuyela kumakhaya wabo ngoku.1.4.3    Njengoko kuza kufika ixesha leemvula zehlobo kwiindawo ezisemantla zeli lizwe, iKhabhinethi icela oomasipala ukuba baqinisekise ukuba imibhobho yamanzi ezikhukhula icociweyo kwaye ayinazinto zivalileyo ukuqinisekisa ukuba amanzi ayahamba xa kunetha.
2.    Ezoqoqosho2.1    Iinkcukacha-manani zezemisebenzi zekota2.1.1    Izinga elisesikweni lentswela-misebenzi lale kota yesibini yowama-2024 ngu-33.5%, linyuke ngo-0.6% kweli lekota yokuqala (elekota yokuqala ibingu-32.9%). Inani labantu abasebenzayo lehle ngabantu abangama-92 000 laya kutsho kwizigidi ezili-16.7 kwikota yesibini yowama-2024. Inani labantu abangaphangeliyo lenyuke ngabantu abangama-158 000 laya kutsho kwabazizigidi eziyi-8.4 kwikota yesibini. 2.1.2    Uhlalutyo lwecandelo ngalinye lubonisa ukuba inani labantu abasebenzayo lehlile kumacandelo amahlanu kula macandelo ali-10 phakathi kwekota yokuqala yowama-2024 kunye nekota yesibini yowama-2024. Inani labantu abangasebenziyo lehle kakhulu kwiCandelo lezoRhwebo (110 000), elezoLimo (45 000) kunye nelabo basebenza ezindlini emakhaya (18 000).2.1.3    Nangona kunjalo, abantu abaninzi baqeshwe kwiCandelo lezeMizi-mveliso (49 000) kunye neleeNkonzo zoLuntu nezeNtlalo (36 000). Ukunyuka ngokuthe gqolo kwenani labantu abaqeshwe kwicandelo lezemizi-mveliso nathi kuyasomeleza ukuba sakhe uqoqosho olukhokelisa ukuvelisa. Urhulumente usamile ekugxininiseni kumba awukhokelise phambili wokuba noqoqosho oluxhanyulwa ngumntu wonke oludala imisebenzi. 2.2.    Ukunyuka kwamaxabiso2.2.1.    Izinga lonyaka lokunyuka kwamaxabiso okutya ibingu-4.6% ngeyeKhala 2024, lehlile lisuka ku-5.1% ngeyeSilimela ngowama-2024. Amaxabiso okutya enyuke ngo-0.4% xa kuthelekiswa inyanga nenyanga ngeyaKhala 2024.2.2.2.    Ezona zinto zibe negalelo kweli zinga lonyaka lokunyuka kwamaxabiso lingu-4.6% zezi: •    Izindlu kunye neerhafu (zinyuke ngo-5.3% xa kuthelekiswa unyaka nonyaka kwaye oku kwenze igalelo eliyi-1.3%)•    Ezinye iimpahla neenkonzo (zenyuke nge-7.0% xa kuthelekiswa unyaka nonyaka kwaye zenze igalelo eliyi-1.0%),•    Ukutya neziselo ezinganxilisiyo (zenyuke ngo-4.5% xa kuthelekiswa unyaka nonyaka kwaye zenze igalelo eliyi-0.8%), ize•    Ibe zezoThuthu (zenyuke ngo-4.2% xa kuthelekiswa unyaka nonyaka kwaye zenze igalelo eliyi-0.6%).
NgeyeKhala 2024, izinga lokunyuka kwamaxabiso belimi ngolu hlobo:•    Iimpahla bezingu-4.6%, zehlile zisuka ku-5.5% ngeyeSilimela 2024, zaze •    iiNkonzo zayi-4.7%, oko kukuthi zenyukile zisuka ku-4.6% ngeyeSilimela 2024.
2.3.    Ezamandla2.3.1.    Ukutyikitywa koMthetho-siHlomelo wokuLawulwa koMbane nguMongameli Ramaphosa ukuba ube ngumthetho ogcweleyo kuza kunceda ukuba sibe necandelo lezombane elizinzileyo nelinamaxabiso afikelelekayo futhi neliza kukwazi ukuqinisekisa ukuba uMzantsi Afrika unombane owaneleyo.2.3.2.    Ezi zilungiso ziza kwenza ukuba sibe nombane owaneleyo ngokuthi zivumele ukuba nezinye iinkampani zivelise umbane. 2.3.3.    Umthamo okhoyo wombane weli lizwe uza kuphindwa wongezwe ngomnye umbane ozimegawathi ezingama-2 500 oza kugalelwa kwiziko lombane wesizwe ekupheleni kwenyanga yoMsintsi 2024. Lo mbane uza kuvela e-Medupi Unit 4, Kusile Unit 6 nase-Koeberg Unit 2 uza kuqinisekisa ukuba sigqiba iintsuku ezingama-150 singakhange sihlaselwe yingxaki kacimi-cimi wombane. Sithe sakwazi ukufikelela kwiintsuku ezingama-148 singenangxaki kacimi-cimi wombane ngokuthi sinciphise ukusebenzisa oomatshini bokuphehla umbane abasebenzisa idizili kakhulu into leyo esincede ukuba sikwazi ukonga nemali ezibhiliyoni zeerandi eziyi-10.21 kwiindleko zedizili xa kuthelekiswa neli xesha linye kulo nyaka uphelileyo.2.3.4.    IKhabhinethi ivile nangokurhoxiswa kwesicwangciso sokwakhiwa kweziko lokuphehla umbane lenyukliya nguMphathiswa wezoMbane naMandla, uGq Kgosientsho Ramokgopa, ukwenzela ukuvulela amathuba okufakana imilomo noluntu. IKhabhinethi iyakubethelela ukuba umbane wenyukliya useyinxalenye yeentlobo zombane eziza kusetyenziswa kweli lizwe njengoko wona ongakhuphi isisi esininzi esiyingozi kokusingqongileyo, uzinzile kwaye ungaluncedo elikhulu kumalinge eli lizwe okuqinisekisa ukuba sinombane owaneleyo nanxulumene nokugugu-guquka kwemozulu.
2.4.    Iziseko ezingundoqo zamazibuko2.4.1.    IKhabhinethi ikwamkele ukungena emsebenzini koodokolwane abahlanu, kwabasixhenxe, njengenxalenye yokuhlaziya imikhumbi ye-Transnet National Ports Authority ukulwa ingxaki yokugcwala kumazibuko eli lizwe ngokuhambelana nesiCwangciso soThuthwa kweMithwalo ukuze kwenziwe amazibuko noololiwe beli lizwe basebenze ngokufanelekileyo futhi bakwazi ukumelana nokhuphiswano.2.4.2.    Aba dokolwane banobuxhaka-xhaka bale mihla kwaye banamandla athe chatha into leyo iza kunceda ukuba imithwalo neenqanawa ezinkulu ezifikayo zothulwe ziphinde zilayishwe ngokukhawuleza kumazibuko weli amakhulu. Aba dokolwana baza kunceda nakumba wokhuseleko ngolo hlobo bathintele iingozi ngokuthi bakhokele iinqanawa kwiindawo ezinogxalathelwano lweenqanawa.
3.    Imiba enxulumene nezempilo3.2.1.    I-Mpox3.2.2.    IKhabhinethi ifuna ukuqinisekisa abemi boMzantsi Afrika ukuba ukuqhambuka kwesifo i-Mpox, ngoku esele sibhengezwe njenge-Public Health Emergency of International Concern nguMbutho weHlabathi wezeMpilo (i-WHO) nanjenge-Public Health Emergency of Continental Security yi-Africa Centres for Disease Control and Prevention (i-Africa CDC) akukabi yingxaki engalawulekiyo eMzantsi Afrika. 3.2.3.    Okwangoku, abantu abafunyaniswe benesi sifo bangama-20 bebonke kwaye sele bebathathu asele bebulewe siso, bona abali-19 sele besinyange saphela kwaye ababini bona basabanjwe siso kangangokuba bazivalele ngendlu bodwa. Kwaba bantu, abali-12 base-Gauteng, abali-11 bakwiphondo laKwaZulu-Natal aze omnye yena abe ngowaseNtshona Koloni.3.2.4.    IKhabhinethi ihlaba ikhwelo ebantwini ukuba badlale indima yabo ukuxhasa amalinge karhulumente okuthintela ukunwenwa kwe-Mpox ngokuthi bahlale bevundlile benze nezinto ezingafuni mayeza ezifana nokuzicoca baze bathintela ukosulelwa sesi sifo.3.2.5.    IKhabhinethi iyalixhasa ikhwelo likaMongameli Ramaphosa alenze njengenkokeli echongwe njengeTshantliziyo leMbumba ye-Afrika (i-AU) lokuThintela, ukuLungiselela nokuLwa ooBhubhane lokuba onke amahlakani kufuneka asebenzisane ngamandla ne-Africa CDC ukuqinisekisa ukuba amazwe ehlabathi anika inkxaso efanelekileyo, ukwenzela ukuba amacebo ezonyango afana nezixhobo zokuxilonga, ezokunyanga kunye namachiza okugonya kwabelwane ngazo ngokulinganayo.3.3.    Isifo sochwane nenyebethu (i-FMD)3.3.1.    Mkhulu umsebenzi osele wenziwe ukulwa ne-FMD koomasipala wengingqi wase-Kouga nowase-Kou-Kama eMpuma Koloni. Isilwanyana sokugqibela esinesi sifo sigqityelwe phakathi kwinyanga yeKhala.3.3.2.    Ukuhamba-hamba kwezilwanyana ziphuma ezinye zingena kwezi ndawo zichatshazelweyo kubekwe phantsi kweliso elibukhali ukunqanda ukunwenwa kwesi sifo siye kwiindawo ezingachatshazelwanga siso ngokoLawulo loMmandla oneSifo kwaye ukuthuthwa kwemfuyo isuka kwenye indawo iye kwenye kufuna iPhepha-mvume lokuThutha elivela kugqirha wemfuyo karhulumente ukuthintela ukunwenwa kwesi sifo.3.3.3.    Iifama ezingama-30 zeenkomo ezifunyaniswe zine sifo zisavaliwe ngoku ukuzigada kwaye uyaqhuba umsebenzi wokugonya ukuthintela ukunwenwa kwesi sifo kuze kuphungulwe nomonokalo esiwenzayo. Ukongeza, sele kugonyiwe njengelinge lokuthintela kwezinye iifama ezingama-37 ezichazwe njengokuba zisemngciphekweni ophezulu ngenxa yokuba zikufutshane kwezi fama zinesi sifo. Zizonke zingaphezulu kwama-92 000 iinkomo ezigonyiweyo, zize zona iigusha ezigonyiweyo zibe malunga nama-600 kwiifama ezingama-37.
3.4    Inkqubo yokutyiswa kwabantwana ezikolweni3.4.1    IKhabhinethi isiqaphele isicwangciso esicetywayo sokwenza inkqubo yeSizwe yokuTyiswa kwaBantwana eziKolweni ibe yeyale mihla kwaye iyawuxhasa lo msebenzi uqhubayo wokuqinisekisa ukuba kwenziwa uphando olufanelekileyo ngale ndlela icetywayo ukuqinisekisa abantwana abazizigidi ezili-9.7 abaxhamla kule nkqubo bakhokeliswa phambili.
4.    Imibhiyozo yeNyanga yamaNina4.2.1.    I-National Aviation Gender Summit (i-NAGS)4.2.2.    I-South African Civil Aviation Authority (i-SACAA) eliqumrhu leSebe lezoThutho ibisingathe ngempumelelo i-National Aviation Gender Summit (i-NAGS) kwiphondo laKwaZulu-Natal ngoLwesithathu, umhla wama-21 kweyeThupha 2024 ngeenjongo zokukhuthaza ukuba amanina athathe inxaxheba kwicandelo lezophapho lehlabathi, kwakunye nokulwela amalungelo amanina kweli candelo.
4.3.    I-Southern African Regional Webinar on the Economic Empowerment of Women4.3.1.    ISebe lamaNina, uLutsha naBantu abaKhubazekileyo libambe indibano yeentsuku ezimbini eza kuqhutywa nge-intanethi emalunga nokuxhotyiswa kwamanina ngezakhono kuMmandla wamaZantsi e-Afrika eqale ngomhla wama-21 nowama-22 kweyeThupha 2024.  4.3.2.    Le ngqungquthela iza kugwadla imiba ebalulekileyo enxulumene nokuxhotyiswa kwamanina ngezoqoqosho kugxininiswa kakhulu kumaphulo ezorhwebo nawoqoqosho, izicwangciso nezivumelwano kwinqanaba lezwelonke nakwiinqila kunye negalelo lazo kumaphulo okuxhotyiswa ngezoqoqosho kwamanina, ulutsha nabantu abakhubazekileyo.
5.    Imiba yezamazwe ngamazwe 5.1     INgqungquthela yama-44 eQhelekileyo yoMbutho woPhuhliso lwaMazwe amaZantsi e-Afrika (i-SADC)5.1.1    IKhabhinethi izamkele iziphumo zeNgqungquthela yama-44 eQhelekileyo ye-SADC yeeNtloko zeMibuso nooRhulumente ebanjelwe eHarare, eZimbabwe ngomhla wesi-17 kweyeThupha 2024. 5.1.2    Le Ngqungquthela icele amazwe angamalungu wayo ukuba aphumeze iziCwangciso zeNtlalo-ntle yoLuntu ze-SADC zokulwa imbalela nezikhukhula ezibangwa yi-El Niño futhi aqhubeleke nokuzibeka phantsi kweliso izinto eziyingozi ezinokubangelwa yimozulu kuquka nomonakalo oqikelelweyo onokwenziwa yi-La Niña aze aqulunqe amacebo okulalelisela ukwenza ukuba lo monakalo ungabi nalwamvila lingako.5.1.3    Le Ngqugquthela iwuthathele ingqalelo umba wokuqala ukusebenza kwesiVumelwano seMimandla eMithathu engaHlawulisani iRhafu yoRhwebo enguMbutho weNtsebenziswano yamaZwe aseMpuma naseMazantsi e-Afrika (i-COMESA), ibe nguMbutho waMazwe eMpuma ye-Afrika (i-EAC) kunye ne-SADC into leyo iza kunika ithuba amazwe angamalungu e-SADC ukuba akwazi ukurhweba namazwe angama-26 anabantu abazizigidi ezingama-700 kunye nemveliso yonyaka (i-GDP) eyitriliyoni yeedola zase-US.5.1.4    Kumba wemfazwe ye-Israel ihlasela abantu base-Palestine, le Ngqungquthela ivakalise ukuxhalaba yinto yokuhlaselwa kwabantu base-Palestine ubusuku nemini okukhokelela kwintlungu yokubhubha kwabantu, ukutshatyalaliswa kwezakhiwo futhi nemeko yabantu iya isiba maxongo nangakumbi. Le Ngqungquthela imemezele ukuba kubekwe phantsi izixhobo, kukhululewa amabanjwa kuze kuqalise iindibano zothetha-thethwano ukuze olu ngquzulwano luphele.
5.2    INkomfa ye-Southern African Railways Association (i-SARA) 5.2.1    IKhabhinethi izamkele iingxongxo ebezibanjwe kwiNkomfa ye-13 ye-SARA ezingokuphucula icandelo lezoololiwe kummandla we-SADC ngeenjongo zokukhuthaza ukuba kubekho urhwebo olumandla kulo mmandla kunye nokusebenzisana kangangoko kula mathuba aza kuvela noMmandla we-Afrika ongaHlawulisani iRhafu yoRhwebo (i-AfCFTA).5.2.2    Icandelo loololiwe le-SADC eliqhuba kakuhle lifuna kutyalwe imali eninzi kulo futhi kubekho intsebenziswano kummandla we-SADC ukuze kuliwe ezi ngxaki zininzi sijamelene nazo. Icandelo lezoololiwe sele kuyiminyaka ngokuba lithaxwa zizinto ezifana nolwaphulo-mthetho, ubusela nokonakaliswa kwempahla. 5.2.3    UMzantsi Afrika uzimisele ukuba uza kuyidlala eyawo indima ukwakha icandelo lezoololiwe elisebenza kakuhle nelilela maxesha kwaye uqalisile ukusebenzisa imigaqo-nkqubo kunye namanye amanyathelo okungenelela, afana nesiCwangciso sezokuThuthwa kweMithwalo, ngeenjongo zokuhlaziya, ukuxhasa nokuphucula imizila yoololiwe yeli.
B.    Izigqibo zeKhabhinethi(i)    IBhodi yezeeNgcebiso ekwiSebe loPhuhliso lwamaShishini amaNcinci (i-DSBD)(a)    IKhabhinethi ikuvumile ukusekwa kwebhodi yeengcebiso ekwi-DSDB njengoko kumiselwe kuMthetho weSizwe wamaShishini amaNcinci, wowe-1996 (uMthetho 102 wowama-1996), njengoko uhlonyelwe.(b)    Ukusekwa kwebhodi yeengcebiso kukuqinisekisa ukuba liyavakala ilizwi lamashishini amancinci futhi ayaphuhliswa njengoko kucacisiwe kwisiCwangciso seSizwe sokuPhuhliswa nokuPhuculwa kwamaShishini amaNcinci eMzantsi Afrika. (c)    Umsebenzi ongundoqo wale bhodi yeengcebiso iza kuba kukucebisa uMphathiswa ngemiba ebanzi echaphazela ukukhula kwamashishini amancinci, kuquka nemigangatho yesizwe enxulumene nokuphuhliswa kwamashishini amancinci kunye nemithetho ewalawulayo.(d)    Le bhodi yeengcebiso iza kunika urhulumente iingcebiso eziqiqisiweyo nezisekelwe kubungqina ngendlela esebenza ngayo imiba ethile yokuxhasa amashishini amancinci ukuze kube lula ukuqulunqa imigaqo-nkqubo esebenzayo, kwenziwe izilungiso kwimithetho ekhoyo, kuze kuqulunqwe amanyathelo okungenelela okuxhasa amashishini amancinci, amancinane naphakathi kunye nookopolotyeni.
C.    Eza kutsha ezixelelwe iKhabhinethi
(i)    Iziphumo zeNdibano yama-35 yamaZwe aTyikitya isiVumelwano sase-Montreal (i-MOP) esingeeNtlobo zeziSi eziTya uLwaleko oluKhusele uMhlaba kwiMitha yeLanga eNqashayo (a)    IKhabhinethi inikwe ingxelo ngeziphumo zeNdibano yama-35 yamaZwe aTyikitya i-MOP engeeNtlobo zesiSi eziTya uLwaleko oluKhusele uMhlaba kwiMitha yeLanga eNqashayo ebibanjelwe e-Nairobi, e-Kenya ngeyeDwarha 2023.(b)    Kule ndibano, abathunywa baye bazibophelela ukuba baza kuzilwa ezi zinto zibeka emngciphekweni ulwaleko olukhusele umhlaba kunye nemozulu yehlabathi. UMzantsi Afrika watyikitya isiVumelwano sase-Montreal kwaye ngokuthatha inxaxheba kwi-MOP yama-35 ubufuna ukuqinisekisa ukuba ayakhuselwa amalungelo abemi boMzantsi Afrika okuba nendalo ekhuselekileyo abethelelwe kuMgaqo-siseko kunye nezinye izinto ezilulutho njengokuba ezinye iikhemikhali ebekuxoxwa ngazo ngokuba zingabeka ukhuseleko lwabantu emngciphekweni, nangona zinegalelo elihle kuhlumo loqoqosho, zisetyenziswa kweli lizwe xa kusenziwa izikhenkcezisi, kwezolimo, ngabacimi-mlilo, koomatshini bokukhupha umoya wokupholisa obandayo.
(ii)    Iziphumo seNkomfa yesiHlanu yamaZwe (i-COP5) aTyikitya isiVumelwano sase-Minamata(a)    IKhabhinethi iziqaphele iziphumo ze-COP5 eyayibanjelwe e-Geneva, e-Switzerland ngeyeNkanga 2023. IsiVumelwano sase-Minamata sibalulekile kumalinge okukhusela impilo yabantu kunye nokusingqongileyo kumonakalo owenziwa yimetyhuri. (b)    Izigqibo ezithatyathiweyo kule ngqungquthela ziquka (i) ukumiselwa kwemihla emitsha yokuphelisa iimveliso ezinemetyhuri kuquka nezinto zokuthambisa, (ii) ukuphucula intsebenziswano phakathi kwabantu bomthonyama, (iii) isivumelwano sokuba umlinganiselo wemetyhuri umiselwe ukuba ube yi-15m/kg kwizinto ezilahlawayo ezinemetyhuri(c)    Ezinye izigqibo bezimalunga nokwamkelwa ngokusesikweni kwesikhokelo esiza kusetyenziswa sokulawula umyinge wemetyhuri onokulahlwa emhlabeni nasemanzini ukuthintela umsi okhutshwa yimetyhuri ukuba ungene kwi-atmosfera.
(iii)    Iziphumo zeNkomfa yama-28 yamaZwe aTyikitya isiVumelwano (i-COP28) sesiCwangciso se-UN soGuqu-guquko lweMozulu (i-UNFCCC) (a)    IKhabhinethi inikwe ingxelo ngeziphumo ze-COP28 ebibanjelwe eDubai e-United Arab Emirates ngeyoMnga 2023.(b)    Izigqibo ze-COP28 zezokuphungula umthamo wesisi esiyingozi kokusingqongileyo ngokuphungula amaqondo obushushu ngo-20C njengoko kwakuvunyelenwe kwisiVumelwano sase-Paris kunye nokunceda amazwe asahlumayo ayinxalenye ye-COP28 ukuba akwazi ukumelana nomonakalo owenziwa kukuguqu-guquka kwemozulu.(d)    IKhabhinethi iphinde yaqaphela izinto ezibonakalayo esele zenziwe yi-COP28 kwimiba engundoqo ezifana nokutyikitywa kwenkqubo yokusebenza i-Glasgow-Sharm el-Sheikh, (ii) ukwamkelwa ngokusesikweni kwe-UAE Just Transition Work Programme ukuze kuxoxwe ngeendlela ezahlukeneyo ekuza kwenziwa ngazo utshintsho – izigqibo ezo zichaphazela ukubaluleka kwemali, uphuhliso lobuchwepheshe kunye nokuqeqeshwa nokuxhotyiswa ngezakhono ukuze kwenzeke iinguqu ezingazikudlelela amanye amazwe, (iii) ukuqalisa ukusebenza kweNgxowa-mali ye-Loss and Damage.  (e)    La mazwe avakalise udano kuba khange iqokeleleke imali ezibhiliyoni ze-US$ ezili-100 ngowama-2021, kwaye ukuba akukho mali yaneleyo, amazwe asahlumayo awazi kukwazi ukuphumeza ezi zivumelwano.(f)    UMzantsi Afrika usazibophelele ekuphumezeni izithembiso owawuzenzile kwi-UNFCCC nakwisiVumelwano sase-Paris.
D.    IMithetho eYilwayo(i)    UMthetho oYilwayo wezokuKhangela nokuHlangula eMoyeni naseLwandle wowama-2024 (i-AMSAR)(a)    IKhabhinethi ikuvumile ukupapashwa koMthetho oYilwayo we-AMSAR ukuze uluntu luhlomle. Lo Mthetho uYilwayo uzama ukwenza izilungiso kuMthetho woMzantsi Afrika wezaManzi nezoMoya, wowama-2022 (uMthetho 44 wowama-2022), osele udlulelwe lixesha.(b)    Lo Mthetho uYilwayo uza kuqinisekisa ukuba bakhuselekile abantu xa kunokuthi kwenzeke ingxaki eza kufuna ukukhangelwa nokuhlangulwa elwandle nasemoyeni. Lo Mthetho uzama ukwenza ukuba ubuxhaka-xhaka be-AMSAR buhambelane neentlobo zobuxhaka-xhaka obusetyenziswa kwihlabathi. Lo Mthetho uYilwayo uza kubenza ngqingqwa ubuxhaka-xhaka be-AMSAR ukwenzela uhlumo kwicandelo lezomoya nelezamanzi kwaye oku kuza kufaka isandla kumalinge okukhulisa uqoqosho.E.    IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.(a)     Amalungu okuqala ebhodi ye-Arhente yokuPhuhliswa kwamaShishini amaNcinci:
(i)    Nks Nonzuzo Makhanda (uSihlalo).(ii)    Nks Dorah Mosili.(iii)    Nks Xolisa Daku.(iv)    Nks Nontobeko Lubisi.(v)    Mnu Luyanda Ntuane.(vi)    Nks Cingashe Motale.(vii)    Mnu Pat Makape.(viii)    Nks Hilda Tsoadi.(ix)    Mnu Avuyile Xabadiya.(x)    Mnu Sinovuyo Mpakama.(xi)    Mnu Waseem Carrim.(xii)    Mnu Thembinkosi Bonakele; kunye (xiii)    noNks Keabetwe Mogorosi
F.    Imisitho Ezayo
1.    Imbizo kaMongameli yeNkqubo yoPhuhliso  lweziThili (i-DDM) e-Ekurhuleni1.1.    UMongameli Ramaphosa uza kubamba iMbizo kaMongameli ye-DDM kuMasipala oMbaxa wase-Ekurhuleni ngoLwesihlanu, umhla wama-23 kweyeThupha 2024 eTsakane Stadium, ukuya kuhlola umsebenzi osele wenziwe malunga nezithembiso zokuhambisa iinkonzo.1.2.    Le Mbizo kaMongameli ye-DDM iza kuzinyaswa zinkokeli eziphuma kuwo omathathu amaqoqo karhulumente aza kuphendula imibuzo ngeengxaki ezinxulumene nokuhanjiswa kweenkonzo abajamelene nazo abantu, izicwangciso zophuhliso zalo masipala umbaxa njengoko sisitsho isicwangciso esinesihloko esithi: uRhulumente oMnye, isiCwangciso esiNye, uHlahlo Lwabiwo-mali oluNye.1.3.    Le Mbizo ye-DDM yindibano yokufakana imilomo ebanjwa apha eMzantsi Afrika kuphela, loo nto isenze ukuba sibe lelinye lamazwe ambalwa akwazi ukuthetha nabemi balo ngqo.1.4.    Abahlali base-Ekurhuleni bayamenywa ukuba baphume ngobuninzi ukuze bakwazi ukubuza imibuzo ngezicwangciso ezikhoyo zokusombulula ingxaki yokunqongophala kwamanzi kunye namanyathelo ekufuneka abahlali, besebenzisana no-Eskom, bawathathe ukunqanda le ngxaki ithe gqolo yokucinywa kombane kule ngingqi yabo.
2.    Ukusingatha iNgqungquthela noMboniso wezoPhapho e-Afrika2.1    IKhabhinethi ikuqwalasele yaze yakuvuma kuba uMzantsi Afrika usingathe iNgqungquthela noMboniso wezoPhapho e-Afrika eRhawutini ukususela ngomhla we-16 ukuya kowe-17 kweyoMsintsi 2024. Le ngqungquthela nomboniso ziyimisitho emikhulu yezorhwebo yecandelo lezophapho. 2.2    Ukongeza, lo msitho uza kuveza uMzantsi Afrika njengelizwe lezokhenketho uze unike nethuba lokuba uMzantsi Afrika ubonise ngeemveliso zawo kwabo baza kuthatha inxaxheba kuwo.
3.    INkomfa engezoFuduko3.1    IKomishini yeSizwe yezoCwangciso, uMbutho weHlabathi wezoFuduko kunye neNkqubo yezoPhuhliso ye-UN baza kubamba iNkomfa engezoFuduko eRhawutini ukususela ngomhla wama-20 ukuya kowama-23 kweyeThupha 2024. 3.2    Le nkomfa iza kugwadla ize ixoxe ngofuduko njengesixhobo esinokukhokela uphuhliso, ize igxininise kakhulu kwaba bazinzalelwane ze-Afrika abakumazwe angaphandle nakumathuba okusebenzisana namazwe ehlabathi.
4.    INyanga yezoKhenketho4.1    INkqubo yowama-2023 yeNyanga yezoKhenketho, eza kuqhuba ukususela kumhla woku-1 ukuya kowama-30 kweyoMsintsi, iphehlelwe eMntla Koloni ngenxa yokubona imfuneko yokuba ivangeli yezokhenketho kufuneka ihanjiswe mbombo zone zeli lizwe. 4.2    Njengoko isizwe simema iindwendwe zalapha ekhaya nezangaphandle ukuba zityelele iindawo ezinomtsalane ogqithisileyo apha eMzantsi Afrika, zibone iintlobo-ntlobo zenkcubeko namasiko ambeje-mbeje eli urhulumente umanxada-nxada wenza konke okusemandleni ukukhulisa icandelo lezokhenketho leli ngokuthi azame ukuvumbula iindawo ezitsala umdla kunene emaphandleni, ezilokishini nakwiidolophana ezincinci. Ngokwenza oko, siyakulikhulisa icandelo lezokhenketho ngokuthi sibe neendawo ezahlukeneyo zoMzantsi Afrika ezingumtsalane kubakhenkethi.
5.    UTyelelo lwasebuRhulumenteni oluya e-People’s Republic of China (i-PRC) 5.1    Ohloniphekileyo, uMongameli Ramaphosa, uza kuba nohambo, oluluTyelelo lwasebuRhulumenteni, oluya e-PRC ukususela ngomhla wesi-2 ukuya kowesi-5 kweyeSilimela 2024 oluza kuqinisa nangakumbi ubudlelwano bezozakuzo norhwebo phakathi kwala mazwe mabini. Olu tyelelo lulandela uTyelelo lwasebuRhulumenteni obelwenziwe nguMongameli Xi Jinping esiza eMzantsi Afrika ngowama-2023.5.2    I-China linowona mthamo mkhulu wezorhwebo ongena eMzantsi Afrika, kangangoku urhwebo phakathi kwala mazwe belumi kwiibhiliyoni ze-US$ ezingama-34 ngowama-2023. Kule mali iibhiliyoni ezili-12 ze-US$ zimpahla zorhwebo ezithunyelwa leli ize imali ezibhiliyoni ezingama-22 ze-US$ yona ibe zezingena kweli. Ilizwe lase-China inegalelo elikhulu kumaphulo otyalo-mali oMzantsi Afirka kwaye isixa esisesona sikhuu sotyalo-mali oluvela ngaphandle sivela e-China. 5.3    Kulindeleke ukuba kutyikitywe izivumelwano ezibalulekileyo ezininzi ngeli thuba lolu Tyelelo lwasebuRhulumenteni, kuquka nesiCwangciso sesiVumelwano sokuSebenzisana kuPhuhliso, ukunyuswa komthamo weempahla arhwebelana ngazo la mazwe, kunye nokwandisa amathuba okuthengiswa kweemveliso zeli kweliya lizwe. 5.4    Igqiza loMzantsi Afrika liza kuthatha inxaxheba nakwiNgqungquthela yokuSebenzisana kwe-Afrika ne-China (i-FOCAC) yona eza kubanjwa ukususela ngomhla wesi-4 ukuya kowesi-6 kweyoMsintsi 2024.5.5    I-FOCAC liqumrhu lokusebenzisana phakathi kwe-China kunye namazwe ase-Afrika, kwaye ithathwa ngokuba iliqonga lokubambisana nokuxhamla kwi-Belt and Road Initiative yaseChina, eliphulo leliya lizwe lokuphuhlisa iziseko ezingundoqo kwihlabathi.G.    Imiyalezo
1.    Isizwe seentshatsheli1..1.    Abadlali beli lizwe baliphakamisela phezulu igama leli lizwe kwiintlobo ezahlukeneyo zemidlalo abathatha inxaxheba kuzo kwihlabathi liphela ngolo hlobo basenze imbumba thina njengesizwe. 1..2.    Iqela leli elizintshatsheli zehlabathi zebhola yombhoxo, i-Springboks, lzitywatyushe i-Australia isihlandlo sesibini ngolo hlobo laba alikabethwa kukhuphiswano lwe-Rugby Championship.1..3.    E-Perth, kwelase-Australia eli lizwe liphinde lenza ezibukwayo ngethuba u-Dricus du Plessis ekhuseleka isithsaba sakhe sobuntshatsheli kudidi lwabaphakathi le-UFC ngokubetha u-Israel Adesanya wase-Nigeria.1..4.    I-Proteas, iqela leli leqakamba, liqhubekile nokuphumelela ngokubetha i-West Indies kumdlalo wesibini weqakamba wovavanyo e-Guyana ngolo hlobo liphumelela le midlalo yovavanyo ngo-1 eqandeni. 1..5.    Iqela loMzantsi Afrika liphumelele indebe enye yegolide, ezintathu zesilivere kunye nezimbini zebronzi kwiMidlalo ye-Olimpikhi yowama-2024 ebibanjelwe e-Paris, ngolo hlobo liphinda kabini inani leembasa kwezo laliziphumelele kwimidlalo yee-Olimpikhi yowama-2021 eyayibanjelwe e-Tokyo. Lo msebenzi mhle kangaka uya kuhlala naphakade ezintliziyweni zethu. 1..6.    Njengesizwe asiwuvali umlomo ngenxa yeqela loMzantsi Afrika le-relay elinoBayanda Walaza, Bradley Nkoana, Shaun Maswanganyi kunye no-Akani Simbine ngokuphumelela imbasa yesilivere kumdyarho wamanqam wamadoda we-4x100m relay. Benze irekhodi elitsha le-Afrika eliyimizuzwana engama-37.57. Ukongeza, u-Jo-Ane van Dyk uphumelele imbasa yesilivere kwi-javelin.1..7.    Le mpumelelo ingaka isibonise ukuba imidlalo iyakwazi ukusimanya thina sonke nokuba siphuma kweyiphi na ikona. IKhabhinethi ikhuthaza abemi boMzantsi Afrika ukuba basebenzisa eli thuba bazame ukwangana size sakhe isizwe sonke esisinqwenelayo.
2.    Amazwi okuvuyisanaIKhabhinethi ithumela amazwi okuvuyisana kunye neminqweno emihle:•    Kwimbalasane kanobuhle esandula ukuwongwa njengo-Miss South Africa 2024, uNks Mia le Roux, kwaye imothulela umnqwazi ngokukwazi ukuzingisa. U-Mia le Roux ungumzekelo omhle womoya wokunganikezeli woMzantsi Afrika ude uphumelele nokuba iimeko zithini njengoko engumntu wokuqala okhubazekileyo (akeva kakuhle ngeendlebe) ukuba awongwe ngokuba ngu-Miss South Africa. IKhabhinethi imnqwenelela okuhle kodwa kwimisebenzi yakhe emitsha njengomntu oza kumela uMzantsi Afrika.  •    KwiJaji eyiNtloko uRaymond Zondo ophuma esikhundleni kuba ethatha umhlalaphantsi ekupheleni kweyeThupha 2024 emva kokusebenza njengengcali yezomthetho iminyaka engama-27.•    uNks Fikile Marakalla, uphume kwindawo yesibini kwicandelo lezokufota kwi-SADC Media Awards 2024. Waqala ukusebenza kwiZiko lezoNxibelelwano nokuSasazwa koLwazi lukaRhulumente (i-GCIS) njengomfundi oqeqeshwayo kwaye ngoku usebenza njengenxaleye yeengcali zokufota zikaSekela-Mongameli.•    kuMnu Benjamin Moshatama we-Chanel Africa Radio, ophume kwindawo yesibini kwicandelo likanomathotholo kwi-SADC Media Awards 2024.•    Kwiqela lomdaniso lase-Durban, i-Wu Tang Cru, ngokuphumelela igolide nesilivere kwi-UDO World Street Dance Championships. Eli qela liphumelele igolide kwicandelo le-nder-14 Intermediate category kwaye ngoku lizintshatsheli ze-Intermediate World Champions.•    uMnu Dada Morero, usodolophi omtsha osandula ukwenyulwa waseRhawutini, kwaye imnqwenelela okuhle njengoko eza kuqalisa umsebenzi wokukhokela owona masipala umbaxa mkhulu eMzantsi Afrika.
3.    Amazwi ovelwanoIKhabhinethi ithumela amazwi ovelwano kwizihlobo neentsapho zaba balandelayo:•    UNjing Muxe Nkondo, obesisifundiswa esihlonitshwa jikelele kwicandelo lezomgaqo-nkqubo wentlalo nezamafa. Waba negalelo elikhulu kumsebenzi wokuqulunqwa komgaqo-nkqubo karhulumente osuka kowezokhenketho, ezokuhlaliswa koluntu kunye nolawulo lukarhulumente ukuya kowezenzulwazi, ubuchwepheshe, kunye nobugcisa nenkcubeko. •    uMnu William Smith, ingcali yezifundo zeMathematika nezenzululwazi nowayewongwe ngembasa yesizwe, i-National Order of the Baobab. U-William wanceda abafundi abaninzi ngokwenza lula izifundo ze-Maths, ezeNzululwazi, Biology nesiNgesi kwinkqubo ka-SABC i-Learning Channel – yingcali eyaqalisa ukufundisa isebenzisa ubuxhaka-xhaka bale mihla phambi kokuba bubekhona bona. •    uNks Zanele Mbokazi-Nkambule, obengumsasazi kwi-Ukhozi FM nomseki we-Crown Gospel Awards.
Imibuzo: Nks Nomonde Mnukwa – IsiThethi seKhabhinethi esiliBambelaIselula: 083 653 7485"
"INgxelo yeNtlanganiso yeKhabhinethi yangoLwesithathu, umhla wesi-4 kweyoMsintsi 2024",05 Sep 2024,https://www.gov.za/news/cabinet-statements/statement-cabinet-meeting-4-september-2024-05-sep-2024,https://www.gov.za/xh/news/cabinet-statements/ingxelo-yentlanganiso-yekhabhinethi-yangolwesithathu-umhla-wesi-4,"A.    Imiba enguNdaba-mlonyeni
1.    Imiba yezoqoqosho

Urhulumente usemile kwiinjongo zakhe:
Government remains steadfast in its quest to: 

zokukhulisa uqoqosho;
zokuphungula intswela-ngqesho; kunye
nokudala iimeko zotyalo-mali ezikwaziyo ukumelana neenzima



1.1    Ezintsha eziphambili ezinxulumene nezoqoqosho:
1.1.1 Ukukhula komthamo wemveliso yelizwe yonyaka (i-GDP)

IKhabhinethi ikuqapaphele ukunyuka kancinci ngo-0,4% kuhlumo loqoqosho loMzantsi Afrika kwikota yesibini yowama-2024, into leyo eyenze ukuba indlela oluqhuba ngayo uqoqosho lweli kulo nyaka incumise. 
Amacandelo abe negalelo elihle kolu hlumo lelezezimali, elezokuthengiswa kwezindlu nezakhiwo kunye neleenkonzo zoshishino, wona anyuke ngo-1.3%, icandelo ngalinye into leyo yenze ukuba icandelo ngalinye kuwo libe negalelo eliyi-0.3% kuhlumo lwe-GDP.
Icandelo lezorhwebo, elezokuphekela imisitho kunye neleendawo zokuhlala, elezemizi-mveliso nelezombane, elezegesi nelezamandla wona abenegalelo eliyi-0.1% kuhlumo lwe-GDP, ngelithuba inkcitho iyonke eyenziwa ngamakhaya yona yongeze i-0.9% ize inkcitho ngobubanzi iyonke yona ibe negalelo eliyi-0.2% kwi-GDP. La macandelo ebexakekile erhweba ngamandla kule kota yokugqibela. 
Uqoqosho loMzantsi Afrika lusazinzile futhi iKhabhinethi ikhuthaza onke amacandelo esizwe ukuba akhele kweli thuba ukususela ngoku. 
Xa onke amacandelo esebenzisa eli thuba lokukhula koqoqosho, njengesizwe siza kukwazi ukudala imisebenzi ethe chatha size siphucule nobomi babemi boMzantsi Afrika. 
IKhabhinethi iwukhokelise phambili umba wohlumo loqoqosho oluxhanyulwa nguye wonke nowokudalwa kwemisebenzi ngulo Mbuso uthathe iintambo zolawulo kulo nyaka, ke ngoko la malinge akhoyo angenziwa ngqingqwa ukuze sikwazi ukuzalisekisa le njongo.

1.1.2 Utyalo-mali olukhulu kwicandelo lezemoto

Amathuba amahle namaninzi akhoyo eMzantsi Afrika atsala utyalo-mali oluninzi into leyo ihambelana nephulo likarhulumente lokukhulisa uqoqosho nokudala imisebenzi. IKhabhinethi iyakuvuyela ukuvulwa ngokusesikweni komzi ovelisa iintsimbi zezithuthi otyabule imali eyibhiliyoni yeerandi eyi-1.1 eDube Trade Port Special Economic Zone kwiphondo laKwaZulu-Natal.
Utyalo-mali olukhulu olwenziwa nguToyota Tsusho Africa (Pty) Ltd kunye no-Ogihar Thailand Corporation Ltd lubonisa ukuba uMzantsi Afrika ulilizwe elilikhaya lotyalo-mali oluvela ngqo kumazwe angaphandle
Olu tyalo-mali lukwabonisa umsebenzi omkhulu okhokelwa nguMongameli Cyril Ramaphosa, owathi waqala iphulo lotyalo-mali esele lizele izithembiso zotyalo-mali oluxabisa imali eyitriliyoni eyi-1.51 ukususela laqalayo eli phulo ngowama-2018.

1.1.3 Mahle mathuba eemveliso zoMzantsi Afrika ezithunyelwa ngaphandle

Umthwalo wokuqala wee-avocado zoMzantsi Afrika ufikile eJapan ekupheleni kweyeThupha 2024, into leyo iza kunceda ngamandla icandelo leze-avocado leli lizwe, kwaye nebonisa igalelo lesiCwangciso esiBanzi sezoLimo nokuColwa kweeMveliso zoLimo, esineenjongo zokukwandisa inani lamazwe abanokurhweba nawo abavelisi boMzantsi Afrika. 
Amafama aseMzantsi Afrika e-avocado aza kuxhamla kakhulu njengoko eqhuba kakuhle amalinge ethu okwandisa amazwe esinokuwathengisela iimveliso zolimo zeli lizwe. I-India, China kunye neJapan ngamazwe anabantu abangaphezulu kwibhiliyoni ezimbini ezinesiqingatha.

1.1.4 Icandelo lombane elizinzileyo

IKhabhinethi imqhwabela izandla u-Eskom, ibhodi yakhe, abalawuli kunye nabo bonke abasebenzi abasebenze ngokuzinikela ukuqinisekisa ukuba uMzantsi Afrika awuzikuhlutshwa yingxaki kacimi-cimi wombane kwezi nyanga zehlobo zizayo njengoko eli qumrhu lombane liqhubeleka nokugalela umbane kwiziko lombane wesizwe lisebenzisa isicwangciso sawo sokuhlaziya uphehlo-mbane. 
U-Eskom akufuni ukulahlekelwa ngumbane ongaphezulu kweemegawathi ezingama-13 000 nokuba amaziko wakhe ophehlo-mbane amanye acinyiwe elungiswa njengoko ezamela ukuba amaziko akhe ophehlo-mbane angahlali esonakala. 
Icandelo lombane elizinzileyo libalulekile ukuze sikhulise uqoqosho lweli lizwe, silenze eli lizwe lithenjwe ngabatyali-zimali futhi siphucule neemeko zokuphila zabemi beli lizwe. 
Urhulumente uyaqhubeleka nokulandela isiCwangciso sokuSebenza sezaMandla, esincede kakhulu ukulwa le ngxaki kacimi-cimi yombane itsho inike isiqabu ngokuthi amaziko akhe ophehlo-mbane acinywe ngeenjongo zokuwalungisa ngendlela ecetyiweyo. 
Iinguqu kwicandelo lezombane leli lizwe zibaluleke kakhulu kumalinge ethu okuqinisekisa ukuba sinombane owaneleyo ukulungiselela nezizukulwana ezizayo.

1.1.5. Iinguqu kumashishini ombuso (ii-SOE)

Ngokwesigqibo sikaMongameli Ramaphosa awasithatha ngaphambili sokwenza iinguqu kwii-SOE zeli, ii-SOE ezinkulu zeli ngoku ziphantsi kwabaphathiswa abahlukeneyo, emva kokuba uMongameli watyikitya imithetho efanelekileyo yatsho yayimithetho eza kulandelwa. 
Eli nyathelo lihambelana nezicwangciso zokudala iqumrhu eliza kuba ngumini-zabelo uRhulumente afuna ukulisebenzisa ukuze lincede ii-SOE zikhulise uqoqosho, ziphucule ukuhanjiswa kweenkonzo, lize lenze ii-SOE zikwazi ukwenza umsebenzi wokuba ngamashishini asebenzayo nadlala indima yawo ebalulekileyo.
U-Eskom ngoku uphantsi kweSebe lezaMandla nezoMbane aze uTransnet, South African Airways kunye no-South African Express bona babe phantsi kweSebe lezoThutho.
Inkampani yombuso yemigodi yegolide u-Alexkor yona iphantsi kweSebe leziMbiwa neeMveliso zePetroliyam, inkampani yezophapho nobuchwepheshe bezomkhosi, uDenel yena uphantsi kweSebe lezoKhuselo namaGqala eMfazwe ngeli thuba i-South Africa Forestry Company SOC Limited, yona ejongene namahlathi karhulumente, iza kuba phantsi kweSebe lezamaHlathi, ezokuLoba nezeNdalo.

1.1.6 Inkxaso-mali yophuhliso

Le mali isanda kuvunywa ngoku izibhiliyoni zeerandi ezili-17,8 isuka kwiBhanki eNtsha yezoPhuhliso (i-NDB) ye-BRICS  iza kusetyenziselwa iziseko ezingundoqo zezamanzi nogutyulo iza kunceda umthwalo weziseko ezingundoqo ezisafuna ukwakhiwa nokuqinisekisa ukuba amakhaya asokolayo afumana iinkonzo ezisiseko.
I-NDB ityikitye isivumelwano noTransnet semali-mboleko ezibhiliyoni ezintlanu zeerandi ukwenzela ukuphucula icandelo loololiwe bemithwalo. UTransnet ubambise ngorhulumente kule mali ayibolekiweyo. 
IKhabhinethi iyibulele le mali iza kunceda kakhulu kumaphulo okwakha iziseko ezingundoqo nasekuphuculeni iimpilo zabantu beli lizwe lakuthi.

2. Imiba yezeNtlalontle

Urhulumente ufuna:

ukwakha uMzantsi Afrika ongcono womntu wonke; kunye
nokuqiniskeisa ukuba kukho ulingwano nokuba iinkonzo ziyafumaneka kumntu wonke.



2.1 Izinto ezintsha eziqaphelekayo ezinxulumene nezentlalo
2.1.1 IsiVumelwano sezeMpilo sikaMongameli

Iphupha lokuba neenkonzo zempilo ezisemgangathweni nezifikelelekayo kumntu wonke sekumbovu ukuba lizalisekiswa emva kokutyikitywa kwesiVumelwano sezeMpilo sikaMongameli sesibini.
Esi sivumelwano sezempilo sisicwangciso sentsebenziswano phakathi kwamacandelo abalulekileyo kunye namahlakani afana norhulumente, amashishini, abasebenzi, imibutho yoluntu, iingcali zezempilo, imibutho yabasebenzi, abantu abasebenzisa iinkonzo, amabhunga asekwe ngokomthetho, izifundiswa kunye neengcali zophando.
Esi sivumelwano sifuna ukuqinisekisa ukuba inkqubo yezempilo izinzile kunye nokubeka iliso nokuvavanya amalungiselelo okuqalisa i-Inshorensi yeSizwe yezeMpilo.
Esi sivumelwano sezempilo sifuna ukuncedisa kumaphulo okuqeqesha abasebenzi ngeli thuba sisenza kube lula ukufumana amayeza, amachiza okugonya kunye neemveliso zempilo kwakunye nomsebenzi wokuhlaziywa kweziseko ezingundoqo nokuqinisekisa ukuba icandelo labucala lithatha inxaxheba.

3.    IDabi lokuLwa uLwaphulo-mthetho noRhwaphilizo

Urhulumente ulithiyile ulwaphulo-mthetho, ubuqhetseba norhwaphilizo; kwaye uza kuqinisekisa ukuba abo bophula imithetho yeli lizwe bayaphendula ngezenzo zabo.

3.1.1    Idabi elingemiyo lokulwa urlwaphulo-mthetho

IKhabhinethi isazimisele ukuqinisekisa ukuba uMzantsi Afrika ulilizwe apho wonke umntu eza kuziva ekhuselekile; kwaye ukubanjwa kunye nokugwetywa kwabasolwa kutsha nje ababebandakanyeka kwiintlobo ezahlukeneyo zolwaphulo-mthetho kubonisa indlela esizimisele ngayo ukulwa ulwaphulo-mthetho.
Ukunyuka kwenani leentlobo zolwaphulo-mthetho ezihambisa umzimba kwiinkcukacha-mani zolwaphulo-mthetho zekota ezisanda kukhutshwa zekota yokuqala, esuka kuTshazimpunzi iphele ngeyeSilimela 2024 kubonisa ukuba usemninzi umsebenzi ekufuneka wenziwe ukuqinisekisa ukuba wonke ummi weli uziva ekhuselekile.
UMbutho wamaPolisa oMzantsi Afrika (i-SAPS) ukhokelwa nguMphathiswa wezamaPolisa, ulwa ezi ntlobo zolwaphulo-mthetho. Amaphulo okulwa ulwaphula-mthetho akutsha nje aquka:

udubulwano nabarhanelwa eMilnerton, eKapa olubulele abanye baze bona abanye babanjwa.
amaphulo aqhutywe eMpumla Koloni, egxininisa eMthatha naseNelson Mandela Bay.
abantu ababanjiweyo eGauteng, Mpumalanga naseFreyistatha ngezenzo ezinxulumene nemali yokhuseleko ekhutshwa ngenkani.


Urhulumente uqalisa inkqubo eza kusetyenziswa ngurhulumente ewonke, equka:

ukutyikitya izivumelwano zentsebenziswano noorhulumente bamaphondo kunye noomasipala.
ukuqalisa izicwangciso eziza kusetyenziswa eKapa naseNelson Mandela Bay, eziza kusetyenziswa kubo bonke oomasipala abambaxa.
ukufakana imilomo  namanye amasebe karhulumente ukuphucula intsebenziswano yokulwa ulwaphulo-mthetho.


UMgaqo-nkqubo weSizwe wobuPolisa uza kuqukunjelwa uze wamkelwe ngokusesikweni ekupheleni kweyeDwarha 2024 ukulungisa imiba efana nezikhululo zamapolisa kunye neziseko ezingundoqo kusetyenziswa imigangatho neenkqubo.
IKhabhinethi iyakwamkela ukutyikitywa kwesiVumelwano seNtsebenziswano sokuLwa uLwaphulo-mthetho eNtshona Koloni, into leyo iza kuphucula intsebenziswano nolawulo phakathi kwawo onke amahlakani ukusabela kwimiba enxulumene nokhuselo nokhuseleko. Ngokusebenzisa amaphulo akhokelwa luluntu, ukuhlanganiswa kwezixhobo zokusebenza kunye nokuqulunqwa kwamacebo aqiqisiweyo, esi sivumelwano sizakuvumela ukuba ukuba kubekho intsebenziswano emandla phakathi kwe-SAPS, iphondo kunye noluntu ukulwa ulwaphulo-mthetho kuqinisekiswe ukuba uluntu lukhuselekile.
Njengoko uMongameli Ramaphosa wayethembisile kwiNtetho yakhe yokuVula iPalamente ngomhla we-18 kweyeKhala 2024 ukuba kufuneka kwakhiwe isizwe esikhuselekileyo, ii-arhente zogcino-mthetho zeli zinyuse iikawusi ngoku kwidabi lokulwa ulwaphulo-mthetho.
ICandelo lokuPhanda uLwaphulo-mthetho oluNgxamisekileyo (i-DPCI), elikwabizwa ngokuba ngooKhetshe, libambe abarhanelwa abangama-673 kwikota yokuqala yowama-2024/25. Abangama-506 kwaba sele befunyaniswe benetyala. Ikhutshiwe imiyalelo engama-77 yenkundla yokuthinjwa kweempahla eyayamene nezenzo zolwaphulo-mthetho. Amapolisa abambe nabanye abarhanelwa abangama 14 422 abakrokreleka kwiintlobo ezahlukeneyo zolwaphulo-mthetho ngephulo le-Operation Shanela ukususela ngomhla we-19 ukuya kowama-25 kweyeThupha 2024.
Iphulo logqogqo ebeliqhutywa ngamabutho ahlukeneyo aquka amapolisa, amapolisa oomasipala abambaxa, icandelo leenkonzo zoluleko, iSebe leMicimbi yezeKhaya kunye nezinye ii-arhente zogcino-mthetho eliqhutywe kwizakhiwo ezithandathu ebeziphantsi kolawulo lwemigulukudu eThekwini likhokelele ekufunyanweni kweedola zase-United States zomgunyathi ezixabisa imali ezizigidi ezine zeerandi, iimbumbulu ezili-117 kunye notywala, nasekubanjweni kwabantu abangaphezulu kwe-150 abarhaneleka ukuba ngabemi bangaphandle abangabhaliswanga ngokusesikweni kweli. 
Lo msebenzi mhle kangaka ulandela amalinge abe yimpumelelo aqhutyiweyo okuchitha-chitha amaqela emigulukudu amazwe angaphandle akweli lizwe ukususela ukuqala kwalo nyaka. I-DPCI ibhaqe iilebhu zeziyobisi ebezifihliwe ezili-10 yaze yabamba abantu abangama-34 ngokuvelisa, ukurhweba nokugcina iziyobisi ezingekho mthethweni. 
IKhabhinethi ihlaba ikhwelo kubo bonke abemi boMzantsi Afrika ukuba baqhubeleke besebenzisaan nee-arhente zogcino-mthetho ngokuxela emapoliseni ku-10111 izenzo ezingekho mthethweni ukunceda ukuba izigula-mkhuba zibanjwe, singahlali nazo.
Umsebenzi wokulwa ulwaphulo-mthetho ngowethu sonke kwaye urhulumente uzakuqhubeleka nokukhokela onke amaphulo aza kuvuselela abantu kweli lizwe ukuba basebenzisane kumalinge okwakha uMzantsi Afrika ongcono nokhuselekileyo.

3.1.2 Abarhwaphilizi baziswa ngaphambili

IKhabhinethi iyawamkela umyalelo wenkundla wokuthinjwa kweempahla ezixabisa imali ezizigidi eziyi-6.5, yeerandi ekhutshelwe abo babandakanyeka kumkhuba wokubiwa kwemali ye-National Lotteries Commissison. La manyathelo axhasa amalinge okuphumeza isiCwangciso sokuLwa uRhwaphilizo, esidibanisa zonke ii-arhente zogcino-mthetho kwidabi lokulwa urhwaphilizo.
IKhabhinethi iyasamkela nesigwebo esiwiswe yiNkundla yaseLondon evumela ummi waseBritain nowayesakuba nesivumelwano sentsebenziswano no-Eskom, uMnu Michael Lomas, ukuba abuyiselwe eMzantsi Afrika aze kuphendula ngamatyala orhwaphilizo. UMnu Lomas uza kubuyiselwa kweli ukuza kujongana nezityholo zamatyala orhwaphilizo amabi angama-41 anxulumene nokwakhiwa kweKusile Power Station. Esi sigwebo sibonisa ukuba icandelo lezeenkundla leli liyathenjwa kwaye singqina nendlela esizimisele ngayo ukulandela izivumelwano zehlabathi zamalungelo oluntu.
Kwisigwebo ebesiwisa, uJaji Charles Bourne uthe iintolongo zoMzantsi Afrika zinazo zonke izinto eziza kukwazi ukumelana nemeko kaMnu Lomas.
Ukutyikitywa komgqaliselo nguMongameli Ramaphosa ogunyazisa iCandelo eliKhethekileyo lezoPhando (i-SIU) ukuba liphande izityholo zorhwaphilizo nolawulo olugwenxa kwa-Eskom kuqinisa amalinge okunyanzelisa abo babandakanyekayo kurhwaphilizo kweli qumrhu loMbuso baphendule ngezenzo zabo.
Lo mgqaliselo uquka ukuphandwa kwezityholo zokuziphatha ngokungafanelekanga nangokungekho mthethweni okwenzeka phakathi komhla woku-1 kweyoKwindla 2006 nowama-30 kweyeThupha 2024, kunye nezivumelwano ezisithoba. UMongameli utshintshe nomgqaliselo ogunyazisa i-SIU ukuba iphande eminye imiba yezityholo zorhwaphilizo olwenzeka kwiSebe loPhuhliso lwamaPhandle noBuyekezo lwemiHlaba.
IKhabhinethi isiqwabele izandla isigwebo seminyaka eli-15 esinikezwe lowo wayesaya kuba yiNtloko yezobuNjineli kwi-Arhente yoMzantsi Afrika yooLoliwe abaKhwelisa Abantu (i-PRASA), uMnu Daniel Mthimkhulu, yiNkundla yamaTyala ezoRhwebo yasePalm Bridge. Esi sigwebo sibonakalisa ukuba ayaphumelela amalinge wethu okulwa urhwaphilizo nobuqhetseba kumaqumrhu karhulumente. Sikwabonisa ukuzimisela kukarhulumente kumaphulo okusiphula neengcambu imikhuba yokunganyaniseki nokuqinisekisa ukuba wonke umntu uyaphendula ngemisebenzi yakhe.

3.1.2    Idabi lokulwa intlawulo yokhuselo esisinyanzelo
IKhabhinethi iwukhaba ngawo omane umkhuba wentlawulo yokhuselo esisinyanzelo ebizwa yimigulukudu

UMzantsi Afrika ufunda amaqhinga asetyenziswayo kwihlabathi ukuze uqulunqe ezawo izicwangciso zokulwa lo mkhuba wentlawulo yokhuselo esisinyanzelo ekhutshelwa imigulukudu.
Kufuneka indlela eza kubandakanya isizwe siphela kunye norhulumente, ii-arhente zogcino-mthetho, amashishini kunye noluntu kufuneka babambisane ukulwa lo mkhuba.
Lo mkhuba awuchaphazeli nje abantu bodwa; koko wenza umonakalo omkhulu kuqoqosho luphela. Ngokulwa lo mkhuba, sikhusela imisebenzi, sikhuthaza utyalo-mali futhi silwela nohlumo loqoqosho. 
Sixhobisa uluntu ukuba lukwazi ukuwulwa lo mkhuba wentlawulo esisinyanzelo ebizwa yimigulukudu. Ngokufundisa, imibutho yenkxaso kunye neenkqubo zokudiza ngokusekhusini, senza kube lula ukuba bantu balwe izigula-mkhuba. 
I-SAPS inikwa izixhobo namacebo ale mihla okulwa lo mkhuba, aquka iindlela zale mihla zokuqokelela ulwazi ngolwaphulo-mthetho kunye namabutho akhethekileyo okulwa ulwaphulo-mthetho, kunye nolwazi oluhlalutyisisiweyo abangenalo oonqevu.
Lo mkhuba uthanda ukwanda kwiindwo ezingenamashishini. Urhulumente uzama ukulungisa kanye ezi zinto zingoonobangela bale ngxaki ngokuthi agalele imali kwezemfundo, kumaphulo okudala imisebenzi, kunye nawokuphuhlisa uluntu aza kuthi ancedisane namalinge enziwa zi-arhente zogcino-mthetho.
Urhulumente usebenzisana ngamandla namahlakani akhe ehlabathi ukuze kwabelwana ngolwazi oluhlatyiweyo ngolwaphulo-mthetho, ukuzingela amaqela emigulukudu yolwaphulo-mthetho kunye nokubamba abenzi bobubi basiwe emthethweni.
Amalinge wethu agxininisa kakhulu ekukhuseleni abantu abasemngciphekweni kunye namashishini angawona athanda ukuba ngamaxhoba alo mkhuba. Akukho mntu kufuneka angcungcutheke kwikhaya lakhe. 
Urhulumente uzimisele ukuzinga kula malinge wakhe okulwa lo mkhuba ukuze iindawo ezihlala abantu bakuthi zihlale zikhuselekile kubo bonke abemi boMzantsi Afrika.

3.1.3    Amatyala amabango ezonyango abubuxoki

IKhabhinethi ibomvu ngumsindo kukuva ukuba amanye amagqwetha anyolukileyo nangamaqotha-qikili azama ukukhuthuza umbuso imali ezibhiliyoni zeerandi ngokusebenzisa amatyala angamabango ezempilo abubuxoki nangekho mthethweni.
Le mikhuba ibhentsiswe luphando olubanzi olwaqala ngowama-2017 obeluqhutywa yi-SIU ngala mabango kutyholwa ngokuba awakho mthethweni angamatyala ezempilo.
Olu phando lusaqhubayo sele luveze ukuba amanye amagqwetha encedwa, ngamanye amaxesha, ngoonompilo abasebenzela uMbuso axhaphaza amaSebe ezeMpilo amaphondo, kwaye le miba sele iqukunjelwe yi-SIU ikhokelele ekubeni kongiwe imali ezibhiliyoni ezintathu zeerandi ngamaSebe ezeMpilo ahlukeneyo.

3. Imiba enxulumene nezolawulo

URhulumente kaZwelonke woBumbano (i-GNU) ujolise ekwakheni izakhono zombuso ukuze ukwazi ukwenza izinto ezingundoqo zikarhulumente. 
Amahlakani e-GNU azimisele ukusebenzisana ukuze aphucule ubomi babo bonke abemi boMzantsi Afrika.
Sonke sizimisele ukulandela iinkqubo eza kusabela ngqo kwezi ngxaki sijongene nazo kuwo onke amaqoqo karhulumente – kurhulumente kazwelonke, owamaphondo kunye noomasipala.

3.1 Izinto eziqaphelekayo kwimiba yezolawulo
3.1.1 Ukuphucula ulawulo lwemithombo yamanzi

Amalinge okuphucula ulawulo lwale mithombo yamanzi ikhoyo nokuqinisekisa ukuba sinamanzi awoneleyo kule minyaka ilishumi izayo athe afumana inkxaso ngokuthi uMongameli Ramaphosa atyikitye ngokusesikweni uMthetho oYilwayo we-South African National Water Resources Infrastructure Agency SOC Ltd, yona eseka i-arhente entsha eza kujongana nomsebenzi wokwakha nokulawula iziseko ezingundoqo zesizwe zezamanzi.
IKhabhinethi iyawamkela lo mthetho mtsha ngokuba ulinyathelo elibalulekileyo kumalinge okwenza iinguqu ukuze kunyuswe umthamo wotyalo-mali kumsebenzi wokulungisa nokukhanda kunye nokwakha iziseko ezingundoqo zezamanzi kunye nokuphucula umgangatho wamanzi.

3.1.2 Iziphumo zophicotho-zincwadi zoomasipala

IKhabhinethi iziqaphele iziPhumo zoPhicotho-zincwadi zooMasipala  obeluqhutywa nguMphicothi-ziNcwadi-Jikelele woMzantsi Afrika (i-AGSA) zonyaka wama-2022/23 ezibonisa ukunyuka okungephi kumgangatho wolawulo lwezimali kwabanye oomasipala.
Noko kunjalo, usekhona umsebenzi ekufuneka wenziwe ukwenza ukuba oomasipala basebenze ngokwemigaqo ingakumbi abo baqhubekayo befumana iziphumo zophicotho-zincwadi ezingancumisiyo.
Le ngxelo ye-AGSA ibonakalisa ukuba ngabangama-34 kuphela kwabangama-257, oomasipala abambaxa, bezithili nabengingqi abafumene iziphumo zophicotho-zincwadi ezingenamakhwiniba.
Ezincumisayo kukuba inani loomasipala abafumana iziphumo zophicotho-zincwadi ezibi kakhulu lehlile ngelithuba oomasipala abangama-45 bona befumene iziphumo zophicotho-zincwadi ezingcono ukususela ngowama-2020/21 kwaye inani labo bangenise iingxelo zezimali ngexesha linyukile lisuka ku-81% ngowama-2020/21 laya kutsho ku-94% ngowama-2022/23.
IKhabhinethi iyavuyiswa yinto yokuba iSebe lezoLawulo lweeNtsebenziswano nelezeMicimbi yeMveli, kunye ne-AGSA, bayaqhubeleka nokuxhasa kunye nokuqalisa amaphulo ajolise ekuqinisekiseni ukuba lo msebenzi mhle ubonakalayo kwabanye oomasipala uyaqhubeleka.
Eli sebe likwawukhokelise phambili nomba wokunceda oomasipala abangabona baqhuba kakubi kakhulu kweli lizwe ngokuxhobisa abasebenzi babo ngezakhono, nokubaqeqesha, ukubafundisa izakhono ezitsha, kwakunye nokunyanzelisa ukuba imithetho ilandelwe ngabaphathi boomasipala kunye namagosa aphezulu.

B.    Ezintsha zeKhabhinethi
(i)    USuku lweSizwe lesiKhumbuzo samaPolisa(a)    IKhabhinethi inikwe ingxelo ngoSuku lweSizwe lesiKhumbuzo samaPolisa, obelubanjwe ngeCawa, umhla woku-1 kweyoMsintsi 2024.(b)    Olu Suku lwesiKhumbuzo lwenzelwe ukuhlonipha amagorha namagorhakazi akuthi akwaNtsasana athi asutywa kukufa esemsebenzini, kunye nokuthabatha amanyathelo afanelekileyo okuxhasa iintsapho ingakumbi abantwana abasahamba isikolo. (c)    IKhabhinethi ikhubeke kakhulu yintlungu yamapolisa angama-39 athe asweleka esemsebenzini kwaye iyathembisa ukuba abo babandakanyekayo kwesi sihelegu sokubulala amapolisa esemsebenzini baza kudibana nenyoka iphung’umhluzi.(d)    Urhulumente ulikhokelise phambili idabi lokulwa zonke iintlobo zolwaphulo-mthetho kwaye uza kwenza ngqingqa imithetho eza kunceda urhulumente kumalinge akhe okulwa ulwaphulo-mthetho.
(ii)    Umsebenzi osele wenziwe nguMzantsi Afrika malunga nokulungisa ukuqhwalela kwimithetho elwa ukuthutyeleziswa kwemali okwathathwa njengebatha kuhlolo olwaluqhutywe yi-Financial Action Task Force (i-FATF)(a)    IKhabhinethi ifumene ingxelo yesine ngomsebenzi osele wenziwe yiKomiti yamaSebe aHlukeneyo yokuLwa uThutyeleziso lweMali nokuXhaswa ngeziMali kobuNqolobi (i-IDC-AML/CFT) ukusukela oko uMzantsi Afrika wafakwa kuluhlu lwamazwe akhelwe umkhanyo ngokwezoqoqosho ngeyoMdumba 2023. Le ngxelo ihambelana nesigqibo seKhabhinethi somhla wama-27 kweyoMsintsi 2023 sokuba i-IDC-AML-CFT inike ingxelo ngomsebenzi esele iwenzile kathathu ngonyaka.(b)    Mkhulu umsebenzi osele wenziwe nguMzantsi Afrika ukulungisa ezindawo beziqhwalela malunga nokulandelwa kwemithetho kwaye kwezi zingama-20 zifunekayo ezili-15 sele zilungisiwe ngokupheleleyo.(c)    Ngethuba uMzantsi Afrika ufakwa kuluhlu lwamazwe abekwe phantsi kweliso wawubekelwe imiba engama-22 eyayithathwa njengebonakalisa ibatha okanye ukuqhwalela. Esibhozo kule sele ilungisiwe into leyo ethetha ukuba kusekho eli-14 eza kulungiswa phambi kwenyanga yoMdumba yowama-2025.(d)    IKhabhinethi iyaziqonda ukuba ezi zinto zifuna ukulungiswa zintsokothile kodwa noko kunjalo izimisele ukwenza konke okusemandleni ukulungisa le miba isashiyekileyo, kwaye iyazi nokuba amalinge oMzantsi Afrika aveza iziphumo ezincumisayo xa kuthelekiswa namazwe atyebileyo afana ne-United States of America, yona esengasemva kuMzantsi Afrika.
(iii)    IsiCwangciso esiBanzi sezeNtsangu
(a)    IKhabhinethi inikwe ingxelo malunga nomsebenzi osele wenziwe ngomba wokuqulunqwa kwesiCwangciso esiBanzi sezeNtsangu, esinenjongo yokubhala isikhokelo sokuseka, ukuhlumisa nokuphuhlisa icandelo lentsangu nomya eMzantsi Afrika ukuze lincede kuhlumo loqoqosho, kumalinge okulwa indlala nawokudala imisebenzi.(b)    Esi siCwangciso siBanzi sime ngeentsika ezilithoba, ezizezi: ImiThetho eseBenzayo eLawula eli Candelo; iiNkqubo zokuQinisekisa ukuba iMbewu Ikhona ngokwaNeleyo; Uphando-nzulu noPhuhliso lobuChwepheshe; IiNkqubo zokuXhasa abaVelisi; ukuKhangela iiNdawo zokuThengisa iMveliso; uPhuhliso lwamaShishini nabaThengisi; UVeliso nokuKhuliswa kweMveliso; IMfundo noQeqesho; kunye noNxibelelwano namaPhulo okuFundisa.(c)    Oku kulandelayo sisishwankathelo esifutshane ngomsebenzi osele wenziwe ukuza kuthi ga ngoku:i.    Emva kokubhengezwa komya njengesilimo esityalwayo, sele kukhutshwe amaphepha-mvume aliWaka elineKhulu elineShumi (1 110) okulima umya.ii.    UMongameli Ramaphosa wawuvuma ngokusesikweni uMthetho oYilwayo wokuLima iNtsangu uSenzela ukuziSebenzisela ngoCanzibe 2024.iii.    ISebe lezoBulungisa noPhuhliso loMgaqo-siseko liqalise ngenkqubo yokuqulunqa imithetho eza kulawula ukuLima iNtsangu uSenzela ukuziSebenzisela.iv.    ISebe lezeMpilo, lisebenzisa iQumrhu loMzantsi Afrika eliLawula iiMveliso zezeMpilo (i-SAHPRA), sele liqukumbele iindibano zokufakana imilomo malunga nezinto eziza kutshintshwa kuMthetho weeShedyuli zamaYeza namaChiza aFana Nawo (uMthetho 101 wowe-1965).v.    ISebe lezoRhwebo, uShishino noKhuphiswano (i-dtic) liqukumbela amaphulo okuhlola iimeko namanqanaba alandelwa yimveliso kwiCandelo lezeNtsangu noMya eMzantsi Afrika, futhi i-dtic iza kuqalisa ngokuqhuba iindibano zokufakana imilomo malunga noMgaqo-nkqubo wokuRhweba ngeNtsangu.vi.    IBhunga lezoLimo loPhando (i-ARC) livelise iintlobo ezimbini, zentsangu lincediswa liSebe lezoLimo, uBuyekezo lwemiHlaba noPhuhliso lwamaPhandle (i-DALRRD), ngoku likunyaka wesibini liphinda-phinda imbewu ukwenzela ukuba lithi lifika ixesha lokutyala ngowama-2025 ibe khona. vii.    NgoCanzibe 2024, uMphathiswa wezoLimo, uBuyekezo lwemiHlaba noPhuhliso lwamaPhandle livume iSikimu sokuKhutshwa kweSatifiketi seNtsangu ukuze kubekwe imithetho elawula umgangatho weentlobo zentsangu kunye nowamasuntswana asetyenziswayo ukukhulisa imbewu into leyo eza kubangela ukuba imbewu yentsangu ihlale ikho, ingapheli esithubeni. viii.    NgoCanzibe i-DALRRD yaqesha u-ARC ukuba aqhube uphando oluxabisa imali ezizigidi zeerandi ezili-124 olugxila kumba wokuveliswa kwentsangu eza kusetyenziswa ukunyanga, ifaybha nezinye izinto, ukubekwa phantsi kweliso kwezifo zesityalo sentsangu, ukuqokelelwa kweeseli zezityalo ezizinkulelane, inkqubo yokukhulisa imbewu yentsangu.ix.    IGauteng, isebenzisana ne-Council for Scientific and Industrial Research, iinkampani ezincinci, eziphakathi nezincinane ezili-10 zaye zafumana inkxaso ukuba zivelise intsangu. I-DALRRD iyaqhubeleka nokufakana imilomo namaphondo malunga nendima anokuyidlala.x.    Ukwandisa inani labantu abanezakhono kwisebe abaza kuhlola umba wokutyalwa kwentsangu ngabo banamaphepha-mvume, i-ARC iqulunqe inkqubo ecacileyo yokuqeqesha eza kusetyenziselwa ukuhlola.
(iv)    INyanga eHlangeneyo yabaSebenzi bakaRhulumente
(a)    IKhabhinethi inikwe ingxelo ngezicwangciso zokuhlonipha iNyanga eHlangeneyo yabaSebenzi bakaRhulumente.(b)    Kulo nyaka iNyanga eHlangenenyo yabaSebenzi bakaRhulumente ibhiyozelwa phantsi komxholo othi: “URhulumente osebenzayo”.(c)    INyanga yabaSebenzi bakaRhulumente isikhumbuza ngokuba kuthetha ntoni ukusebenzela uluntu futhi ikwajonga negalelo likarhulumente ingakumbi kwizinto ezinxulumene nokuhanjiswa kweenkonzo.(d)    Kulo nyaka, uMzantsi Afrika ubhiyozela imiNyaka engama-30 yoLawulo lweNtando yesiNinzi kunye neminyaka engama-27 yePhepha eliCacisa uMgaqo-nkqubo weBatho Pele njengesikhokelo sokwenza iinguqu kwindlela ezihanjiswa ngayo iinkonzo zikarhulumente eMzantsi Afrika.(e)    Le nkqubo ihlangeneyo karhulumente wonke iquka iNyanga yabaSebenzi bakaRhulumente, iNyanga yamaFa, iNyanga yezoKhenketho kunye neNyanga yezeMithi.
C.    Izikhundla
Zonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.
(a)    Nks Yolanda Batandwa Damoyi njengoMlawuli wesiGqeba weBhodi yePublic Investment Corporation.
(b)     Nks Thulisile Glory Manzini njengoMlawuli-Jikelele weSebe lezoPhuhliso lwamaShishini amaNcinci.
(c)    Ukuqeshwa kwamalungu eBhodi ye-South African Diamond and Precious Metals Regulator  
(i)    Mnu Abiel Mngomezulu (uSihlalo);(ii)    Gq Natalie Skeepers     – iLungu elingeyonxalenye yesigqeba solawulo;(iii)    Nks Fungai Mushohwe – iLungu elingeyonxalenye yesigqeba solawulo;(iv)    Nks Faith Tumelo Mokwena – iLungu elingeyonxalenye yesigqeba solawulo;(v)    Gq Tshepo David Khoza –     iLungu elingeyonxalenye yesigqeba solawulo;(vi)    Nks Leanda-Marsha Mtshali – iLungu elingeyonxalenye yesigqeba solawulo;(vii)    Mnu Norman Baloyi – iLungu elingeyonxalenye yesigqeba solawulo;(viii)    Mnu Mawethu Cawe – iLungu elingeyonxalenye yesigqeba solawulo;(ix)    Adv Madikeledi Moloto –    (ilungu elisisigxina elimele i-DMRE);(x)    Nks Rebone Nkambule – (ilungu elitshitsha-tshintshwayo elimele i-DMRE);(xi)    Mnu Rangers  Molapo – (ilungu elisisigxina elimele i-NUM);(xii)    Mnu Dingindawo Sibeko – (ilungu elitshintsha-tshintshwayo elimele i-NUM);(xiii)    Adv Leon Johannes Pretorius – ilungu elisisigxina elimele i-UASA;(xiv)    Nks Nongcebo Ngcobo – ilungu elisisigxina elimele i-SARB;(xv)    Nks Kamolegelo Manamela – ilungu elitshintsha-tshintshwayo elimele i-SARB;(xvi)    Nks Nosiphiwo Mzamo –  (lilungu ngenxa yesikhundla sakhe); kunye(xvii)    noMnu Cecil Khoza – (lilungu ngenxa yesikhundla sakhe).
(c)    Ukuqeshwa kwamalungu eBhodi yeState Diamond Trader (i)    Mnu Abbey Chikane (uSihlalo);(ii)    Mnu Ernest Blom – iLungu elingeyonxalenye yesigqeba solawulo; (v)    Nks Komathie Kisten Govender – iLungu elingeyonxalenye yesigqeba solawulo;(vi)    Adv. Mpati Lebakeng – iLungu elingeyonxalenye yesigqeba solawulo;(vii)    Gq Olga Masekoa – Ummeli weSebe; (viii)    Nks Hellen Diatile     Ilungu elisisigxina elimele i-NUM;(ix)    Mnu Thapelo Malekutu     ilungu elitshintsha-tshintshwayo elimele i-NUM;(x)    Nks Adele Rossouw     ilungu elisisigxina elimele i-Solidarity;(xi)    Mnu Johan Du Toit Böning – ilungu elitshintsha-tshintshwayo elimele i-Solidarity;(xii)    Mnu Jacques Hugo – ummeli we-UASA;(xiii)    Nks Danile Nyakale – ilungu elisisigxini elimele i-IDC;(xiv)    Mnu Lefu Dlamini – ilungu elitshintsha-tshintshwayo elimele i-IDC;(xv)    Nks Nosiphiwo Mzamo – iLungu elingeyonxalenye yesigqeba solawulo (lilungu ngenxa yesikhundla sakhe); kunye(xvi)    noMnu Cecil Khosa –    iLungu elingeyonxalenye yesigqeba solawulo (ngenxa yesikhundla salo).
D. Imisitho ezayo
a)    INyanga yamaFa

NgeyoMsintsi, uMzantsi Afrika uphawula iNyanga yamaFa phantsi komxholo othi: Ukubhiyozela ubomi bamagorha namagorhakazi wethu aphulukana nobomi bawo esilwela inkululeko yethu”
Ngale nyanga, urhulumente uza kuphehlelela iProjekthi yokuBuyiswa kwamaThambo eluBhacweni eneenjongo zokubuyisa amathambo amajoni omzabalazo wenkululeko awafela elubhacweni ukuze sincede iintsapho zabo zixole emphefumlweni kunye nokuphilisa size sibuyekeze isizwe sakuthi.
Eli phulo liyinxalenye yoMgaqo-nkqubo weSizwe wokuBuyiselwa kwamaThambo Abantu kunye neziNto ezingamaFa. Abo bancama ubomi babo besilwela inkululeko basivulela indlela esisa kulo mbuso ulawulo ngokomgaqo-siseko usekelwe kwimimiselo exabise isidima somntu kunye namalungelo alinganayo omntu wonke. 
Urhulumente uhlaba ikhwelo kubemi boMzantsi Afrika ukuba basebenzise iNyanga yamaFa ukukhuthaza intsebenziswano emandla phakathi kweentlanga ezahlukeneyo, ukwakha isizwe kunye nezi zinto sifana ngazo njengabantu beli lizwe kwakakunye nokunika imbeko kwabo bancama ubomi babo besilwela thina ukuba sifumane inkululeko.

b)    INdibano eNkulu yama-79 yeZizwe eziManyeneyo (i-UNGA)

UMongameli Ramaphosa uza kukhokela igqiza loMzantsi Afrika eliza kuthatha inxaxheba kwiNgxoxo-mpikiswano Jikelele yeSeshoni yama-79 ye-UNGA eza kubanjelwa eNew York ukususela ngomhla wama-24 ukuya kowama-30 kweyoMsintsi 2024.
Kulo nyaka le ndibano iza kubanjwa phantsi komxholo othi: “Umanyano lwezizwe ezahlukeneyo, kusenzelwa uxolo, uphuhliso oluzinzileyo kunye nesidima somntu wonke kwihlabathi liphela.”
UMongameli Ramaphosa uza kwenza intetho kule Ndibano iNkulu ngomhla wama-24 kweyoMsintsi 2024, apho aza kunika uluvo lwakhe ngale mingeni ikhoyo inxulumene noxolo, ukhuseleko kunye nophuhliso kweli lizwekazi nakwihlabathi liphela. 
Phambi kokuba iqale i-UNGA 79, uNobhala-Jikelele we-UN uza kubamba iNgqungquthela engeKamva ngomhla wama-20 ukuya kowama-21 kweyoMsintsi 2024 kuNdlunkulu we-UN. Le ngqungquthela iza kuzinyaswa zinkokeli zehlabathi apho ziza kugwadla isivumelwano sehlabathi malunga nendlela yokuziphatha namhlanje silungiselela ukungatshabalalisi ingomso.

c)    Umboniso we-Africa Aerospace and Defence (AAD) noweeNqwelomoya wowama-2024

UMongameli uza kuvula ngokusesikweni umboniso we-AAD, oza kubanjelwa e-Air Force Base Waterkloof eGauteng ukususela ngomhla we-18 ukuya kowama-22 kweyoMsintsi 2024 phantsi komxholo othi: “Ukuzingela iindlela ezintsha, Ukwabelana Ngezisombululo, Ukuqhayisa Ngobuchule nezaKhono”.
I-AAD nguwo kuphela umboniso wezoKhuselo obanjelwa kweli lizwekazi le-Afrika nguMzantsi Afrika futhi ubekwa kwindawo yesithandathu kwiintlobo zemiboniso yezokhuselo zehlabathi kwaye iinjongo zayo:

kukubonisa ngobuchwepheshe bale mihla bezoKhuselo nezophapho obuphekwe baze baveliswa apha eMzantsi Afrika nakwihlabathi liphela. 
ukukhuthaza nokuthengisa ngezixhobo kumazwe angaphandle elime ngazo icandelo lezokhuseleko nelezophapho.
ukuqhayisa nokubethelela indawo yoMzantsi Afrika njengelizwe eliphambili kubuchule bokuyila nokuvelisa.
ukunika ithuba lokutyikitya izivumelwano zentsebenziswano phakathi kwamazwe ehlabathi; phakathi kwamashishini kunye naphakathi koorhulumente bamazwe ngamazwe.
ukuthengisa uMzantsi Afrika njengelizwe elinamathuba amahle abakhenkethi nokuqhuba ushishino.
ukufaka isandla kumalinge okudala imisebenzi.
ukunika ulutsha iqonga lokufundisa elibonisa ngamakhondo akwicandelo lezokhuselo nezophapho kunye nezakhono zoyilo.



d)    ITumente ye-FIBA Under-18 AfroBasket

UMzantsi Afrika sithetha nje usingethe i-U18 Basketball African Championship yamazwe ali-12 ebanjelwe ePitoli ukususela ngomhla woku-1 ukuya kowe-14 kweyoMsintsi 2024. Kule tumente amaqela esizwe omdlalo we-basketball ali-12 amadoda nali-12 amantombazana ahlulwe kathathu, zaze ezi ntlanganisela zintathu zanamaqela e-basketball amane.

e)    Ukutyikitykwa kwesiVumelwano seNtsebenziswano phakathi kweSebe leMfundo esisiSeko kunye nelezeMidlalo, ubuGcisa neNkcubeko

Ngomhla we-4 kweyoMsintsi 2024, uMphathiswa weMfundo esisiSeko kunye nowezeMidlalo, ubuGcisa neNkcubeko batyikitye isiVumelwano seNtsebenziswano esiza kuphakamisa igama lezemidlalo ezikolweni, size futhi sixhase ukubaluleka kwemidlalo kwizikolo zethu ukuze abafundi bakwazi ukukhula ingqondo nomzimba ngolo hlobo batsho baphuhlise izakhono neziphiwo zabo ezibalulekileyo baze bakwazi ukuba ngabemi abaphumelelayo nabathatha inxaxheba.
Esi sivumelwano siquka iinkqubo zentsebenziswano ezahlukeneyo ezifana namaTshantliziyo ezemidlalo; iiNdibano zikaZwelonke zoLutsha; iMidlalo yeMveli; AmaQela Okufunda iiNcwadi; iiNkqubo eziFundisa ngezamaFa; uKhuphiswano loPelo; iNkqubo eKuthaza ubuThandazwe kuLutsha; iiNkqubo yeMithambo eziKolweni; iNkqubo yamaThala eNcwadi eSizwe; uMnyhadala weziTibili zeziKolo zoMzantsi Afrika yakwa-Eisteddfod; iVeki yeSizwe yokuFundisa ngeNgqokelelo yeziBhalo ezingamaFa, phakathi kwezinye izinto.

E. Imiyalezo
1. Imiyalezo yokuvuyisana
IKhabhinethi ithumela imiyalezo yokuvuyisana neminqweno emihle:

Kwiingcali zophando-nzulu zoMzantsi Afrika ezithatha inxaxheba kuphando-nzulu oluyimbali olubizwa ngokuba yi-BEAT-Tuberculosis (TB), eliyinkqubo yokuqala ehlabathini yokulwa isifo sephepha (i-TB) esinganyangekiyo kuzo zonke iintlanga, into leyo iza kutshintsha inkqubo yehlabathi yokunyanga i-TB yoMbutho weHlabathi wezeMpilo (i-WHO).
kuWarona Tsiane kunye no-Onalerona Tsiane, ababiswa ngokuba zi-Tee Sisters, ngokuphuma kwindawo yesithathu kukhuphiswano olukhulu le-World Cup Competition of Entrepreneurship obelubanjelwe eJapan. I-Tee Sisters ziphinde zaphumelela iimbasa ezimbini zeeNjongo zoPhuhliso oluZinzileyo (ii-SDG) kwi-UN. Le mbasa ziyiphumelele kwicandelo leeNjongo yoku-1 (Ukulwa Indlala) neye-16 (uXolo, ubuLungisa namaZiko aNgqingqwa).
Kwiimbaleki zezwe lakuthi ezithatha inxaxheba kwi-Under-20 World Championships nakwi-Paralympic Games, ingakumbi: 

oyena mfana unamendu kakhulu kwihlabathi, imbaleki uBayanda Walaza ngokuphumelela imbasa yegolide kumdyharho wamanqam we-100m no-200m kwi-U20 World Championships. UWalaza ufunda ibanga lematrikhi eCurro Hazeldean ePitoli.
uBradley Nkoana ophumelele imbasa yeBronzi kumdyharo wamanqam we-100m kwi-Under 20 (U20) World Championships.
U-Udeme Okon ngokuphumelela imbasa yeGolide kumdyharho wamanqam we-400m kwi-U20 World Championships.
Kwiqela le-4x400m men’s relay ngokuphumelela imbasa yeSilivere (Bryan Katoo, Sihle Mahlangu, Njabulo Mbatha, Udeme Okon) kwi-U20 World Championships.
uJL van Rensburg ngokuphumelela iMbasa yeSilivere kwi-shot-put yamadoda kwi-U20 World Championships.
uHannah van Niekerk ngokuphumelela imbasa yeBronzi kwi-400m hurdles kwi-U20 World Championships.
uMpumelelo Mhlongo ngokuphumelela imbasa yeGolide nangokwaphula irekhodi kwi-T44 100m yamadoda kwi-Paralympic Games eParis.
kuLouzanne Coetzee ngokuphumelela imbasa yeBronzi kwi-T11 1500m yamanina kwi-Paralympic Games eParis.


kuRonwen Williams, unozinti weBafana-Bafana neMamelodi Sundowns ngokutyunjwa abe phakathi koonozinti abalishumi (10) abababetha bonke nabasethubeni lokuba ngunozinti wehlabathi kwiimbasa ze-Ballon d’Or.
kwi-Springboks, ngokutywatyusha i-All Blacks kukhuphiswano le-Castle Lager Rugby Championship ngoMgqibelo, wama-31 kweyeThupha 2024. 
Ku-PRASA neGautrain ngokubonelela ngeenkonzo zothutho ezihlangeneyo ezincede abemi boMzantsi Afrika ukuba bakwazi ukuyobukela umdlalo wombhoxo phakathi kwe-Springboks ne-All Blacks. IKhabhinethi ikhuthaza uluntu ukuba lubuke luze lukhwele uloliwe ka-PRASA onombhalo obhiyozela iminyaka engama-30 yenkululeko nolawulo lwentando yesininzi.

4.    Amazwi ovelwano
IKhabhinethi ithi mazilale ngenxeba izihlobo nosapho:

lukaNjing Brian O'Connell, owayesuka yiNqununu neSekela-Ngqonyela leDyunivesiti yaseNtshona Koloni. WayeyiNqununu ukususela ngowama-2001 ukuya kowama-2004.
likasaziwayo kanomathotholo nomabonakude uThabiso Sikwane, umsazazi obengumakhwekhwetha owayengumzekelo kwabaninzi mbombo zone zeli lizwe.
lembongi uBishop Jessica Mbangeni, obesaziwa ngobuchule bakhe obukudidi oluphezulu bokubonga. Nguye owayebonga ngethuba kubekwa ngokusesikweni lowo wayenguMongameli uThabo Mbeki, ngowe-1999 nakwikonsathi ye-46664 yalowo wayenguMongameli uNelson Mandela.
likaMnu Mphakamisi Nciweni, obengutitshala KwaZakhele Primary School eMpuma Koloni, obulewe esikolweni ngonqevu abafuna intlawulo yokhuseleko engekho mthethweni.

Imibuzo: Nks Nomonde Mnukwa – IsiThethi seKhabhinethi esiliBambelaIselula: 083 653 7485"
"INgxelo yeNtlanganiso yeKhabhinethi ebibanjwe ngoLwesithathu, umhla we-18 kweyoMsintsi 2024",20 Sep 2024,https://www.gov.za/news/cabinet-statements/statement-cabinet-meeting-18-september-2024-20-sep-2024,https://www.gov.za/xh/news/cabinet-statements/ingxelo-yentlanganiso-yekhabhinethi-ebibanjwe-ngolwesithathu-umhla-we-18,"A.  Imiba enguNdabamlonyeni
1.  Ezoqoqosho1.1  Izalathisi eziNcumisayo zezoQoqosho1.1.1  IKhabhinethi iyazamkela izalathisi ezincumisayo ezikwingxelo ekhutshwe liziko leeNkcukachamanani loMzantsi Afrika (i-StatsSA).1.1.2  Ngomhla wesi-3 kweyoMsintsi 2024, i-StatsSA sabhengeza ukuba iMveliso yeLizwe yoNyaka (i-GDP) inyuke ngo-0.4% kwikota yesibini yowama-2024. Lo chatha wokunyuka ubangelwe ngumsebenzi owenziwe licandelo lezokuvelisa lona elikhule ngo-1.7% xa kuthelekiswa unyaka nonyaka.1.1.3  Lo msebenzi mhle kwicandelo lezokuvelisa ubangelwe ligalelo elithe chatha lamacandelwana amahlanu kwali-10, angala: ukutya neziselo, isinyithi nentsimbi, izimbiwa ezingenziwanga ngesinyithi, iimveliso zemethali, kunye namacandelwana oomatshini.1.1.4  Ukuvuselelwa kwecandelo lezokuvelisa kubaluleke kakhulu kumalinge okuhlaziya imizimveliso yoMzantsi Afrika.1.1.5  Ukongeza, iSalathisi soNyukomaxabiso (i-CPI) eWonke azo zonke iindawo ezisezidolophini sibonise ukuba izinga lonyaka lonyukomaxabiso ngeyeThupha 2024 belingu-4.4%, into leyo ethetha ukuba lehlile lisuka ku-4.6% ngeyeKhala 2024. Ngokunjalo nakwizinga lonyaka lonyukomaxabiso leenkonzo, lona belingu-4.5%, lehlile ukusuka ku-4.7% ngeyeKhala yowama-2024. I-CPI oko incumisa ukususela ngenyanga yoKwindla yowama-2024.
1.2  UkuVuselelwa kwamaShishini kaRhulumente (ii-SOC)1.2.1  IKhabhinethi iwamkele umsebenzi omhle othe ngcembe wokuvuselelwa kwee-SOC futhi ukuqhuba kakuhle kwee-SOC kuza kuba negalelo elihle kwiphulo loMzantsi Afrika lokuvuselela imizimveliso yawo. 1.2.2  Kwangalo mba, ziindaba ezimnandi ezokuba u-Denel wenze ingeniso eyimali ezizigidi ezingama-390 zeerandi, eyimali engekatsalwa inzala nerhafu, ngonyakamali wama-2023/24. Inkcitho engagunyaziswanga nayo yehle ngo-98%. U-PRASA naye wenza umsebenzi omhle kakhulu wokubuyisela oololiwe abalayisha abantu eziporweni kangangokuba imizila kaloliwe engama-31 kwengama-40 sele isebenza ngoku. IsiCwangciso sokuVuselela u-Eskom siyaqhuba nokunika iziphumo ezincumisayo, kangangokuba xa sibala ukususela kumhla we-18 kweyoMsintsi, sineentsuku ezili-175 isanqunyanyisiwe ingxaki kacimicimi wombane.
2.  IDabi lokuLwa uLwaphulomthetho noRhwaphilizo
2.1 I-Operation Shanela2.1.1 IKhabhinethi iyawamkela umsebenzi osele wenziwe kwidabi lokulwa ulwaphulomthetho kusetyenziswa i-Operation Shanela. Phakathi komhla wesi-2 nowesi-8 kweyoMsintsi 2024, iiarhente zogcinomthetho zibambe abarhanelwa abangama-13 691 ngezenzo zolwaphulomthetho ezifana nokubulala, ukudlwengula, ukufunyanwa nemipu engekho mthethweni kunye nokuphanga amashishini. Ukususela oko yaphehlelelwayo i-Operation Shanela ngoCanzibe wama-2023, sele ikhokelele ekubanjweni kwabarhanelwa abangama-850 375, ukuthathwa kwemipu engama-824 kunye neembumbulu ezingaphezulu kwama-17 282. Ukongeza, kwezi nyanga zimbini zidlulileyo sele kubanjwe neziyobisi ezixabisa imali engaphezulu kwezigidi ezili-13 zeerandi kwisiKhululo seeNqwelomoya saMazwe ngaMazwe i-OR Tambo, futhi ikopolo exabisa imali engaphaya kwezigidi ezingama-20 zeerandi sele ibanjiwe kwindawo zokucola iintsimbi ezindala cebu kuhle ne-Durban. Kwaye sele ekhona umrhanelwa obanjiweyo.
2.1.2 Ngokusebenzisa amaphulo aqhutywa ngamacandelo ahlukeneyo nasebenzisa ulwazi oluphandwe nzulu, ii-arhente zogcinomthetho zigxininsa ekulweni amaqela emigulukudu afuna imali yokurhuma esisinyanzelo athe saa kulo lonke eli lizwe. Kwezi veki zimbini zidlulileyo, abantu abali-14 abangamaqela ale migulukudu babanjwe kumaphondo ahlukeneyo.
2.2 UkuBuyisela isiDima samaGosa oGcino-mthetho2.2.1. Ngokusebenzisana kwamabutho ohlukeneyo, ii-arhente zogcinomthetho zibambe abarhanelwa abangama-24 eMpumalanga ngamatyala obuqhetseba norhwaphilizo emva kokuba bekhuphe iincwadi zokufunda ukuqhuba nezokuqhuba ezingekho mthethweni, aze wona amagosa endlela ali-11 abanjwa ngokufuna imali yokunyotywa kubaqhubizithuthi kuhola wendlela u-N1 eLimpopo.2.2.2 Amapolisa angekho msebenzini amathathu kunye nomnye umntu abanjwe e-Durban, e-KZN ngokufuna imali yokunyoba eli-100 000 eerandi kusomashishini ayemthembise ngokuba aza kukhupha iimpahla zakhe ezazithinjiwe, lo gama wona amapolisa amane azise ngokwawo ku-SAPS kwangeli tyala linye. 2.2.3 Ukongeza, abarhanelwa abasibhozo babanjwe ngenxa yokutyholwa ngokubandakanyeka kubuqhophololo norhwaphilizo kwisivumelwano sonikomaxabiso esixabisa imali ezizigidi zeerandi ezingama-850 kwisiXeko saseKapa, eNtshona Koloni.
3.  EzeMfundo3.1 IKhabhinethi ihlaba ikhwelo kubafundi abakulungeleyo nabaza kungena kumaziko emfundo ephakamileyo ukuba bafake isicelo sebhasari nemalimboleko kwiSikimu seSizwe sokuNcediswa kwabaFundi ngeMali yokuFunda (i-NSFAS) kowama-2025 xa livula ixesha lokufakwa kwezicelo nge-intanethi ngoLwesihlanu, wama-20 kweyoMsintsi 2024.Ukufaka izicelo, abafundi ababuyelayo nabanqwenela ukungena esikolweni mabangene kule webhusayithi: my.nsfas.org.za.
3.2 UMthethosihlomelo weMithetho yeMfundo esisiSeko (i-BELA)3.2.1 IKhabhinethi ikwamkele ukutyikitywa nguMongameli Ramaphosa koMthetho oYilwayo i-BELA ukuba ube ngumthetho ogcweleyo, ngolo hlobo kuqhutyelwa phambili iphulo lokwenza iinguqu nokuphucula icandelo lemfundo esisiseko. Lo mthetho uyimbali ufuna amaqumrhu alawula izikolo ukuba azithathele ingqalelo iilwimi ezithethwa luluntu ngokubanzi ukuze kuqinisekiswe ukuba akukho mntu ushiyeka ngasemva  kwezemfundo.3.2.2 Kwilinge lokuphucula icandelo lemfundo yabantwana abasekwinqanaba lezikolompeleso, lo Mthetho we-BELA wenza iBanga R ukuba libe libanga elitsha elinyanzelekileyo lokuqala esikolweni. Lo Mthetho ukwanyanzelisa abazali ukuba benze umsebenzi wabo ngokuthi ukuthathe njengokwaphula umthetho ukungaqinisekisi ukuba abantwana babo baya esikolweni.3.2.3 IKhabhinethi iyasamkela nesigqibo sikaMongameli Ramaphosa sokunika ithuba leenyanga ezintathu zokuba kukhe kugwadlwe amasolotya amabini anxulumene nokwamkelwa esikolweni kunye nolwimi, njengenxalenye yokuqinisekisa ukuba kukho intsebenziswano entle esizweni.
4.  EzeMpilo4.1 Isifo se-MPOX4.1.1 Ukuthintela ukunwenwa kwesifo i-mpox, bonke abantu eMzantsi Afrika bayakhuthazwa ukuba bathathe amanyathelo okuzikhusela angengomayeza. La manyathelo aquka ukuhlamba izandla rhoqo ngesepha okanye ukusebenzisa isibulalazintsholongwane sezandla esine-alkhoholi.4.1.2 Nangona esephantsi amathuba okunyuka kwenani labantu abasolulelwe yi-Mpox kweli lizwe, ukhona omnye umntu ofunyaniswe enayo, into leyo eyenza ukuba inani labantu abafunyaniswe benesi sifo eMzantsi Afrika lime kuma-25 ukususela ukuqhambuka kwaso ngekaCanzibe 2024.
4.2 Ukuqhambuka kwesifo sesiChenene seGazi – KwisiThili saseMopani eLimpopo4.2.1 IKhabhinethi inikwe ingxelo ngokuqhambuka kwesifo sesichenene segazi eTzaneen eMopani (eLimpopo) apho abantwana abali-150 befunyaniswe benesichenene.4.2.2 IQela eliTyunjelwe lo Msebenzi lePhondo lisekiwe ngurhulumente wePhondo waseLimpopo kwaye amalinge ayaqhuba okuthintela  ukuba singanweni  esi sifo sibangelwa ngamanzi, ngoku silwa kunye nokuhlola umgangatho wamanzi kwezi ndawo zichaphazelekileyo.4.2.3 ISichenene sifunyanwa ngokuthi umntu adibane namanzi anentsholongwana yayo. IKhabhinethi icela uluntu luqinisekise ukuba abantwana abaqubhi okanye badlale kumanzi anale ntsholongwane. 4.2.4 Abazali nabagcinibantwana kufuneka babase kwisibhedlele esikufutshane ngokukhawuleza abantwana abakrokreleka ukuba bafunyenwe sesi sisifo.
4.3 Ukuqhambuka kweSifo soChwane neNyebethu eSarah Baartman, eMpuma Koloni4.3.1 IKhabhinethi icela onke amafama emfuyo ukuba aqinisekise ukuba azihambahambi izilwanyana emva kokuqhambuka kwesifo sochwane nenyebethu kumasipala wase-Kouga nowise-Koukamma kwiSithili saseSarah Baartman eMpuma Koloni.4.3.2 Izilwanyana eziphuma nezingena kulo mmandla zibekwe phantsi kweliso ukuzama ukuthintela ukunwenwa kwesi sifo siye nakwiindawo ezingenaso ngokwemigqaliselo yoMmandla wokuLawulwa kweZifo.4.3.3 IKhabhinethi ikhumbuze abemi boMzantsi Afrika ukuba xa kuthuthwa imfuyo isuka kwenye indawo isiya kwenye kufuneka umntu abe nePhephamvumo lokuThutha aza kulifumana kwi-ofisi kunolima karhulumente.
5.  ULawulo lwe-GNU5.1  IKhabhinethi isamkele isigqibo sikaMongameli Ramaphosa sokuseka inkqubo yokuphendula imibuzo eza kukhokelwa ngurhulumente eza kujongana nemiba amaqela ayinxalenye ye-GNU ayibona ngokuba ingunobangela wezi zinto zinzulu zibangela ukungavisisani.B. Izigqibo zeKhabhinethi(I) Ukupapashwa koYilo loMgaqonkqubo wokuphelisa iinombolo zikaxakeka ezingu-10177, 10111 kunye no-107 ukuze uluntu luhlomle kulo(a)  IKhabhinethi ivumile ukuba lupapahswe uYilo loMgaqonkqubo wokuphelisa iinombolo zikaxakeka ezingu-10177, 10111 no-107 ukuze uluntu luhlomle kulo.(b)  IKhabhinethi iwaqaphele amanyathelo aza kumiselwa ngoku uMzantsi Afrika utshintshela kwinombolo kaxaxeka enye engu-112. Oku kuza kuqinisekisa ukuba abantu abasengozini akusafuneki ngoku ukuba baqhekeze iintloko zabo bezama ukukumbula iinombolo zomnxeba ezininzi xa befuna uncedo olungxamisekileyo okanye xa betsala umnxeba bagqithiselwe kwenye inombolo kungekho mfuneko.(ii) IPhepha eliCacisa uMgaqonkqubo wokuPhuhliswa nokuPhuculwa kwezoKhenketho eMzantsi Afrika(a) IKhabhinethi ikuvumile ukupapashwa kwePhepha eliCacisa uMgaqonkqubo wokuPhuhliswa nokuPhuculwa kwezoKhenketho eMzantsi Afrika ukuze uluntu luhlomle kulo. Lo mgaqonkqubo uzama ukunyusa umthamo wegalelo elenziwa zezokhenketho kuqoqosho loMzantsi Afrika ngokubanzi ngokusebenzisa amanani anyukileyo abakhenkethi.(b) Ngowama-2023, iKhabhinethi yakuvuma ukupapashwa kwePhepha loGayozimvo ngoPhuhliso lwezoKhenketho eMzantsi Afrika zaze izimvo zabo bachaphazelekayo zafakwa kulo mgaqonkqubo. Eli Phepha liCacisa uMgaqonkqubo ngoku linika ingcaciso ngomgaqonkqubo kunye nezikhokelo ekuvunyelenwe ngazo zokuphuhliswa nokuphuculwa kwezokhenketho eMzantsi Afrika. (c)  Lo mgaqonkqubo ukhuthaza ukuba kubekho amashishini kwicandelo lezokhenketho nokuqinisekisa ukuba igalelo leli candelo kumalinge okudala imisebenzi lithi chatha. Lo mgaqonkqubo uzama nokwenza ukuba umgaqonkqubo wezokhenketho uhambelane nemigaqonkqubo karhulumente, kunye nokwenza ukuba eli candelo likwazi ukumelana neenzima nokusabela kwiingxaki ezivelayo.(iii) UMgaqonkqubo weNkxasomali yamaShishini amaNcinane, amaNcinci naPhakathi (ii-MSME) kunye nooKopolotyeni(a) IKhabhinethi ivumile ukuba uMgaqonkqubo weNkxasomali yee-MSME kunye nooKopolotyeni mawuqalise ukusebenza. Lo mgaqonkqubo uzama ukususa imiqobo ethintela ii-MSME kunye nookopolotyeni ukuba bafumane inkxaso eyimali. La manyathelo okungenelela aza kunceda nokuba amashishini akwazi ukutshintsha lula esuka kumashishini angabhaliswanga ngokusesikweni abe ngamashishini abhaliswe ngokusesikweni, nasekusukeni ekubeni ngamashishini amancinci abe ngamashishini aphakathi.(b) Lo mgaqonkqubo uvumela ukuba kumiselwe inkxasomali eza kujolisa kulutsha, amanina kunye nabantu abakhubazekileyo. Lo mgaqonkqubo uyinxalenye yamanye amanyathelo okungenelela okuxhasa amashishini asakhasayo kuquka nesiCwangcisosikhokelo seSizwe esiHlanganisiweyo sokuPhuhlisa amaShishini esavunywa yiKhabhinethi ngowama-2022.(c) Urhulumente uwukhokelise phambili umba wenkxaso yee-MSME kunye nookopolotyeni kuba la mashisini adala eyona misebenzi mininzi kwaye anika abantu amathuba okuba bafumane imali yokuziphilisa.(d) Ukuqaliswa ukusetyenziswa kwalo mgaqonkqubo kuza kuphungula ingxaki yokungabi nasakhono sokuboleka imali eninzi kwee-MSME kuze kuncedise nakuhlumo loqoqosho, into leyo ayikhokelise phambili urhulumente.(iv) IsiCwangcisoqhinga seSizwe sezoKhenketho oluNxulumene nezeeNkwenkwezi kunye nesiCwangciso sokusiPhumeza sowama-2023(a) IKhabhinethi ikuvumile ukupapashwa kwesiCwangcisoqhinga seSizwe sezoKhenketho oluNxulumene nezeeNkwenkwezi kunye nesiCwangciso sokusiPhumeza ukuze uluntu luhlomle.(b) Esi sicwangcisoqhinga senzelwe ukubeka uMzantsi Afrika njengelizwe elikwinqanaba lehlabathi ngokwezokhenketho olunxulumene neenkwenkwezi, kwaye oku kuza kunceda kumalinge ophuhliso loqoqosho nawemisebenzi kwicandelo lezokhenketho. UMzantsi Afrika lilizwe lokuqala e-Afrika ukuba libe nesiCwangcisoqhinga seSizwe sezoKhenketho oluNxulumene nezeeNkwenkwezi, kwaye oku kuza kunceda kumalinge okuqinisekisa ukuba sineentlobontlobo zokhenketho kweli lizwe. (c) Esi sicwnagcisoqhinga siza kugxininisa kwizinto ezahlukeneyo, ezizezi: uphuhliso lweziseko ezingundoqo, ukuvula amathuba amaninzi kangangoko kwicandelo lezokhenketho olunxulumene nezeenkwenkwezi, izivumelwano zentsebenziswano phakathi kukarhulumente necandelo labucala, ukhenketho oluqukanisayo kunye neenguqu.(d) UMzantsi Afrika unezinto ezininzi eziza kuwunceda ukuba libe lilizwe elililungele kanye ukhenketho olunxulumene nezeenkwenkwezi. Ezi zinto ziquka izibhakabhaka ezisoloko zicwengile kunye nemozulu ezolileyo.(e) ISebe lezoThutho, lisebenzisana neSebe leNzululwazi noYilo, liza kuphehlelela isiCwangcisoqhinga seSizwe sezoKhenketho oluNxulumene nezeeNkwenkwezi ngethuba lemibhiyozo yoSuku leSizwe lezoKhenketho oluza kubanjelwa eMntla Koloni ngomhla wama-27 kweyoMsintsi 2024 apho kukho isiZa seziBonakude esiyiKhilomitha ubuDe nobuBanzi (i-SKA).  (v) IsiCwangciso sokuPhucula uMsebenzi wooMasipala(a) IKabhinethi ifumene yaze yamvuma uSihlalo, amalungu kunye neenjongo ezandisiweyo zeKomiti yabaPhathiswa abaHlukeneyo (i-IMC) yokuphumeza iinzame zokulungisa ingxaki yokungasebenzi kakuhle koomasipala.(b) Injongo engundoqo yale IMC kukubeka iliso kwindlela eyenziwa ngayo imisebenzi eyahlukeneyo ukulungisa le ngxaki yokungasebenzi kakuhle koomasipala ngokuthi isebenzise amanyathelo okungenelela ahlukeneyo kwezi ndawo zilandelayo:i. Ukuqeqeshwa kwabasebenzi bakamasipala babe zingcali;ii. Ukuphendula ngomsebenzi, ukubeka iliso nokuthatha amanyathelo okululeka xa kukho impazamo;iii. Ulawulo, uzinzo ngokwezopolitiko nabaphathi;iv. Ulawulo lwezimali kunye nokuphuculwa kweziphumo zophicothozincwadi;v. Ukuhanjisa kweenkonzo nokugcina iziseko ezingundoqo zisemgangathweni;vi. Uphuhliso loorhulumente basekhaya nocwangciso lomhlaba; kunyevii. nobudlelwane ngaphakathi koomasipala naphakathi kwamanye amaqoqo karhulumente.
(c) Le IMC iza kuqala ingenelele koomasipala abasezingxakini kakhulu.(d) IKhabhinethi iphinde yayalela ukuba amasebe karhulumente kunye namaqumrhu ombuso ukuba mawahlawule ngokukhawuleza amatyala anawo koomasipala futhi uNondyebo weSizwe unikwe uxanduva lokuqinisekisa ukuba oku kuyenzeka.
(vi) Amatyala angekahlawulwa oomasipala kwiibhodi zamanzi(a) IKhabhinethi ixelelwe ngamatyala akhula nanokwenza umonakalo oomasipala kwiibhodi zamanzi, ekungoku abeka emngciphekweni i-Vaal Central Water Board, yona etyalwa imali ezibhiliyoni zeerandi eziyi-9.9 kunye ne-Magalies Water yona etyalwa imali ezizigidi zeerandi ezingama-930 xa kubalwa ukususela ekupheleni kweyeKhala yowama-2024. Le ngxaki ingabangela ukuba ezi bhodi zamanzi zimbini zitshone okanye zibhange. (b) Amatyala atyalwa kwiibhodi zamanzi asenokuwabeka emngciphekweni amalinge okubonelela ngamanzi nakwabamasipala bawabhatalayo bona amatyala wabo amanzi.(c) IKhabhinethi ivumile ukuba kusekwe i-IMC eza kunceda ukuphucula indlela abasebenza ngayo oomasipala. Le IMC iza kuqala ngamanyathelo okulungisa le ngxaki yokubhatalwa kwamatyala eebhodi zamanzi ngoomasipala, ingakumbi ezo bhodi zisemngciphekweni wokutshona nanini na.C. ImiThetho eYilwayo1. UMthetho oYilwayo weeNkokeli zeMveli zama-Khoi-San wowama-20241.1. IKhabhinethi ikuvumile ukungeniswa ePalamente koMthetho oYilwayo weeNkokeli zeMveli zama-Khoi-San wowama-2024. Lo Mthetho uYilwayo usabela kwisigwebo seNkundla yoMgaqosiseko esathi uMthetho weeNkokeli zeMveli zama-Khoi-San, wowama-2019 (uMthetho 3 wowama-2019) awukho mthethweni ngenxa yokuba iPalamente ingakhange ibambe iindibano ezaneleyo zokufakana umlomo noluntu.1.2. Lo Mthetho uYilwayo unika iPalamente ithuba lokuba ithobele iNkundla yoMgaqosiseko. La Mthetho weeNkokeli zeMveli zama-Khoi-San wowama-2019 wawungena endaweni yoMthetho weeNkokeli zeMveli nesiCwangcisosikhokelo soLawulo, wowama-2003 (uMthetho 41 wowama-2003).
D. Ezakutsha nje zeKhabhinethi
1. IziPhumo zoTyelelo lwasebuRhulumenteni e-China kunye nokuthatha inxaxheba kwiNgqungqela ye-China ne-Afrika (i-FOCAC)1.1. IKhabhinethi inikwe ingxelo ngeziphumo zoTyelelo lwasebuRhulumenteni obeluyimpumelelo lwakutsha nje oluya e-People’s Republic of China kunye nendibano ye-FOCAC ebibanjelwe e-Beijing, e-China ngomhla wesi-2 ukuya kowesi-6 kweyoMsintsi 2024. IKhabhinethi iqaphele ezi ziphumo zingundoqo zoMzantsi Afrika:1.1.1. Isivumelwano sokutshintsha indlela eluqhutywa ngayo urhwebo lube malunga neemveliso eziveliswayo eziluncedo, ingakumbi, isivumelwano sokutshintshiselana ngeemveliso ezili-100 ezinexabiso ezisuka eMzantsi Afrika eziza kuthengwa lilizwe lase-China.1.1.2. Ukongeza, uMzantsi Afrika utyikitye isivumelwano sentsebenziswano kwiintlobo zorhwebo ezintathu ezinxulumene nokunciphisa umthamo wesisi esiyingozi kokusingqongileyo, ukutshintshela kubuxhakaxhaka bale mihla, kunye nezothutho nokulayishwa kwemithwalo. Esi sivumelwano sentsebenziswano siza kuvula amathuba okuba kutsalelwe kweli lizwe utyalomali kwizithuthi ezihamba ngombane, ukuveliswa kweebhetri, ukugcinwa kombane ohlaziyekayo, kwakunye nakwiMimanda eKhethekileyo yezoQoqosho neyoPhuhliso lwamaShishini ekhethiweyo.1.1.3. Abatyalizimali abakhulu base-China abase-Shenzhen nase-Beijing bavakalise ukunqwenela ukwandisa utyalomali lwabo eMzantsi Afrika okanye ngokutyala imali kumaphulo angenabungozi kokusingqongileyo. 1.1.4. IziVumelwano zokuQondana (ii-MoU) zityikityiwe ngeli thuba lotyelelo lwaseburhulumenteni ezineenjongo zokuqinisa intsebenziswano phakathi koMzantsi Afrika ne-China.1.1.5 Ezi MoU ziquka i-MoU eyimbali engesiFo soChwane neNyebethu (i-FMD) esimisela imigqaliselo ethintela ukuthunyelwa kwenyama yenkomo kwelase-China evela kwezi zithili zichatshazelwe yi-FMD kuphela endaweni yokuba kuvalwe inyama yenkomo yonke evela eMzantsi Afrika. Le MoU yaqala ukuxoxwa kwangethuba kusaphethe laa Mbuso wesiThandathu.2. Umsebenzi osele wenziwe malunga nokubuyiselwa kwamathambo amajoni omzabalazo esuka e-Zambia nase-Zimbabwe2.1. IKhabhinethi inikwe ingxelo ngamalungiselelo okubuyisela amathambo amajoni omzabalazo wenkululeko yoMzantsi Afrika angcwatyelwa e-Zimbabwe nase-Zambia. Phakathi kwamathambo abuyiselwe eMzantsi Afrika kubuyiswe awegqala lomzabalazo u-Adv Duma Nokwe, uMama Florence Maphosho kunye no-Basil February.2.2. Ukubuyiswa kwala mathambo esuka eZambia naseZimbabwe kuyinxalenye ye-Resistance and Liberation Heritage Route Project (i-RLHR). I-RLHR yiprojekthi yesizwe yesikhumbuzo eyenzelwe ukukhumbula, ukuhlonipha, ukufundisa, ukulwela, ukulondoloza, ukugcina kunye nokubalisa ngembali yedabi lomzabalazo loMzantsi Afrika.2.4. UMsitho woKwamkelwa kwamaThambo uza kubanjelwa kwiziko lomkhosi womoya i-Waterkloof Airforce ngomhla wama-27 kweyoMsintsi 2024 xa la mathambo efika eMzantsi Afrika. 3. Ukukhawuleziswa kwenkqubo yokubuyiswa kwemihlaba3.1. IKhabhinethi iyifumene yaze yayiqwalasela ingxelo ngomsebenzi osele wenziwe malunga nokukhawulezisa inkqubo yokubuyiswa kwemihlaba kweli lizwe. Le Nkqubo yokuKhawuleziswa kokuBuyiswa kweMihlaba izalisekisa izindululo ezazenziwe liQela labaCebisi bakaMongameli malunga nokuBuyiswa koMhlaba nezoLimo elalinike iKhabhinethi ingxelo nezindululo ngowama-2019.3.2. Iinkqubo ezahlukeneyo zokukhawulezisa ukubuyiswa komhlaba ziyaqhubeleka ukusebenza kwaye lo msebenzi sele wenziwe uxelelwe iKhabhinethi ngulo:i. Ngokusebenzisa uMthetho wokuPhucula iiNdawo eziThile zasemaPhandleni, wowe-1998 (uMthetho 94 wowe-1998), umhlaba ozihektare ezingama-630 000 ubuyisiwe;ii. Umhlaba karhulumente wezolimo ozihektare ezingama-659 602 ukhululwe waze wabelwa abaxhamli;iii. Ngomhla wama-31 kweyoKwindla 2024, amabango omhlaba angama-83 205 aphendulwe;iv. Umhlaba ozihektare eziyi-2 895 935 uthengwe ngemali ezibhiliyoni zeerandi ezingama-26.4v. Imali eyimbuyekezo ezibhiliyoni zeerandi ezingama-26 ihlawule abaxhamli;vi. Amakhaya azi-2 376 976 axhamle kwinkqubo yokubuyiswa komhlaba;vii IKhomishini yokuBuyiswa kwamaLungelo oMhlaba icebe ukuqukumbela amabango omhlaba angama-339 kunyakamali wowama-2024/2025.4. Ukuvalwa kweTonela le-Lesotho Highlands ngeenjongo zokulilungisa4.1. IKhabhinethi inikwe ingxelo ngokuvalwa kwetonela le-Lesotho Highlands Water Project ngeenjongo zomsebenzi ocetyiweyo wokulungisa ukususela ngomhla woku-1 kweyeDwarha 2024 ukuya kumhla wama-31 kweyoKwindla 2025.4.2. Lo msebenzi ucetyiweyo wokulungisa ubaluleke kakhulu ukukhusela le Projekthi yaManzi ikwazi ukuhlala isebenza nakule minyaka ingama-20 ukuya kwengama-30 izayo kuba ukungawenzi lo msebenzi kuza kubeka emngciphekweni iphulo lokukhuphela amanzi kumadami aseLigwa, i-Integrated Vaal River System (i-IVRS), engumthombo wala manzi i-Rand Water iwasa kubathengi bayo kunye nabo bonke oomasipala base-Gauteng.4.3. Uhlalutyo olunzulu oluhlola omanakalo onokwenzeka kwindlela esebenza ngayo i-IVRS, enamadami adibeneyo ali-14, uqhutyiwe yi-DWS. Olu phando lungqinile ukuba umonakalo oza kwenziwe kukuvalwa kweli toneli awuzikuba mkhulu kangako kwi-IVRS iyonke, kakade amadami amaninzi ayinxalenye ye-IVRS agcwele sithetha nje. 4.4. IKhabhinethi iyiqaphele le ngxaki ikhoyo yokuphazamiseka kwamanzi e-Gauteng kunye nakoomasipala abathile eFreyistata ingadibananga nale yokuvalwa kwetonela, yaze yakuqaphela nokuba i-DWS ibaxhasile oomasipala ukuba bafakane imilomo namahlakani ngale nto yokuvalwa kweTonela lase-Lesotho Highlands.4.5. IKhabhinethi ivumile nokuba ukunyuka ngokukhawuleza kwenani labantu base-Gauteng, ukungalungiswa kweziseko ezingundoqo, ukungabanjwa kwamaphulo anyanzelisa ukuthotyelwa kwemithetho kamasipala kunye nolibaziseko ekuqaliseni isiGaba 2 seprojekthi ye-Lesotho Highlands kubenegalelo elikhulu kule ngxaki yokuphazamiseko lweenkonzo zamanzi. Nangona kunjalo, ukuqukunjelwa kwesiGaba 2 seprojekthi ye-Lesotho Highlands kuza kwenza umahluko ukuba kuncediswa ngamanyathelo okulawula isantya afunwa nasetyenziswa ngaso amanzi, ukusetyenziswa kobuxhakaxhaka bale mihla bokonga amanzi kunye nokukhandwa kugcinwe iziseko ezingundoqo zikwimo efanelekileyo.4.6. IKhabhinethi iqaphele ukuba i-DWS ibibambe iintlanganiso zokojonga ubume bamalungiselelo ukususela ngeyoMdumba wowama-2022 noomasipala baseFreyistata abafumana amanzi e-Liebenbergsvlei River ngelokuhlanganisela iingxaki ezinokuvela xa kunokubakho uphazamiseko emanzini ngethuba itonela lisalungiswa. Kodwa, ulibaziseko olwenziwa ngoomasipala ukuphucula okanye nokuhlaziya iziseko ezingundoqo zabo luseyingxaki. IKhabhinethi iqaphele ukuba i-DWS iza kubeka iliso apho kukho imfuneko, ize ingenelele ukunika inkxaso kwaba masipala.5. Ukuvalwa kwamanzi e-Gauteng5.1. IKhabhinethi inikwe ingxelo malunga nokuqaliswa kweNqanaba 1 lokuvalwa kwamanzi e-Gauteng. Oku kwenzeka ngenxa yokuba i-Rand Water igqithisile kumthamo wamanzi evumelekileyo ukuba iwafumane kwi-IVRS.5.2. Izinga asetyenziswa ngalo amanzi e-Gauteng liyaqhubeleka nokukhula ngenxa yokwanda kwenani labantu, ukunyuka komthamo wamanzi angangenisi mali koomasipala, kuquka nabo bazitsalela amanzi abangawahlawuleliyo ngokungekho mthethweni kunye nokungalungiswa kweziseko ezingundoqo into leyo ikhokele ekubeni avuze amanzi kwiindawo ezininzi. Umyinge wala manzi avuzayo uyi-33% koomasipala base-Gauteng bephela.5.3. Sithetha nje, ngamaxesha asetyenziswa kakhulu ngawo amanzi, izinga lokusetyenziswa kwawo ngoomasipala abafumana amanzi e-Rand Water liphantse libe ngaphezulu komlinganiselo futhi ngamanye amaxesha liyegqitha kuwo kumadama okucocwa nawokugcina amanzi.5.4. Ukuthintela ukuba inganabi le ngxaki yokuvalwa kwamanzi koomasipala base-Gauteng kufuneka ukhokeliswe phambili umsebenzi wokuvala ezi ndawo zivuzayo kwezi mpompo zivulela oomasipala amanzi kuqhutywe namaphulo okunyanzelisa ukunkinkishwa kwamanzi.5.5. I-DWS, i-Rand Water kunye noomasipala base-Gauteng, onke la maqumrhu abambisana ne-World Bank 2020 Water Resources Group ukuqhuba amaphulo okulumkisa nokufundisa ngeendlela zokusetyenziswa kwamanzi ngononophelo. La maqumrhu akwenze oku esebenzisana nemibutho yoluntu kunye neenkokeli zoshishino. E. Izikhundla
Zonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.
(a) Mnu Captain Rufus Lekala njengeGosa eliyiNtloko yesiGqeba (i-CEO) ye-South African Maritime Safety Authority isithuba seminyaka emihlanu. (b) Mnu Luvuyo Xola Ntoyi njenge-CEO ye-Vaal Central Water Board isithuba seminyaka emihlanu.  (c) Mnu Gift Zowa njenge-CEO ye-Broadband Infraco isithuba seminyaka emihlanu. 
F. Imisitho Ezayo1. USuku lwamaFa1.1. Usekela Mongameli uMashatile uza kwenza intetho yosuku kwimibhiyozo karhulumente yoSuku lwamaFa eza kubanjwa ngoLwesibini, umhla wama-24 kweyoMsintsi 2024 e-Meqheleng Stadium e-Ficksburg eFreysithatha. Le mibhiyozo iza kubanjwa phantsi komxholo othi: “Ukuhlonipha iimpilo zamagorha namagorhakazi ethu ancama ubomi bawo esilwela inkululeko yethu.”1.2. Ngokuphawula uSuku lwamaFa, siza kunika imbeko kumagorha namagorhakazi ancama ubomi bawo esilwela inkululeko yethu, ingakumbi abo banyanzeliswa ukuba baye elubhacweni ngumbuso wocalucalulo baze baswelekela emazweni angaphandle.1.3. UMsitho wokwaMkelwa kwamaThambo uza kubanjwa ngomhla wama-27 kweyoMsintsi 2024 xa amathambo amagqala oMzabalazo aliqela asuka e-Zambia nase-Zimbabwe eza kufika eMzantsi Afrika njengenxalenye yeProjekthi yokuBuyiswa kwamaThambo aseluBhacweni.1.4 Njengenxalenye yemibhiyozo yeNyanga yamaFa, urhulumente uza kubamba umNyhadala weMidlalo yeMveli phakathi komhla wama-24 nowama-29 kweyoMsintsi eFreyistata ukubonisa ngemidlalo, umculo, imidaniso, ukutya nemisebenzi yobugcisa yemveli.
2. INyanga yabaSebenzi bakaRhulumente (i-PSM)2.1. Njengoko siqhubeleka nokukhumbula i-PSM, kule veki urhulumente uza kugxininisa kubasebenzi abasebenza ngqo noluntu besebenzela isizwe sakuthi ngeqhayiya nangokugqwesileyo. Kule veki, siza kuthetha ngee-Thusong Service Centre zelizwe lakuthi. La maziko anceda abantu ukuba bakwazi ukufumana iinkonzo nolwazi.
3. IVeki yokuFundisa ngokuNgeva ngeeNdlebe3.1. UMzantsi Afrika njengemazwe ehlabathi nawo uza kubhiyozela le veki yehlabathi yabantu abaNgevayo ngeeNdlebe ukususela ngomhla wama-23 ukuya kowama-29 kweyoMsintsi 2024 phantsi komxholo othi: “Masixhase amaLungelo oLwimi lweZandla”.4. INgqungquthela ye-Brazil, Russia, India, China and South Africa (i-BRICS)4.1. Ngelokwenza amalungiselelo ale Ngqungquthela ye-BRICS izayo iza kubanjelwa e-Russia ukusuka kumhla wama-22 ukuya kowama-24 kweyeDwarha, uMzantsi Afrika uthatha inxaxheba kwiintlanganiso ezininzi zamalungiselelo ukuze ukwazi ukuvakalisa izimvo zawo uphakamise nezinto eziza kuba lulutho kumazwe angamalungu e-BRICS.
5. IiNkomfa zeHlabathi malunga ne-Theory and Practice of Electronic Governance 5.1. ISebe lezabaSebenzi bakaRhulumente noLawulo, lisebenzisana neCandelo le-School of Governance leDyunivesiti yase-Witwatersrand, liza kubamba iNkomfa yeHlabathi ye-17 ye-Theory and Practice in Electronic Governance (i-ICEGOV) phakathi komhla woku-1 nowesi-4 kweyeDwarha 2024 phantsi komxholo othi: “INtembeko noLawulo oluThembakeleyo kwiHlabathi esiliFunayo”.
G. Imiyalezo1. Amazwi okuvuyisanaIKhabhinethi ithumela amazwi okuvuyisana neminqweno emihle:• Kwiqela loMzantsi Afrika ngokuqhuba kakuhle kakhulu kwiMidlalo yeParalimpikhi yowama-2024 ebibanjelwe e-Paris, nalapho liphumelele iimbasa ezintandathu.• U-Simoné Kruger ngokuphumelela igolide kwi-discus eyo-F38 kwiMidlalo yeParalimpikhi. • Umkhwelibhayisekile u-Nicolas Pieter du Preez ngokuphumelela ibronzi kwi-H1 Individual Time Trial yamadoda kwiMidlalo yeParalimpikhi e-Paris. • U-Donald Ramphadi no-Lucas Sithole ngokuphumelela ibronzi kumdlalo wentenetya edlalwa ukwisitulo esinamavili kwi-Quad doubles kwiMidlalo yeParalimpikhi e-Paris. • Kwiintshatsheli zehlabathi, i-Springboks ngokubhaxabula i-New Zealand izihlandlo ezibini kwitumente ye-Rugby Championship. I-Springboks azikabethwa kule tumente ye-Rugby Championship kwaye ziza kuqubisana ne-Argentina kumdlalo wabo olandelayo. • Imvumi yoMzantsi Afrika, u-Tyla, ngokwenza imbali ngokuba ngummi woMzantsi Afrika wokuqala ukuphumelela i-MTV Video Music Award. • Kwiqela loMzantsi Afrika elikwi-WorldSkills Conference 2024 e-France ngokubonisa ngeziphiwo nezakhono ezibalaseleyo zeli lizwe.•    IKhabhinethi iqhwabela izandla i-The Douglas Weir eMntla Koloni ngokuwongwa ngokuba yi-World Heritage Irrigation Structure yi-International Commission on Irrigation and Drainage. Kokokuqala ukuba imibhobho yokunkcenkceshela yoMzantsi Afrika ifumane eli wonga. Eli dami lineminyaka eli-130 likhona liphantsi kweSebe lezaManzi noGutyulo kwaye liyinxalenye yeziseko ezingundoqo ze-Lower Orange Vaal Water User Association, ezinkcenkceshela ummandla ozihektare ezingama-8,1113.• IKhabhinethi njengoMongameli Ramaphosa ithumela amazwi okuvuyisana koHloniphekileyo uMongameli Abdelmadjid Tebboune ngokonyulwa kwakhona njengoMongameli we-People’s Democratic Republic of Algeria. IKhabhinethi inethemba lokuba iza kusebenzisana noRhulumente kunye nabantu base-Algeria ukuqinisa ubudlelwano phakathi kwala mazwe mabini.2. Amazwi oVelwanoIKhabhinethi ithumela amazwi ovelwano kwizihlobo nosapho:
• likaMnu Pravin Gordhan, owayelixhadi lokugqibela lokulwa umkhuba wokubanjwa kombuso ngobhongwane, futhi wasebenza ngokuzinikela ukuqinisekisa ukuba kugquba umthetho nolawulo olufanelekileyo. Kuyo yonke le minyaka mininzi esebenzela abantu, ubambe izikhundla ezahlukeneyo zokuba ngumphathiswa futhi wayenguye noMkomishinara weNkonzo yeRhafu yoMzantsi Afrika (u-SARS). Igalelo lakhe lincede kakhulu kuphuhliso loqoqosho loMzantsi Afrika, esilwela ukwenziwa kwezinto elubala, ukuphendula ngemisebenzi yakho, nokupheliswa korhwaphilizo. Wayelitshantliziyo elichasene nocalucalulo elanikela ngobomi balo kwidabi lenkululeko yezwe lakuthi.• likaNks Regina Brookes, itshantliziyo elalichasene nocalucalulo elaphikisana noMthetho woKwenza okuNgafanelekanga ngeminyaka yoo-1950. Waye wangcungcuthekiswa ngurhulumente wocalucalulo ngenxa yokuba ehlala nabantu abaMnyana yena engumntu obhinqileyo oMhlophe. Ngowe-1955 wacela ukuba abasemagunyeni bamthathe njengomntu weBala into leyo eyayizakumenza akwazi ukuhlala kwiindawo zabantu abaMnyama.• lombhali, imbongi kunye netshantliziyo elihlonitshwa ihlabathi liphela, u-Mnu James Matthews, owawongwa ngembasa yesizwe, i-Order of Ikamanga. Walifumana eli wonga ngowama-2004 ngenxa yegalelo lakhe elibalaseleyo kuncwadi, kwezobuntatheli nangokuzinikela kwakhe kwidabi lokulwela uMzantsi Afrika ongacaluli ngokobuhlanga. • legqala lomculo we-Kwaito, uMnu Sandile Ngwenya, obedume ngelikaMapaputsi, obenegalelo elikhulu kwimizamo yokukhulisa umculo we-kwaito.• lomlinganisi u-Darlington Michaels, u-Sello Motloung kunye no-Paul Lückhoff, abathi ngemisebenzi yabo, bakhulisa icandelo leli lizwe lezemibonisobhanyabhanya kunye neleengcali zolonwabo.• legqala lomhlekisi, uMnu Philani Mabanga, obedume ngelikaMfundisi Ntshebe, obehlala esonwabisa ngokusihlekisa ngomculo wakhe oqanjiweyo ohlekisayo.
Imibuzo: Nks Nomonde Mnukwa – IsiThethi seKhabhinethi esiliBambelaIselula: 083 653 7485"
"INgxelo yeNtlanganiso yeKhabhinethi ebiBanjwe ngoLwesithathu, uMhla we9 kweyeDwarha 2024",10 Oct 2024,https://www.gov.za/news/cabinet-statements/statement-cabinet-meeting-9-october-2024-10-oct-2024,https://www.gov.za/xh/news/cabinet-statements/ingxelo-yentlanganiso-yekhabhinethi-ebibanjwe-ngolwesithathu-umhla-we9,"A.  ImiBa engokuSingqongileyo
1.  EzoQoqosho1.1.  UMzantsi Afrika: Eyona Ndawo iThandwa ngaBatyalimali1.1.1.  IKhabhinethi iye yacamngca ngoluvo oluthembisayo lwabatyalimali oluvakaliswe nguMongameli u-Cyril Ramaphosa kananjalo icamngcile nangotyelelo lukaMongameli u-Paul Mashatile e-New York e-USA nase-London e-United Kingdom (e-UK), ngokulandelelanayo.1.1.2.  Inkqubo kaMongameli, yangelixa ekwiNdibano Jikelele yama-79 yeZizwe eziManyeneyo (i-UNGA), iquke amathuba okwazisa uMzantsi Afrika njengeyona ndawo yotyalomali ithandwayo njengoko akwenze kwintetho yakhe kwi-New York Stock Exchange – elona ziko lonaniselwano ngezabelo likhulu ehlabathini ngokomyinge weemali ezifakwa kwiimarike. 1.1.3.  Iphulo likaSekela Mongameli lotyalomali e-UK nase-Ireland likwaquke nentetho kwi-London Stock Exchange (i-LSE) malunga nesidingo sokwandisa utyalomali lwabo eMzantsi Afrika. I-LSE yayilelona ziko lonaniselwano ngezabelo ixabisekileyo eYurophu ukususela ngowama-2023.1.1.4.  Bobabini, uMongameli u-Ramaphosa noSekela Mongameli uMashatile, kunye negqiza ebelibapheleka, bayicacisile imiba ephambili kuRhulumente woManyano lweSizwe (i-GNU), owona mba uphambili ikukuphumeza ukukhula koqoqosho oluqukayo nokudalwa kwamathuba emisebenzi, kunye namalinge aqhubekayo okuphumeza loo miba iphambili imiselweyo. Ngaphezu koko bawuchazile umsebenzi oqhubekayo ngenkqubo yohlengahlengiso lolwakheko ukuze kudalwe iimeko ezilungele utyalomali. Inkqubo yohlengahlengiso lwezakheko iququzelelwa nge-Operation Vulindlela yi-Ofisi kaMongameli kunye nekaNondyebo weSizwe.
1.2.  ISigaba sesi-2 soBambiswano lukaRhulumente noShishino 1.2.1.  IKhabhinethi ikwamkele ukuphehlelelwa kweSigaba sesi-2 soBambiswano lukaRhulumente noShishino esijolise ekufezekiseni ungenelelo oluphambili kuzo zonke iinkalo ezikhethiweyo ekugxilwe kuzo ukuze kukhawuleziswe indlela yelizwe esingise ekukhuleni koqoqosho olubandakanyayo nokudalwa kwemisebenzi, ngokwandisa ngotyalomali olwandisiweyo nokuphunyezwa ngokukhawuleza kweenguqu, ukuze kuphuculwe iimvakalelo zesizwe.1.2.2.  AmaGosa aLawulayo aziiNtloko zamashishini amakhulu aseMzantsi Afrika angaphezu kwe-130 esebenza ngokuxhasa ungenelelo lukarhulumente, ahlanganise izixhobo zokusebenza, kuquka nobuchule bokujongana nengxubakaxaka yocimicimi wombane ekungoku sele iphoswe kwelokulibala, zokuxhasa ukufezekiswa kwesicwangciso soThutho ngeNdlela, uHlaziyo lweNkqubo yokuKhupha ii-Visa, kunye nokulwa ulwaphulomthetho norhwaphilizo ngexesha leSigaba soku-1.1.3.  Inkqubo yokuHlaziywa kwee-Visa iPapashiwe kwiGazethi1.3.1.  IKhabhinethi ikwamkele ukupapashwa kwigazethi kwenkqubo entsha yokulawulwa kwee-visa eMzantsi Afrika njengenyathelo eliphambili lokutsalela kweli izakhono zamazwe ngamazwe notyalomali, ukukhulisa ukhenketho nokudala imisebenzi.1.3.2.  UMphathiswa weMicimbi yezeKhaya, uGqr Leon Schreiber, olo hlaziyo ulupapashile kwigazethi nto leyo iyenye yeempumelelo phantsi kuka- Operation Vulindlela.1.4.  Ukusetyenziswa kwemithetho yezabasebenzi1.4.1.  IKhabhinethi izincomile iinzame zokuhlola eziluqilima ezikhokelwe ngokubambiseneyo liSebe lezeNgqesho nezaBasebenzi (i-DEL) zokuqinisekisa ukuba abaqeshi bayayithobela imiqathango yokugaya abasebenzi. 1.4.2.  Ukususela ekuqaleni koLawulo lweSixhenxe, i-DEL ikhuphele abaqeshi abaphambukayo kwishishini lokhenketho iifayini ngenxa yokuqhubekeka kwabo ngokuqesha abantu abavela kwamanye amazwe abangenamaphepha,  fayini ezo ziyimali engaphezu kwe-10 lezigidi zeeRandi. Olu hlolo luyafana nolo lwenziwa kushishino lwezigadla ukuqinisekisa ukuba abaqeshi bayayithobela imiqathango yoMthetho weeMeko eziSisiseko seNgqesho, ka-1997 (uMthetho wama-75 ka-1997).1.4.3.  Olu hlolo lubeke elubala iimeko zokungathotyelwa kweMithetho yezaBasebenzi ezibandakanya ukuhlawulwa kwemivuzo enganeno, ukuxhuzulwa kwemali ngokungekho mthethweni, kunye namanyathelo angonelanga wezempilo nokhuseleko emsebenzini.
1.5.  ISikimu seThutyana sokuNceda uMqeshi noMsebenzi (i-TERS)1.5.1.  IKhabhinethi iyakwamkela ukonyuka kohlahlo lwabiwomali lwe-TERS ukusuka kuma-400 ezigidi zeeRandi (R400 million) ukuya kwizigidigidi ezi-2.4 zeeRandi (R2.4 billion) kulo nyakamali. 1.5.2.  Oku kunyuswa yinxalenye yokusabela kwangexesha kukarhulumente ekuncedeni ukulondoloza imisebenzi ngokunceda iinkampani ezizifumana zikwingxaki yemali ngenxa yeemeko ezinzima zoqoqosho kwaye ngokwenjenjalo kuncitshiswe ukudendwa.
2.  UkuLwa uLwaphulomthetho noRhwaphilizo2.1.  Ulwaphulomthetho2.1.1.  IKhabhinethi ikugxekile ukubulawa kwabantu abalishumi elinesibhozo (18) eLusikisiki kunye nabathandathu (6) ababejikeleza begade uluntu kuQumbu eMpuma Kapa kwiziganeko zokudutyulwa kwabantu ngobuninzi. 2.1.2.  IKhabhinethi ikwamkele ukuthunyelwa ngokukhawuleza kwegqiza lamagosa aziingcali zogcinomthetho ukuba liphande ngezi ziganeko zodutyulo, msebenzi walo osele uvelisa iziqhamo, njengoko umrhanelwa omnye esayanyaniswa ngqo nokubulawa kwabo bantu bali-18 eLusikisiki kwaye sele evele enkundleni.2.1.3.  IKhabhinethi iyamkele impumelelo yamaphulo akhokelwa bubuntlola aqhutywe kwindawo yase-Verulam nase-High-Flats KwaZulu-Natal. Kwiphulo lase-Verulam, amapolisa aqubisene nongqondongqondo kunye nomnye wabona barhanelwa bafunwayo kuninzi lweziganeko zokuphanga imali kuxhotyiwe (Cash-in-Transit) kwaZulu-Natal. Umrhanelwa ubulewe kudutyulwano emva kokuba ehlwayele imbumbulu emapoliseni. Ngokunjalo, abarhanelwa ababini (2) kwityala lokubulala abantu abasixhenxe (7) kwisiganeko sase-High-Flats babulewe kudutyulwano namapolisa.2.1.4.  IKhabhinethi iyonwatyiswa yimpumelelo eqhubekayo ye-Operation Shanela. Kule veki iphelileyo, bangaphaya kwama-10 000 abarhanelwa ababanjelwe intlaninge yamatyala afana nokubulala, ukudlwengula, ukuba nemipu engekho mthethweni, ukuphangwa kwamashishini kunye neemeyile ezithutha iziyobisi ngokufunyanwa nekhokheyini (cocaine) kumazibuko ethu okungena kweli lizwe.2.1.5.  Ngokunjalo iKhabhinethi ilincomile iphulo elibanjwe ngokubambiseneyo eLimpopo eliye lakhokelela ekubhaqweni kwelebhu yeziyobisi e-Lebowakgomo, apho kuye kwafunyanwa iziyobisi ezixabisa malunga nezigidi ezi-4 zeeRandi kwaze kwabanjwa abarhanelwa abathathu (3).
2.2.  Ukulwa urhwaphilizo2.2.1.  IKhabhinethi ikwamkele ukubanjwa kwabalawuli beefemu zobunjineli abathandathu abatyholwa ngokuzenza inkampani elungele inkqubo yokuXhotyiswa kwabaNtsundu kwezoQoqosho kunye nobuqhophololo obungezinikimaxabiso, buqhophololo obo bulinganiswa nezigidi ezingama-400 zeeRandi kwa-Eskom nase-Sasol.
2.3.  UBundlobongela obuSekelwe kwiSini nokuBulawa kwaBasetyhini (i-GBVF)2.3.1.  Ukuwiswa kwesigwebo esingasayi kulibaleka somdlwenguli ogqugqisileyo uNkosinathi Phakathi egwetywa ubomi bakhe bonke entilongweni izihlandlo ezingama-42 evalelwa yiNkundla ePhakamileyo yase-Gauteng sisilumkiso esiqatha kubaphulimthetho be-GBVF sokuba izenzo zabo ezimanyumnyezi aziyi kusibamba ngobhongwane isizwe sakowethu. 2.3.2.  IKhabhinethi ihlaba ikhwelo kubo bonke abemi boMzantsi Afrika ukuba bachaze bonke abenzi bolwaphulomthetho lwe-GBVF okanye naluphi na uhlobo lobundlobongela olujoliswe kubantu abasemngciphekweni wokuthuthumbiseka - umntwana, umntu omkhulu okanye umntu okhubazekileyo - kwisikhululo samapolisa sasekuhlaleni okanye batsalele umnxeba kule nombolo yasimahla ethi: 086 00 10111.
3.  Ulawulo olululo 3.1.  Ekufezekiseni ukuzibophelela okuvakaliswe ngelixa leVoti kaMongameli yoHlahlo lwabiwomali, kuzibophelela oko kumalunga nokusebenza ngokubambisana noorhulumente bamaphondo kunye noorhulumente basekhaya ukujongana nemingeni yokuziswa kweenkonzo, uMongameli u-Ramaphosa uza kukhokela igqiza lamalungu eKhabhinethi ekuyeni kuthethathethana neeNkulumbuso kunye namaLungu eeKomiti eziLawulayo zamaPhondo. 3.2.  Utyelelo lokuqala luya kuba seLimpopo ngoLwesihlanu, umhla woku-1 kweyeNkanga 2024 kwaye luya kulandelwa lutyelelo lwaKwaZulu-Natal ngoLwesine, umhla wesi-7 kweyeNkanga 2024.
4.  Ukhuseleko loluntu 4.1.  IMo yeZulu eMaxongo4.1.1.  IKhabhinethi ikhuthaze abemi boMzantsi Afrika ukuba bahlale bephaphamile kwaye babambelele kwizilumkiso zemozulu ezivela kwiNkonzo yeMozulu yoMzantsi Afrika. Eli lizwe lisaqhubeka ngokujamelana neemeko zemozulu eqatseleyo ukusuka kwikhephu elingaqhelekanga, izikhukula, izandyondyo zemvula, imimoya eyonakalisayo nobushushu obugqithisileyo ngenxa yefuthe lokutshintsha kwemozulu. Izilumkiso zemozulu zisasazwa kuwo onke amajelo eendaba, kubandakanywa nezikhululo zikanomathotholo zasekuhlaleni.4.1.2.  Kungekudala iKhabhinethi iza kufumana isiCwangcisoqhinga soLawulo lweeNtlekele neNdlela yokuSabela esihlaziyiweyo esiza kujongana nokuthomalalisa iintlekele nokusabela, kuquka inkxasomali yokujongana neentlekele.
4.2.  UkuSungulwa kweQonga leSizwe soMzantsi Afrika laseZidolophini eliJongene neeNdawo zokuHlala neziCwangciso ezingeeDolophu 4.2.1.  Isebe lokuHlaliswa koLuntu, eloLawulo ngeNtsebenziswano neleMicimbi yezeMveli ndawonye noThungelwano lweeDolophu zaseMzantsi Afrika (South African Cities Network) kunye neNkqubo yeZizwe eziManyeneyo yokuHlaliswa koLuntu (UN-Habitat), libambe iQonga lokuQala leSizwe soMzantsi Afrika elimalunga nokuHlaliswa koLuntu eHlabathini nokuCwangciswa kweeDolophu (Urban Agenda) kunye noMgaqonkqubo weeDolophu woMzantsi Afrika. Eli qonga lihlanganise amahlakani angundoqo asekuhlaleni ukuze asombulule imingeni kananjalo asebenzise amathuba okufudukela ngesantya esiphezulu kwabantu ezidolophini eMzantsi Afrika.4.2.2.  Loo foramu iqaqambise ukubaluleka kobuchule bokulawula ukufudukela kwabantu ezidolophini okuhamba ngesantya esiphezulu ngokubhekiselele ekusabeleni kwezinye izinto ezinkulu eziqhubekayo ezinjengokutshintsha kwemozulu, iindlela ezintsha zothutho nethekhnoloji.
4.3.  Ukubuyiswa kwaMathambo waBalweli beNkululeko boMzantsi Afrika 4.3.1.  IKhabhinethi ikwamkele ukubuyiswa kwamathambo amaqhawe ethu enkululeko awayengcwatywe ngethuba eselubhacweni e-Zimbabwe nase-Zambia. Ukubuyiselwa kwamathambo abo kuMzantsi Afrika okhululekileyo nowedemokhrasi kukufezekiswa kweNtshayelelo yoMgaqosiseko weRiphabhliki yoMzantsi Afrika ka-1996, ntshayelelo leyo isiyalela ukuba 'singcibe iyantlukwano yexesha elidlulileyo size siseke uluntu olusekelwe kwiinqobo ezisemgangathweni zedemokhrasi. ubulungisa eluntwini kunye namalungelo oluntu asisiseko.’4.3.2.  Eli phulo liyinxalenye yeProjekthi yokuBuyiswa kwabo babe seluBhacweni, phulo elo lijolise ekuvumeleni eli lizwe neentsapho ukuba zikhumbule ngembeko  abo babesilwela inkululeko nobulungisa, kunye nokuba urhulumente anike imbeko kananjalo abuyisele ilifa labo bancama ubomi babo ngenxa yenkululeko yelizwe.4.3.3.  UMzantsi Afrika uya kusoloko uziva unyanzelekile ukuba ukhumbule ukubambana ngezandla kwawo wonke amazwe  abonelele abalweli benkululeko ngekhusi, inkxaso kunye neendawo zokuphumla okokugqibela.
4.4.  Ezemidlalo4.4.1.  IKhabhinethi imemelela abemi boMzantsi Afrika ukuba babonakalise inkxaso yabo kunozinti we-Mamelodi Sundowns ne-Bafana Bafana, u-Ronwen Williams, ochongwe njengomnye woonozinti abali-10 abaphambili ehlabathini kumsitho wamabhaso we-Ballon d’Or we-Yachine Trophy, ngokuvota apha: https://www.lequipe.fr/en/special/selection/ballon-dor-2024/section/the…4.4.2.  U-Williams ngumdlali wokuqala eMzantsi Afrika ukutyunjelwa i-Yachine Trophy kumsitho wamabhaso we-Ballon d’Or. Uhlelo lwama-68 lomsitho wamabhaso luya kuqhutywa ngomhla wama-28 kweyeDwarha 2024. De kube ngoko, singamvotela u-Williams nangesiNgesi nesiFrentshi.
5.  ImiCimbi yeZizwe ngeZizwe5.1.  Isigqibo se-UNGA malunga noSirayeli nePalestina 5.1.1.  IKhabhinethi isamkele isigqibo se-UNGA (United Nations General Assembly) esiya kuhlala sihleli ezimbalini  nesibhengeze ukuba ukuzinza kukaSirayeli eMpuma ye-Jerusalem, kw-iWest Bank ne-Gaza akukho mthethweni, kananjalo sagunyazisa ukurhoxiswa ngokupheleleyo kwamasetlani namajoni akwaSirayeli.5.1.2.  Esi sigqibo asibalulekanga kuphela kwityala elifakwe nguMzantsi Afrika kwiNkundla yoBulungisa yaMazwe ngaMazwe (i-ICJ) koko namazwe aphuhlileyo afana ne-Spain, i-Belgium ne-Japan azimanyanisile namazwe amaninzi akuMzantsi weHlabathi ngenjongo yokuxhasa eso sigqibo.
5.2.  Utyelelo ngoMsebenzi kuBukumkani base-Lesotho 5.2.1.  IKhabhinethi iyamkele ingxelo engoTyelelo lukaMongameli u-Ramaphosa kubuKumkani base-Lesotho ngoLwesihlanu, umhla we-4 kweyeDwarha 2024, tyelelo olo aluqhube ngokomsebenzi ngokumenywa nguKumkani u-Letsie III. Kolo tyelelo, uMongameli ebezimase uSuku lwama-58 lweNkululeko yase-Lesotho kunye noMbhiyozo weMinyaka engamaKhulu amaBini (Bicentennial Celebration), kwaye wenze nentetho kuloo mbhiyozo ukukhumbula ubutyebi belifa leSizwe saBesuthu.
5.3.  UNgquzulwano oluQhubekayo e-Sudan5.3.1.  IKhabhinethi iyifumene ingxelo engokwanda kongquzulwano e-Sudan yaze yahlaba ikhwelo kubo bonke abantu base-Sudan ukuba bathobele izikhokelo ze-AU kunye noGunyaziwe woPhuhliso Phakathi kooRhulumente (Intergovernmental Authority on Development) ukuze kupheliswe olo ngquzulwano. UMzantsi Afrika ukulungele ukunikezela ngobuchule bawo bokunceda amaqela, abadlalindima kunye nabanye abachaphazelekayo abafanelekileyo ukuba basebenze kunye ukuya ekufumaneni uxolo oluya kuhlala luhleli e-Sudan.
B.  IiNgxelo eziJoliswe kwiKhabhinethi        1.  INgxelo ngokusongwa koPhicothozincwadi lweNdlela yokuPhila kwamalungu aPhezulu eNkonzo yoLawulo (i-SMS)1.1.  IKhabhinethi ichazelwe ngenkqubela eyenziweyo malunga nokusongwa kwenkqubo yokubhengeza ngendlela ye-intanethi (e-Disclosures) indlela aphila ngayo amalungu e-SMS yaza yancoma inkqubela equka ukuthotyelwa kwemigaqo ngokupheleleyo ngamasebe ali-147 kumasebe ali-160 emaphondweni kananjalo ivile nangophando oluqhubekayo ngokubhekiselele kumalungu angayithobeliyo imigaqo.1.2.  IKhabhinethi ibongoze iSebe lezaBasebenzi bakaRhulumente noLawulo ukuba licinge ngokulinga ukunatyiselwa kwenkqubo ye-eDisclosure koomasipala.
2.  Ingxelo ngokusekwa kweRejista yoLuleko eyiNtloko kuwo omathathu amanqanaba karhulumente 2.1.  IKhabhinethi ifumene ingxelo malunga nenkqubela eyenziwe ekusekweni kweRejista yoLuleko eyiNtloko kuwo omathathu amanqanaba karhulumente yaze yaxhasa isindululo sokunxibelelanisa iRejista yoLuleko eyiNtloko nenkqubo karhulumente ye-PERSAL kunye neenkqubo zorhulumente wasekhaya zokuhlawula imivuzo yabasebenzi, ukuze ibe nokubona okwenzekayo ekugayweni kwamagosa achaphazelekayo, ayekileyo emsebenzini okanye agxothiweyo.
C.  IziGqibo zeKhabhinethi
IMithetho esaYilwayo1.  UMthetho osaYilwayo weNkampani yePetroliyam yeSizwe soMzantsi Afrika (i-SANPC) 1.1.  IKhabhinethi ikuvumile ukwandlalwa ePalamente koMthetho osaYilwayo i-SANPC wama-2024. Lo Mthetho usaYilwayo ubonelela ngokusekwa kwenkampani karhulumente, uphumeza isigqibo seKhabhinethi somhla we-10 kweyeSilimela 2020 sokudibanisa i-PetroSA, iNkampani yoPhuhliso lweRhasi yaseMzantsi Afrika (iGas) kunye noMbutho weNgxowamali ejongene namaMafutha  anguNdoqo (Strategic Fuel Fund Association). 1.2.  Isakhono sokucokisa i-oli salapha eMzantsi Afrika ubukhulu becala siphantsi kweeNkampani ze-Oli zaMazwe ngaMazwe (ii-IOC), nto leyo ibeka emngciphekweni ukufumaneka kwamafutha alulwelo njengoko ii-IOC zivala amaziko azo okucokisa. Lo Mthetho usaYilwayo umisela i-SANPC njengekokeli esizweni eza kuba namalungelo okuyihlola ngokwayo i-oli nerhasi kwaye ibe nezabelo ngendlela eyenza ukuba urhulumente abenamalungelo okuba nezabelo kumashishini abucala.
2.  IDrafti yoMthetho osaYilwayo weeMveliso zePetroliyam 2024 2.1.  IKhabhinethi ikuvumile ukupapashwa koMthetho osaYilwayo weeMveliso zePetroliyam ukuze uluntu luhlomle. Injongo yaloo Mthetho usaYilwayo kukuqinisekisa ukhuseleko lweemveliso zepetroliyam kunye nophuhliso olucwangcisiweyo lwecandelo leemveliso zepetroliyam, kubandakanywa nokwaziswa kweemveliso zala maxesha, ezibucoceka kunye neemveliso ezivuselelekayo eziza kuphucula iintlobo ngeentlobo zamandla.2.2.  Lo Mthetho usaYilwayo uza kuba negalelo kwizinto urhulumente azibeke phambili ngokubekiselele kutshintsho lwezoqoqosho nokudalwa kwemisebenzi kulawulo lwecandelo leemveliso zepetroliyam eMzantsi Afrika kananjalo uza kuhlangabezana nokuxhalaba okuninzi okwathi kwavakaliswa malunga nolawulo loMthetho weeMveliso zePetroliyam, ka-1977 (uMthetho we-120 ka-1977).
3.  UMthethosihlomelo osaYilwayo wezeMpilo noKhuseleko eMigodini3.1.  IKhabhinethi ikuvumile ukwandlalwa ePalamente koMthethosihlomelo osaYilwayo wezeMpilo noKhuseleko eMigodini. 3.2.  Lo Mthetho usaYilwayo ujolise ekuhlomeleni uMthetho wezeMpilo noKhuseleko eMigodini, ka-1996 (uMthetho wama-29 ka-1996) ngokulungelelanisa iinkqubo zolawulo, ukomeleza imimiselo yokusetyenziswa kwawo, ukuqinisa ukona nezohlwayo, kunye nokuhlomela iinkcazelo ezithile. 3.3.  Lo mthetho usaYilwayo, phakathi kwezinye izinto, uya kuqinisekisa ukuba imigangatho yezempilo nokhuseleko iphunyezwa ngempumelelo, iyasetyenziswa kwaye iyaphuculwa emigodini, ngokwenjenjalo kuncitshiswe ukufa, ukonzakala kunye nezifo ezibangelwa ngumsebenzi.
D.  Abatyunjiweyo
Zonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.
1.  UMnu Nkululeko Lwazi Mahlangu njengoSekela Mlawuli-Jikelele: ULawulo ngeNdlela eYiyo, iMingcipheko noThotyelo kwiSebe leMisebenzi yoLuntu ngokuBanzi neziSeko zoPhuhliso. 2.  Ukutyunjelwa kwamalungu kwibhodi yeziko i-Limpopo-Olifants Catchment Agency: (a)  U-Adv Thato Goodness Moeeng (USihlalo);(b)  UMnu Nandha Govender (USekela Sihlalo);(c)  UMnu Francois Joubert;(d)  UNksz Phathutshedzo Mudzanani;(e)  UGqr Vhahangwele Bologo Akwinekomi;(f)  UMnu Nkhangweni Lawrence Rambau;(g)  UMnu Dikgole Timothy Seroka;(h)  U-Adv Reinette Mary Rosey;(i)  No-Adv Elanie Broekman.
E.  Imicimbi ezayo
1.  INyanga yezoThutho1.1.  Kulo nyaka kukhunjulwa unyaka we-19 kwamiselwa iNyanga yeDwarha njenge nyanga yezoThutho kwaye oko kuza kukhunjulwa phantsi komxholo othi: “Sikunye senza nangakumbi”. Imisitho iza kugxila ekuboniseni iziseko zophuhliso zoluntu kunye nokuphuculwa okuqhubekayo kwiinkonzo zoluntu ngokusebenzisana nabo bonke abachaphazelekayo. 1.2.  Kwenziwa inkqubela ebonakalayo kwimo yezothutho ukususela oko kwasekwa iNdibano yeeNgxoxo zamaQela akwa-Transnet (Transnet War Room), nto leyo yenze ukuba kube ngcono ukusebenza kwakhe u-Transnet kwimisebenzi yakhe yothutho ngoololiwe nangamazibuko.1.3.  Urhulumente uza kubhengeza neeprojekthi ezinkulu zolwakhiwo lweendlela, kuquka ukuphuculwa kwe-N2/N3 KwaZulu-Natal kunye neNdlela iMoloto, edibanisa iphondo lase-Gauteng, elaseMpumalanga nelaseLimpopo. 1.4.  I-Arhente yaBakhweli bakaLoliwe yaseMzantsi Afrika nayo yenze inkqubela ebonakalayo ngokuvulwa kwakhona kwemizila ephambili equka i-Germiston-Katlehong-Kwesine Line, ekwinqanaba lovavanyo, kunye nomzila i-Cape Town Central Line okumbindi weKapa, ocwangciselwe ukuqukunjelwa ekupheleni kwalo nyakamali.
2.  UNyaka woPhuhliso lwezeNtlalo
2.1.  Inyanga yeDwarha ikwayiNyanga yoPhuhliso lwezeNtlalo kwaye urhulumente uzimisele ukwazisa ngeenkonzo ezibonelelwa liSebe loPhuhliso lwezeNtlalo.2.2.  Kule nyanga, kuya kutyelelwa uluntu kwimimandla eyahlukeneyo yeli lizwe ngenjongo yokuqhagamshelanisa uluntu neenkonzo zentlalo, neenkqubo zokuphuculwa komgangatho kananjalo nokuqhuba iingxoxo noluntu, ukuququzelela kunye nokusebenzisa iinkqubo zokukhuthaza ukuze kuphuculwe umgangatho wobomi boluntu oluchaphazelekayo.
3.  INkomfa yoNyaka yeSizwe engeMbali eBaliswa ngoMlomo3.1.  UMzantsi Afrika uza kusingatha iNkomfa yoNyaka yeSizwe engeMbali eBaliswa ngoMlomo  yowama-2024 ukususela ngomhla wesi-7 ukuya kowe11 kweyeDwarha 2024 oLundi, KwaZulu-Natal.3.2.  Kwinkomfa yalo nyaka, ingqwalasela eyodwa iya kunikwa loo miba yenkumbulo yesizwe engabhalwanga, engalondolozwanga ingagcinwanga nakoovimba besizwe nabamaphondo.
4.  INyanga yoKwazisa ngeMpilo yeNgqondo4.1.  Le nyanga yeDwarha yiNyanga yoKwazisa ngeMpilo yeNgqondo, nto leyo ijolise ekufundiseni uluntu malunga nempilo yengqondo nokulukhuthaza ukuba lunakekele impilo yalo yengqondo. Sikhuthaza abemi boMzantsi Afrika ukuba bafune uncedo nenkxaso, kwaye babahloniphe abo baphethwe zizigulo zengqondo.
5.  INgqungquthela ye-Brazil, i-Russia, i-India, i-China ne-South Africa (i-BRICS) 5.1.  UMongameli Ramaphosa uza kuzimasa iNgqungquthela ye-BRICS yowama-2024 e-Kazan, eRashiya ukususela ngomhla wama-22 ukuya kowama-24 kweyeDwarha 2024.5.2.  Umxholo wale Ngqungquthela ye-16 uthi: “Ukomeleza ukuSebenzisana kwaMazwe ngaMazwe kuSenzelwa uBulungisa noKhuseleko eHlabathini”, kwaye iza kubonisana ngemiba emalunga norhwebo, imiba yezopolitiko lwehlabathi kunye nokuqhubela phambili intsebenziswano phakathi kwamazwe angamalungu.
6.  USuku lweNkululeko yaMajelo eeNdaba6.1.  NgoMgqibelo, umhla we-19 kweyeDwarha 2024, uMzantsi Afrika uza kubhiyozela uSuku lweNkululeko yaMajelo eeNdaba ukukhumbula iziganeko zangomhla we-19 kweyeDwarha kowe-1977 (uLwesithathu oMnyama) ziganeko ezo yayizezokuvala imibutho eli-19 ye-Black Consciousness Movement kunye namaphephandaba amabini (2). UMzantsi Afrika olawulwa ngedemokhrasi wenze inkqubela phambili ebonakalayo ekuqhubeleni phambili inkululeko yamajelo eendaba nenkululeko yokuthetha utyhatyhiwe. Ilungelo lenkululeko yokuthetha utyhatyhiwe libethelelwe kuMgaqosiseko woMzantsi Afrika.
7.  IMbuzo kaMongamelo engeNdlela yokuPhuhliswa kweZithili (i-DDM)7.1.  UMongameli Ramaphosa uza kukhokela iMbizo kaMongameli ye-DDM eya eMgababa kuMasipala oMbaxa waseThekwini KwaZulu-Natal ngoLwesihlanu, umhla wesi-8 kweyeNkanga 2024.7.2.  IKhabhinethi ihlaba ikhwelo kubahlali baseMgababa nemimandla ebangqongileyo ukuba beze kuloo mbizo kananjalo bathethathethane nabameli babo boluntu malunga nezisombululo zemingeni ekhoyo kwiindawo abahlala kuzo, kwaye bafumane iindlela zokuphucula ukuziswa kweenkonzo.
8.  Iimviwo zeMatriki (i-NSC) 8.1.  IKhabhinethi inqwenelela iKlasi ka-2024 impumelelo ekuqaliseni iimviwo zayo zematriki ngomhla wama-21 kweyeDwarha 2024, kwaye ihlaba ikhwelo kubazali nabanakekeli babantwana ukuba babaxhase abafundi ngeli xesha linzima kangakanana kuhambo lwabo lwezemfundo. 8.2.  Imatriki (i-NCS) iya kuhlala ixabisekile, kwaye ivula iindlela ezininzi ezithungela umdla wabantu bethu abatsha.
G.  Imiyalezo
1.  EyokuvuyisanaIKhabhinethi idlulise amazwi ovuyisano kunye neminqweno emihle:•  kwiQela lezoMthetho loMzantsi Afrika kwi-ICJ ngokuwongwa ngeMbasa yesi-4 ka-Steve Biko/Frantz Fanon yeNkululeko ngokwaseNgqondweni. Elo wonga lelomsebenzi wabo wokuxhasa iziVumelwano zeNgqungquthela engokuThintela nokoHlwayelwa uLwaphulomthetho lokuBulawa kwaBantu ngoBuninzi e-Gaza. Amalungu elo qela ngaba: u-John Dugard SC; u-Adila Hassim SC; uTembeka Ngcukaitobi SC; u-Blinne Ní Ghrálaigh KC, u-Max du Plessis SC, u-Vaughan Lowe KC, Tshidiso Ramogale, Sarah Pudifin-Jones no-Lerato Zikalala.•  koonjingalwazi u-Salim Abdool Karim no-Quarraisha Abdool, ngokuwina iMbasa ye-Lasker edumileyo yenkonzo yoluntu ebathathelwa  ngayo ingqalelo ngophando lwabo lwe-HIV olube neziphumo zokusindisa ubomi ezingazanga zalanywa ngaphambili.•  U-Relebogile Maloma, umfundi okhaliphileyo weBanga lesi-3 ofumana unyango lohlobo lwe-chemotherapy ndawonye notitshala wakhe, uNqobile Mbatha, abathe bafumana iMbasa eKhethekileyo kaMphathiswa i-# MyTeacher Award ngebali labo elikhuthazayo. Nangona ekwidabi  lokulwa nomhlaza, u-Relebogile, ngenkxaso engagungqiyo kaNksz Mbatha, ukwazile ukuqhubeka nomsebenzi wakhe wesikolo ngelixa esesibhedlele. UNksz Mbatha uqinisekise ukuba u-Relebogile akasaleli ngasemva, emnceda kananjalo ekubeni ahlale enxibelelene nezifundo zakhe kunye nabo afunda nabo. Ngalo mzamo ungaqhelekanga, u-Relebogile akakwazanga nje ukungashiyekeli kuphela kwabanye koko uye wagqwesa, wagqibela engomnye kwabaphezulu kwabali-10 eklasini yakhe – konke oko kusenzeka esekwibhedi yakhe esibhedlele. Ibali labo libubungqina obunamandla befuthe eliguqulayo lokufindisa ngovelwano nangokuzinikela, nokomelela komoya wale nto umntu.•  UNks Melisa Carol Du Plessis ofumene ukuwongwa ngokugqwesa ekufundiseni iBanga-R; •  UNks Bonisiwe Happiness Maphumulo ofumene ukuwongwa ngokugqwesa ekufundiseni kwisikolo samabanga aphantsi ;•  UNks Nthabiseng Mavis Mateba ofumene ukuwongwa ngokufundisa iZakhono zokuPhila kwiBanga loku-1 ukuya kwelesi-6; •  UNksz Koliwe Doris Mbatha ofumene ukuwongwa ngokugqwesa kubunkokeli beZikolo zamaBanga aPhantsi; •  UMnu Thapelo Jacob Mthimkhulu ofumene ukuwongwa ngokufundisa kwiSikolo samaBanga aPhezulu; •  UNksz Rose Martha De Jonker ofumene ukuwongwa ngokugqwesa kubunkokeli kumaBanga aPhezulu; •  UMnu Tiisetso Daniel Chaka ofumene ukuwongwa ngokugqwesa ekufundiseni abanezidingo ezizodwa; •  UMnu Mbongiseni Cyril Dlamini ofumene ukuwongwa ngokugqwesa kubunkokeli kwabanezidingo ezizodwa; •  UMnu Itumeleng Esau Jr Komane ofumene ukuwongwa ngokugqwesa kwinkqubo yokufundisa nokufunda ngokuncediswa yithekhnoloji; •  UNks Maserole Mojela ofumene ukuwongwa ngokugqwesa ekufundiseni iiNzululwazi zeNdalo; •  UNks Motlatso Lucia Maake ofumene ukuwongwa ngokugqwesa ekufundiseni iNzululwazi yeZinto eziPhathekayo; •  UMnu Ethon Alexander ofumene ukuwongwa ngokugqwesa ekufundiseni imathemathiki; •  UMnu Sithembiso Eugene Mahlalelo ofumene ukuwongwa ngokugqwesa ekufundiseni imathemathiki; •  UMnu Derek Swart ofumene iwonga i-Kader Asmal Lifetime Achievement; kunye•  NoNks Ntombozuko Mkizwana ofumene ukuwongwa ngokuba ngoyena Titshala uFundise Kakuhle Kakhulu. •  AmaBhokobhoko, iqela lethu lomboxo lesizwe, ngokuphumelela ngaphandle kwamathandabuzo xa ebedlala ne-Argentina nangokuthweswa isithsaba sokuba ziiNtshatsheli zoMboxo zika-2024 (2024 Rugby Champions). •  IQela loMzantsi Afrika laBadlali beBhola eKhatywayo abaNgamadoda aBudala buNgaphantsi kweMinyaka engama-20, nelaziwa njengaMajita, ngenxa yokuthweswa isithsaba sobutshatsheli be-TotalEnergies CAF Under-20 Africa Cup of Nations, nokufaneka kwabo ukhuphiswano lwe-2025 U-20 Africa Cup of Nations (indebe yezizwe zase-Afrika yabadlali abaminyaka yobudala ingaphantsi kwama-20). •  I-Motorsport South Africa, ngokuthi ikwazi ukufumana ilungelo lokubamba umsitho omtsha we-World Rally-Raid Championships (i-W2RC), wona kungoku nje uza kuqhubeka eMzantsi Afrika ngowama-2025.•  U-Zoalize Jansen van Rensburg, ngokuthweswa isithsaba se-Miss World South Africa 2024. U-Zoalize uneminyaka yobudala eli-18 kwaye uza kumela eli lizwe kukhuphiswano lwama-72 lwe-Miss World Pageant 2025.•  Abo bawina kwiintlelo ngentlelo ze-SAICA South Africa in Australia Awards yokuqala. IWonga leGosa loLawulo eliyiNtloko  (i-CEO Award) liye kuManana Johnson ngenxa yokubonakalisa kwakhe intlaninge yezakhono kulwakhiwo loluntu, Ubuntu, ifuthe entlalweni nokubadakanya ulutsha.
2.  Amazwi ovelwano•  IKhabhinethi ivakalise amazwi ovelwano kuRhulumente nakubantu base-Democratic Republic of Congo emva kwesihelegu esehlele abebehamba ngesikhitshana sokuhamba kwi-Lake Kivu ngoMgqibelo, umhla wesi-5 kweyeDwarha 2024, nesithe sasuba imiphefumlo yabantu.
IKhabhinethi ivakalise amazwi ovelwano kusapho nezihlobo: •  Zika-Pastor Ray McCauley owaziwa kakhulu, umseki wecawe i-Rhema Bible Church nowayesakuba nguSihlalo weBhunga leSizwe leeNkolo ngeeNkolo zoMzantsi Afrika.•  zowayesakuba yiJaji Willem Heath – owayechophele i-Heath Commission neyayiphanda ngorhwaphilizo, ubuqhophololo nolawulo olugwenxa eMpuma Kapa, waphinda wakhokela iCandelo loPhando eliKhethekileyo - ukususela ngowe-1997 ukuya kowama-2001.•  Zika-Solomon Molokoane owaziwa kakhulu kuMculo weGospile, nobesaziwa ngegama laseqongeni elingu ‘Solly Moholo’, osinike inkuthazo, ukuphiliswa nokonwatyiswa ngomculo wakhe. •  zikaSiphiwe ‘General GTZ’ Sibisi, owayelilungu lokugqibela elalisaphila kwiqela le-Kwaito, i-Chiskop, eladlala indima ebaluleke kakhulu ekuphuhliseni umculo we-Kwaito kweli.
3.  ISaziso eSiya kuLuntu ngokuBanzia.  IKhabhinethi ihlaba ikhwelo kubo bonke abantu belizwe lethu ukuba basebenzise amanzi ngononophelo njengoko uMzantsi Afrika uselilizwe elimanzi anqongopheleyo kwaye kungokunje sisajongene nokunqongophala kwamanzi. Ngokukodwa, sibongoza abahlali base-Gauteng naKwaZulu-Natal, apho kusetyenziswa kungokunje inqanaba lokuqala (1) nelesibini (2) lezithintelo zokusetyenziswa kwamanzi, ngelithi mabathobele izithintelo ezimiselweyo.b.  Amanzi bubomi, wasebenzise ngenkathalo.
Ikhutshwe: liZiko lezoNxibelelwano nokuSasazwa koLwazi lukaRhulumente (i-GCIS)Imibuzo: Nksz Nomonde Mnukwa – IsiThethi seKhabhinethi esiliBambela Iselula: 083 653 7485"
"INgxelo yeNtlanganiso yeKhabhinethi yangoLwesithathu, umhla wama-23 kweyeDwarha neyangoLwesithathu, umhla wesi-6 kweyeNkanga 2024",13 Nov 2024,https://www.gov.za/news/cabinet-statements/statement-cabinet-meeting-23-october-and-6-november-2024-13-nov-2024,https://www.gov.za/xh/news/cabinet-statements/ingxelo-yentlanganiso-yekhabhinethi-yangolwesithathu-umhla-wama-23-0,"A.    Imiba enguNdaba-mlonyeni
1.    EzoKhuselo noKhuseleko1.1.    Ukugula kunye nokusweleka kwabantu okubangelwe kukutya1.1.1.    IKhabhinethi inikwe ingxelo ngokugula nokusweleka kwabantu okubangelwe kukutya kwiindawo ezahlukeneyo zeli lizwe. Le ngxaki iye yakhokelela ekubeni kusweleke abantwana baze abanye balaliswa ezibhedlele e-Gauteng, Mpumalanga, Mpuma Koloni, KwaZulu-Natal naseFreyistata.1.1.2.    UMongameli uza kuthetha neSizwe asixelele ngamanyathelo okungenelela athatyathwe ngurhulumente ukulwa le ngxaki.1.1.3.    Okwangoku, iSebe lezeMpilo licele iZiko leSizwe leziFo ezoSulelayo (i-NICD) ukuba lingenelele lilande ekhondweni lize liphonononge oyena nobangela wale tyhefu ifunyenwe ekutyeni lize licebise ukuba makuthathwe awaphi amanyathelo. 1.1.4.    ISebe leNtsebenziswano ngokuBambisana kunye neMicimbi yeMveli lixhaswa liSebe lokuPhuhliswa kwamaShishini amaNcinci kunye neKomiti yabaPhathiswa ejongene noLawulo lweeNtlekeleo lipapashe kwigazethi uYilo oluSetyenziswayo lwemiThetho kaMasipala yoQoqosho lwaseziLokishini eyenzelwe ukuncedisa oomasipala ukuba basengele ethungeni elinye futhi bonke balwele ukuseka uqoqosho lwasekuhlaleni oluza kuxhanyulwa ngumntu wonke ngolo hlobo kube lula ukulwa amashishini angekho mthethweni ezilokishini.1.1.5.    IKhabhinethi ithumele amazwi ovelwano kwiintsapho, izihlobo kunye nabanye abafundi ababefunda naba bantwana bathe basutywa kukufa kwaye inqwenelela nabo baleli ngandletyana-nye ezibhedlele ukuchacha ngokukhawuleza.1.2.    IDabi lokuLwa ulwaPhulo-mthetho1.2.1.    IKhabhinethi ikugxibha kabukhali ukugetyenywa ngolunya kukaNkosikazi Thenjiwe Eunice Nogcinile Mtirara koMkhulu eMqhekezweni, eMpuma Koloni kwaye ithi akuhlanga lungehliyo kubantwana begazi bakwaDlomo kunye neSizwe sabaThembu siphela. Ii-arhente zogcino-mthetho ziza kubabamba abenzi bobubi.1.2.2.    IKhabhinethi ikugxiba kabukhali nokudlwengulwa kwabafundi abahlanu nabo abathe baphangwa ngemipu kwaphaya eMqhekezweni.1.2.3.    I-NATJOINTS iyalele ukuba siliwe esi sihelegu sifuna ukuthatha unyawo solwaphulo-mthetho oluquka ukubulawa kwabantu eMpuma Koloni nokuba zonke ezi zigula-mkhuba kunye noongqondo-ngqondo abaziphembelelayo zibanjwe.1.2.4.    IKhabhinethi iliqhwabela izandla iphulo le-NATJOINTS (lokulwa imigodi engekho mthethweni kunye ne-operation vala-mgodi). ebelikhokelisa phambili ulwazi oluphandiweyo elikhokelele ekubanjweni kwabembi mgodi abangaphezulu kwe-1 000 kwimigodi eyavalwayo e-Orkney eMntla Ntshona ukususela ngala mpela-veki yomhla wesi-2 kweyeNkanga 2024.1.2.5.    IKhabhinethi iyawamkela amalinge aqhubayo okukhulisa inani lamapolisa njengokuba kutyalwe amapolisa angama-2 800 aphuma ekholejini kwizikhululo zamapolisa ezahlukeneyo. Amanye amapolisa ongezelelweyo angama-2 000 aza kugqiba uqeqesho lwawo kwezobupolisa ngeyoMnga woma-2024 aza kuthi ephuma nje ekholejini abe sele etyalwa kumaphulo ogcino-mthetho eeholide zokuphela konyaka.1.2.6.    IKhabhinethi ihlaba ikhwelo kubemi boMzantsi Afrika ukuba basebenzisane namapolisa kwidabi lokulwa ulwaphulo-mthetho ngokuxela kwabasemagunyeni izenzo zolwaphulo-mthetho besebenzisa le nombolo: 0800 10111 nale ye-National Extortion Hotline ithi: 080 091 1011 ukuxela imikhuba yokuhlawulisa ngenkani abantu imali yokukhuselwa.
2.    Imiba yeHlabathi2.1.    Sesibala iintsuku phambi kokuba uMzantsi Afrika uthathe isikhundla sokuba nguMongameli weQela laMazwe angama-20 (i-G20)2.1.1.    Sele kumbovu ukuba uMzantsi Afrika uthathe isikhundla sokuba nguMongameli we-G20 ukususela ngomhla woku-1 kweyoMnga 2024 ukuya kumhla wama-30 kweyeNkanga 2025 phantsi komxholo othi: “UBumbano, uLingwano noZinzo”.2.1.2.    INgqungquthela yeeNkokeli iza kubanjelwa e-JohannesburgRhawutini, e-Gauteng kwaye i-IMC isebenzisana namanye amaPhondo aza kusingatha iintlanganiso zabaPhathiswa kunye nezamaQela aChophela imiCimbi ethile. Siza kuphehlela inkqubo yoMzantsi Afrika ye-G20 ngomhla woku-1 kweyoMnga 2024.2.1.3.    UMzantsi Afrika uza kuthatha inxaxheba kule Ngqugquthela ye-G20 izayo, iza kuba ngomhla we-18 nowe-19 kweyeNkanga 2024 e-Rio de Janeiro, e-Brazil.
2.2.    INkundla yeHlabathi yezoBulungisa (i-ICJ)2.2.1.    IKhabhinethi ikwamkele ukungeniswa koXwebhu olunobuNgqina kwi-ICJ, olubonisa ukuba uRhulumente wase-Israel waphule isiVumelwano esiChasene nokuTshatyalaliswa kwaBantu ngokuthi iwaphule ngabom amasolotya esi siVumelwano nangokubulala abantu base-Palestine e-Gaza.2.2.2.    Olu xwebhu lobungqina lunamaphepha angaphezulu kwe-1300 – aquka ubungqina nezihlomelo – lunobungqina obubonisa izenzo zokutshabalalisa abantu ezenziwe yi-Israel kunye nokusilela kwayo ekuthinteleni umkhuba wokuntyontyela ukutshatyalaliswa kwabantu kunye nokohlwaya abo babangela futhi nabenza izenzo zokutshabalalisa abantu.2.2.3.    Ukungeniswa kolu xwebhu lobungqina kwenzeka ngexesha apho i-Israel ibulala abona bantu baninzi e-Gaza kwaye ifuna ukulandela kanye la ntshabalalo yase-Lebanon. Olu xwebhu lobungqina lukhumbuza amazwe ehlabathi ngenyhikityha yokubulawa kwabantu base-Palestine kunye nokuba kufuneka kubanjiswane kupheliswe le ntlungu. Ukungeniswa kolu xwebhu kwenzeka futhi kanye emva kwesigqibo seZizwe eziManyeneyo sokugxibha amanyathelo karhulumente wase-Israel okungcungcuthekisa abantu base-Palestine.
2.3.    Ukukhula koLawulo lweNtando yesiNinzi kwiHlabathi2.3.1.    IKhabhinethi ithumela amazwi okuvuyisana kurhulumente kunye nabantu be-Republic yase-Botswana, base-Mozambique kunye nabase-United States (e-US) ngokubamba unyulo olube yimpumelelo kutshanje. 2.3.2.    IKhabhinethi uiwaqhwabela izandla amaqela aphantsi kwe-Umbrella for Democratic Change e-Botswana ngempumelelo yawo phantsi koMongameli ongekabekwa uDuma Boko kwaye iyakwamkela nokuqulunqwa kwezicwangciso zokulungiselela utshintsho ukusuka kulo mbuso uphetheyo ngoku kunye nalo uza kungena kaMongameli ongekaBekwa, uDuma Boko. 2.3.3.    IKhabhinethi ithumela amazwi okuvuyisana kuMongameli ongekaBekwa u-Danile Chapo kunye neqela lakhe, i-FRELIMO, ngokuphumelela unyulo oluyimbali olubanjwe emva kweminyaka engama-32 kwatyikitywa isiVumelwano esiBanzi soXolo, esaphelisa imfazwe yekhaya saze sangenisa ulawulo lwentando yesininzi oluphantsi kwamaqela ahlukeneyo e-Mozambique. Ziyaxhalabisa ezi zixholo-xholo ziqhubayo emva konyulo, ke ngoko iKhabhinethi imemelela ukuba amaqela anezikhalazo asebenzise amaqonga omthetho ukusombulula ezi zinto zinxulumene nonyulo zibangela iimbambano kwaye aqhubeleke nokusimelela ngolwa xolo lwalumiselwe sisiVumelwano sase-Maputo soXolo noXolelwaniso lweSizwe.2.3.4.    IKhabhinethi ithumela amazwi okuvuyisana nakuMongameli ongekaBekwa, u-Donald Trump kulandela unyulo lwase-US obelubanjwe ngomhla wesi-5 kweyeNkanga 2024. UMzantsi Afrika uyazibophelela ekusebenzisaneni kakhulu ngoMongameli ongekaBekwa u-Donald Trump kwezi nyanga zingama-12 zizayo xa uMongameli Cyril Ramaphosa eza kuthatha isikhundla sokuba nguMongameli we-G20 ngomhla woku-1 kweyoMnga 2024.
3    Imiba yezoRhwebo3.1    IziPhumo zoTyelelo lwasebuRhulumenteni kunye nokuthatha inxaxheba kwiNdibano yeNtsebenziswano ye-China ne-Afrika (i-FOCAC)3.1.1    IKhabhinethi inikwe ingxelo ngeziphumo zoTyelelo lwasebuRhulumenteni olube yimpumelelo lwakutsha nje obelusiya e-People’s Republic of China kunye nakwintlanganiso ye-FOCAC ibise-Beijing, e-China ukususela ngomhla wesi-2 ukuya kowesi-6 kweyoMsintsi. IKhabhinethi iqaphele ezi ziphumo zingundoqo zilandelayo zoMzantsi Afrika: 3.1.2    Isivumelwano sokutshintsha indlela oluqhuba ngayo urhwebo lube lolugxile ngamandla kwiimveliso ezinexabiso, ingakumbi isivumelwano sokunika ilizwe lase-China uluhlu lweemveliso ezinengeniso ezili-100 zoMzantsi Afrika i-China eza kuziquka kwezo iza kuzithenga eMzantsi Afrika. 3.1.3    Ukongeza, uMzantsi Afrika utyikitye isivumelwano sentsebenziswano ne-China kumacandelo orhwebo anxulumene nokuphungulwa kwesisi esiyingozi kokusingqongileyo, ukuqalisa ubuxhaka-xhaka bale mihla, kunye nelezothutho nokuthuthwa kwemithwalo. Esi sivumelwanao sentsebenziswano siza kuvula indlela yokukhuthaza utyalo-mali kwizithuthi zombane, ukuveliswa kweebhetri, ugcino lombane ohlaziyekayo, kwakunye nakwiMimandla yezoQoqosho eKhethekileyo kunye neMimandla yoPhuhliso lwamaShishini eza kuchongwa.3.1.4    Abatyali-zimali abakhulu e-Shenzhen nase-Beijing babonise umdla ekwandiseni umthamo wabo wotyalo-mali okanye ukwakha iinkampani ezintsha eMzantsi Afrika. 3.1.5    Ngethuba leNdibano yezoShishino, iziVumelwano zokuQondana (ii-MoU) ezithandathu zityikityiwe ezenzelwe ukukhuthaza intsebenziswano phakathi kweenkampani zase-China nezoMzantsi Afrika kunye namaZiko eziMali ezoPhuhliso ukuqinisa intsebenziswano yokukhuthaza uphuhliso lwamashishini eMzantsi Afrika, ukukhuthaza intsebenziswano ngezobuchwepheshe ukuze kuqiniswe amalinge okuphungula umthamo wesisi esiyingozi kokusingqongileyo esikhutshwa ngamacandelo angundoqo namanye amashishini arhwebayo oMzantsi Afrika kunye nokukhuthaza utyalo-mali kwicandelo lezombane ohlaziyekayo.  3.1.6    Ezi zivumelwano zityikitywe ngoorhulumente kunye naezinkampani zabucala ziza kuba negalelo ekukhuliseni utyalo-mali ngokukhawuleza oluxhasa amaphulo okutshintshela kwiimveliso ezinganaebungozi kokusingqongile nezikhupha isisi esincinci esiyingozi kokusingqongileyo kwaye olukhuthaza ubuchule bokuyila kwimiba yezoshishini futhi zibizele utyalo-mali kwimiMandla yezoQoqosho eKhethekileyo kunye namaZiko amaShishini.
4    EzoQoqosho
4.1    INtetho yoMgaqo-nkqubo woHlahlo Lwabiwo-mali lwesiGaba esiPhakathi (i-MTBPS)
4.1.1    IKhabhinethi iyayamkela i-MTBPS yowama-2024, ezalisekisa izithembiso zikaRhulumente woBumbano kaZwelonke zokulwela uhlumo loqoqosho olukhawulezayo, oluquka wonke umntu noluzinzileyo, kunye nokudala isizwe esisekelwe kubulungisa nesinolingwano ngokulwa indlala, ukungalingani kunye nentswela-misebenzi.4.1.2    Uzinzo kwizimali zombuso ngokulawula ngobunono inkcitho netyala likarhulumente kuza kuqinisekisa ukuba ilizwe lakuthi lingakwazi ukukhwezela uhlumo loqoqosho ngeli thuba liqinisekisa ukuba abo bangathathi ntweni kwizwe lakuthi bayaqhuba nokufumana inkxaso ngeenkqubo zezibonenelelo zezentlalo. 4.1.3    IKhabhinethi iyazixhasa iinkqubo ezine zokuphucula uqoqosho ngokuzisa uzinzo kuqoqosho olukhulu, ukuqalisa iinkqubo zokuzisa iinguqu, ukuxhobisa urhulumente ngezakhono kunye nokunyusa umthamo wotyalo-mali olugalelwa kwiziseko ezingundoqo zikarhulumete. Futhi eli lizwe lisendleleni yokuzikhupha kuluhlu lwe-Financial Action Task Force (i-FATF) lamazwe anebatha kwindlela alawula ngayo izimali, kuba sele lizilungisile izinto ezili-16 kwezingama- 22 ekwakuthiwe mazilungiswe phambi kokuza kuhlolwa kwakhona yi-FATF ngowama-2025.4.1.4    I-MTBPS iyinxalenye yenkqubo yesizwe evulelekileyo nephendulayo yohlahlo lwabiwo-mali evumela ukuba kwenziwe izicwangciso zezimali zesigaba esiphakathi neside ngezimali zesizwe. Ikwanika abemi boMzantsi Afrika ithuba lokuba babuze imibuzo kumasebe kunye namaqumrhu karhulumente ngenkcitho kwaye inika nabatyali-zimali isiqinisekiso sokuba uqoqosho lweli luphantsi kolawulo olululo.
4.2    EzoKhenketho4.2.1    Ukuphehlelelwa kwePhulo loKhenketho lwaseHlotyeni kukhuthaza abemi boMzantsi Afrika kunye nabakhenkethi abaphuma mbombo zone zehlabathi ukuba batyelele iindawo zokhenketho ezingadumanga kakhulu ezikuwo olithoba amaphondo eli lizwe. 4.2.2    IPhulo le-Gimme Summer – Sho’t Left liza kunika ingcaciso ngeendawo zolonwabo nokhenketho ukuze abemi boMzantsi Afrika bazazi futhi bakwazi ukuzindwendwela bazibonele ngokwabo.4.2.3    Ngelinge lokuphucula icandelo lezokhenketho, iKhabhinethi ikwamkele ukupapashwa kwigazethi kwe-Trusted Tour Operator Scheme (i-TTOS), eyenza lula umsebenzi wokufaka izicelo ze-visa kumaqela amakhulu abakhenkethi avela e-China nase-India. 4.2.4    Eli phulo lenzelwe ukulungisa iingxaki yabasebenzi abangonelanga kwi-ofisi zozakuzo zeli ezikumazwe angaphandle kunye nokutsalela kweli lizwe abakhenkethi abasuka e-China, abenza i-1.8% yabo bonke abakhenkethi behlabathi abangena eMzantsi Afrika, nase-India, bona abenza i-3.9%.4.2.5    Iinkampani zezokhenketho ezinomdla zingayinxalenye ye-TTOS ngokuthi zingene kule webhusayithi: https://touroperator.dha.gov.za:8443 okanye kule: www.dha.gov.za.&nbsp;4.2.6    Ukongeza, inkqubo ye-eVisa yeli lizwe sele iqalisile kumazwe angama-34 ukwenzela ukuvumela abakhenkethi abavela kuloo mazwe ukuba bafake izicelo ze-visa yokungena eMzantsi Afrika nge-intanethi bengakhanga baye kwii-ofisi zezozakuzo zeli.
5    Imiba yezaManzi5.1    Amanyathelo ethutyana okunikezela ngamanzi e-Hammanskraal5.1.1    IKhabhinethi ifumene yaze yaqwalasela ingxelo malunga nomsebenzi osele wenziwe liSebe lezaManzi noGutyulo kumalinge okubonelela ngamanzi isiXeko sase-Tshwane ukusenzela ukuba sikwazi ukunikezela ngamanzi kubantu base-Hammanskraal okwethutyana. 5.1.2    Ezi ngxaki zamanzi ziqhubayo zithwaxa i-Hammanskraal neendawo ezikufutshane ziyaqhubeleka nokuphazamisa iimpilo zabantu kuquka nokunikezelwa kweenkonzo zezempilo kwizibhedlela ezikufutshane ezifana ne-Jubilee Hospital.5.1.3    IsiXeko sase-Tshwane siqalise ngephulo elixabisa imali ezizigidi zeerandi ezingama-278 zokulungisa iziko lokucoca amanzi ebelingasebenzi ngaphambili, i-Rooiwal Wastewater Treatment Works (i-WWTW). 5.1.4    Kulindeleke ukuba iphulo lokuphucula i-Rooiwal WWTW liza kutyabula imali ezibhiliyoni ezimbini zeerandi. IKhabhinethi ixelelwe ukuba ile mali isiXeko saseTshwane siza kuyikhupha kwingeniso, ngokuboleka okanye kwisabelo sayo se-Urban Settlement Development Grant esisuka kwiSebe lezokuHlaliswa koLuntu. 5.1.5    Ngowama-2023, iSebe lezaManzi noGutyulo layalela i-Magalies Water ukuba ingenelele ngokukhawuleza ngokoMthetho weeNkonzo zaManzi, wowe-1997 (uMthetho 108 wowe-1997), ize iyile futhi yakhe iziko elitsha lokucoca amanzi e-Klipdrift Water Treatment Works cebu kuhle ne-Hammanskraal. Oku kuza kunceda ukuphungula ezi ngxaki zamanzi futhi kuzisombulule. Eli ziko lokucoca amanzi longezelelekileyo liza kugalela amanzi kwamanye amadama esiXeko okugcina amanzi ngeenjongo zokuqinisekisa ukuba kukho amanzi oneleyo acocekileyo aselwayo e-Hammanskraal.5.1.6    Urhulumente ucela abantu base-Hammanskraal neendawo ezingqongileyo ukuba banyamezele ngoku lo msebenzi usaqhubayo. Isigaba sokuqala kulindeleke ukuba sigqitywe ngomhla we-15 kweyeNkanga 2024. Oku kuza kunika isiXeko sase-Tshwane ithuba lokuba sikwazi ukunikezela ngamanzi aselwayo kwiindawo ezithile e-Hammanskraal.
5.2    Amatyala oomasipala kwiibhodi zamanzi5.2.1    IKhabhinethi ifumene ingxelo ngeza kutsha nje malunga namatyala angekabhatalwa kwiibhodi zamanzi, anyukayo futhi nazakuphela sele engahlawuleki, ebemi kwimali ezibhiliyoni ezingama-23 zeerandi ngomhla wama-31 kweyeThupha 2024. Eli tyala liza kubeka emngciphekweni izimali zeebhodi zamanzi kunye necandelo lezamanzi liphela. UMphathiswa wezaManzi noGutyulo u-Pemmy Majodina ebesanda kudibana noomasipala abaliqela abanale ngxaki baze bamthembisa ukuba baza kuhlawula kungekudala. 5.2.2    IKhabhinethi yayivumile ngaphambili ukuseka iKomiti yabaPhathiswa (i-IMC) eza kuncedisa kwenziwe utshintsho koomasipala abaneengxaki. Le IMC iza kuwukhokelisa phambili umba wokulungisa le ngxaki yamatyala oomasipala kwiibhodi zamanzi, ingakumbi abo basecicini lokubhanga.
5.3    UkuCinya kwaManzi e-Gauteng5.3.1    IKhabhinethi ixelelwe ngenqanaba 1 lokucinywa kwamanzi eliqhubayo e-Gauteng ngenxa yokunyuka komthamo wamanzi asetyenziswayo obangelwe kukunyuka kwamanani abantu, ukutsala amanzi ngokungekho mthethweni, ukuvuza kwawo kunye nokuwasebenzisa gwenxa. 5.3.2    Umyinge womthamo wamanzi asetyenziswa ngumntu emnye ngosuku zilitha ezingama-279 xa kuthelekiswa nowehlabathi weelitha ezili-173 ngosuku, umntu emnye. Nangona oomasipala abambaxa base-Gauteng becinyelwa amanzi ngokwenqanaba 1, akukho malinge abonakalayo okuqinisekisa ukuba aba masipala bayayithobela ngenene imiqathango yokusetyenziswa kwamanzi ngokweli nqanaba.  5.3.3    UMphathiswa wezaManzi noGutyulo kunye neNkulumbuso yase-Gauteng bacele oomasipala ukuba bamisele inqanaba 2 lokucinywa kwamanzi lona ke eliza kukhatshwa yimidliwo kwabo bathe abayilandela imiqathango yeli nqanaba.
5.4    Ukusekwa kweKomiti yeSizwe yokuLwa iiNgxaki zaManzi5.4.1    IKhabhinethi isixhasile isigqibo sikaMongameli sokufaka isandla kulo msebenzi wenziwa nguSekela-Mongameli ngoku ngokunyusela ezi ngxaki zamanzi kwinqanaba elingasentla ngokuthi aseke iKomiti yeSizwe yokuLwa iiNgxaki zaManzi yona eza kuthi iqulunqe isicwangciso sezamanzi sokusebenza ize iqeshe neengcali zamanzi ukuze kungenelwe kule ngxaki yambethe oomasipala beli lizwe.
6    EzeNtlalo
6.1    UkuTyikitywa koMthetho-siHlomelo oYilwayo woQhawulo-mtshato ube nguMthetho ogcweleyo6.1.1    IKhabhinethi iyamkele into eyimbali yokukhutshwa kwezatifiketi zomtshato ezingama-33 zabantu abanenkolo yobuSilamsi liSebe leMicimbi yeKhaya kulandela ukutyikitywa nguMongameli koMthetho-siHlomelo oYilwayo woQhawulo-mtshato ube ngumthetho ngoCanzibe kulo nyaka. Lo Mthetho uYilwayo wenze izilungiso kuMthetho woQhawulo-mtshato, wowe-1979 (uMthetho 70 wowe-1979) ukuze uhloniphe imitshato yabantu abanenkolo yobuSilamsi futhi ukhusele amanina anenkolo yobuSilamsi kunye nabantwana xa lo mitshato ithe yaphela. 6.1.2    Olu tshintsho bekudala lilindilwe lubonisa ukuzibophelela kwezwe lakuthi ekuqinisekiseni ukuba likhuselwe ilungelo lokulingana, lesidima, lokuxhamla ubulungisa lamanina nabantwana abanenkolo yobuSilamsi kwakunye nezinye izinto ezibalulekileyo kubo njengoko kucacisiwe kuMgaqo-siseko weRiphabhlikhi yoMzantsi Afrika, wowe-1996.6.1.3    Oku kuza kuncedisa kumaphulo okubethelela ukuhlalisana ngoxolo ekuhlaleni, ukwakha isizwe kunye nokuqinisekisa ukuba sibantu banye kwakunye nokuhlonipha izithethe zamasiko neenkolo ezahlukeneyo.
B.    IziGqibo zeKhabhinethi1.    IziGqibo zeNtlanganiso yeKhabhinethi yangoLwesithathu, umhla wama-23 kweyeDwarha 2024.
1.1.    UNyulo looRhulumente beeNgingqi lowama-20261.1.1.    IKhabhinethi ikuvumile ukumiselwa kweeKomiti yabaPhathiswa (i-IMC) eza kubeka iliso kumalungiselelo oNyulo looRhulumente beNgingqi lowama-2026/27.1.1.2.    Njengoko unyulo loomasipala lwangaphambili lwalibanjwe ngomhla woku-1 kweyeNkanga 2021, oluzayo lona luza kubanjwa ngomhla wesi-2 kweyeNkanga 2026 nangomhla woku-1 kweyoMdumba 2027. Le Komiti iza kukhokelwa nguMphathiswa woLawulo lweNtsebenziswano neMicimbi yeMveli kwaye iza kwakhiwa ngamasebe karhulumente abalulekileyo kumalungiselelo okuqinisekisa ukuba kubanjwa unyulo oluyimpumelelo.
1.1.3.    IKhabhinethi iyiqwalasele yaze yayivuma inkqubo yokubala inani loocebo ngokweCandelo 20 (1) (a) loMthetho wamaQumrhu angooMasipala.1.1.4.    UNyulo looMasipala lowama-2026 iza kuba lolwesithandathu ukususela oko eli lathi lafumana inkululeko ngowe-1994. I-IMC iza kusebenzisana ne-IEC kunye namanye amaqumrhu afanelekileyo ngeenjongo zokuqinisekisa ukuba le ndlela iya kunyulo loomasipala ayinamagingxi-gingxi futhi inoxolo.
2.    ImiThetho eYilwayo2.1.    UMthetho-siHlomelo oYilwayo wesiCwangciso-sikhokelo sobuDlelwane Phakathi sokuSebenzisana kooRhulumente, wowama-2024.2.1.1.    IKhabhinethi ikuvumile ukupapashwa koMthetho-siHlomelo oYilwayo wesiCwangciso-sikhokelo sobuDlelwane Phakathi kooRhulumente, wowama-2024 ukuze uluntu luhlomle. Lo Mthetho uYilwayo ufuna ukwenza izilungiso kuMthetho wesiCwangciso sobuDlelwano Phakathi kooRhulumente (uMthetho 13 wowama-2005), ukuqinisekisa ukuba amaqoqo ahlukeneyo karhulumente asebenzisana ngokubambisana. 2.1.2.    Ezi zihlomelo ziza kwenza izilungiso kwamanye amacandelo alo Mthetho aphelelwe lixesha kwaye ziza kuqinisekisa ukuba amaqoqo amathathu karhulumente ayasebenzisana ukuze kuphuculwe indlela ezihanjiswa ngayo iinkonzo eziluncedo ebantwini.2.1.3.    ISahluko sesi-3 soMgaqo-siseko sifuna ukuba onke amaqoqo karhulumente asebenzisane ngokuthembana nangomoya omhle ngokuthi kubekho ubudlelwano obushushu nobemvano phakathi kwabo kunye nokuxhasana. Ke ngoko, lo Mthetho-siHlomelo uYilwayo wobuDlelwane Phakathi kooRhulumente uza kukhokela umsebenzi wokulungelelanisa amalinge okuphumeza imigaqo-nkqubo kunye nemithetho karhulumente, ukuhanjiswa kweenkonzo, unokubeka iliso kumaphulo okufezekisa imigaqo-nkqubo. Ezi zilungiso zenziwe kulo mthetho ziza kuxhasa neNkqubo yoPhuhliso eKhokelwa ziziThili nayo eyaqulunqelwa ukuphucula nokuqinisa ubudlelwano phakathi kwamaqoqo karhulumente.
3.    IziGqibo zeNtlanganiso yeKhabhinethi yangoLwesithathu, umhla we-ama-623 kweyeNkangaDwarha 2024.
3.1.    IPhulo leeNtsuku ezili-16 zobuTshantliziyo obuchasene nobuNdlobongela obuSekelwe kwiSini Nokubulawa kwamaNina (i-GBVF)3.1.1.    IKhabhinethi iyivumile le ndlela isekelwe kwizimvo iza kulandelwa liPhulo leeNtsuku ezili-16 zobuTshantliziyo obuchasene ne-GBVF, phantsi komxholo othi: “ImiNyaka engama-30 yokuKhokelisa amaNyathelo eNtsebenziswano okuLwa ubuNdlobongela obeNziwa kumaNina naBantwana” ogxininisa ukubaluleka kokubandakanyeka kwesizwe sonke kwidabi lokulwa i-GBVF kunye nokubaluleka kokunika uxanduva kumacandelo esizwe onke.3.1.2.    Lo nyaka uphawula isikhumbuzo sama-26 sokuthatha inxaxheba koMzantsi Afrika kwiPhulo leeNtsuku ezingama-16 zobuTshantliziyo obuChasene nobuNdlobongela Obenziwa kumaNina naBantwana, eliza kuphehlelelwa ngomhla wama-25 kweyeNkanga 2024 e-Royal Bafokeng Stadium eMntla Ntshona.3.1.3.    Oku kuxhasa iphulo lehlabathi eliza kuqhuba ukususela ngomhla wama-25 kweyeNkanga (uSuku lweHlabathi lokuPhelisa ubuNdlobongela oBenziwa kumaNina) ukuya kowe-10 kweyoMnga (uSuku lweHlabathi lamaLungelo oLuntu). Iphulo lalo nyaka liza kuqhubeleka nokugxila kakhulu kwezi zinto zinguyena nobangela we-GBVF ngeli thuba liza kukhuthaza ukuba amadoda asebenzise ubunganga bawo ngendlela eyakhayo kunye nolingwano ngokwesini ngaxeshanye kube kudalelwa amanina nabantwana amathuba ezoqoqosho. 3.1.4.    Nangona bengaphezulu kwe-1 000 abantu ababanjelwe i-GBVF phakathi komhla woku-1 kuTshazimpunzi kunye nowama-31 kweyoMsintsi 2024, kusekuninzi ekufuneka sikwenze njengesizwe ukulwa esi sihelegu kwizwe lakuthi.
3.2.    INyanga yokuFundisa ngamaLungelo abaKhubazekileyo (i-DRAM) yowama-20243.2.1.    IKhabhinethi iwuvumile umongo womxholo we-DRAM yowama-2024 kunye noSuku lweSizwe lwaBantu abaKhubazekileyo, eqala ngomhla wesi-3 kweyeNkanga ukuya kowesi-3 kweyoMnga. Umxholo walo nyaka uthi: “Ukubhiyozela imiNyaka engama-30 yoLawulo lweNtando yesiNinizi; ukwakha isizwe esibaqukayo abantu abakhubazekileyo”.3.2.2.    Lo mxholo ugxininisa ukubaluleka kokufundisa uluntu ngemingeni abajamelene nayo abantu abakhubazekileyo, ukulwela kunye nokukhusela isidima sabo kunye nokubanceda baxhamle amalungelo wabo akuMgaqo-siseko.3.2.3.    Ukususa le miqobo ikhoyo ithintela abantu abakhubazekileyo kuquka ukudala iimeko ezinezixhobo ezifanelekileyo, ezingazikuphela sithubeni kunye nezikhuselekileyo ezenzelwe bona, kunye nokuqonda ukuba ayizizo zonke iintlobo zokukhubazeka ezibonakalayo. Le mibhiyozo iza kuqhuba inyanga yonke iza kufundisa uluntu ize ibonise nomsebenzi osele wenziwe leli lizwe kumalinge okukhusela abantu abakhubazekileyo.3.2.4.    Urhulumente uyasibongoza sonke ukuba sisebenzisane njengamaqabane ekwakheni ikamva elizinzileyo nelingababukuliyo abantu abakhubazekileyo.
3.3.    UMgaqo-nkqubo wyokuThintela nokuNyanga iziFo eziBangelwa kukuSebenzisa iziYobisi3.3.1.    IKhabhinethi iwamkele uMgaqo-nkqubo wokuThintela nokuNyanga iziFo eziBangelwa kukuSebenzisa iziYobisi, ofuna ukunika isikhokelo esigcweleyo sokulwa iingxaki ezibangelwa kukusetyenziswa gwenxa kobutywala kunye neziyobisi abajamelene nazo abantu bakuthi.3.3.2.    Lo mgaqo-nkqubo uxabangela amanye amanyathelo okungenelela akhoyo afana nesiCwangciso esinguNdoqo seSizwe seziYobisi esaqaliswa ukusetyenziswa phakathi kowama-2013 nowama-2017, kwaye usabela kanye kwizikroba ezakhonjwa kuMthetho wokuThintela nokuNyanga iNgxaki yokuSetyenziswa Gwenxa kweziYobisi, wowama-2008 (uMthetho 70 wowama-2008).3.3.3.    Lo mgaqo-nkqubo uphakamisa ukuba kubekho iinkqubo zoluntu zokuthintela ezilungisa kanye ezi ngxaki zizalwa kukusetyenziswa gwenxa kweziyobisi. Lo mgaqo-nkqubo usekelwe kwinkqubo ezintathu: Eyokuphungula inani labantu abasebenzisa iziyobisi – yona eneenjongo zokuthintela ukuba abantu baqalise ukusebenzisa iziyobiso gwenxa okanye baxhomekeke kuzo; eyokuPhungula inani leendawo ezithengisa iziyobisi – yona eneenjongo zokwenza kungabilula ukufumana iziyobisi ize ibe yinkqubo yokuPhungula umonakalo owenziwa ziziyobisi – yona equka ukunyanga izifo kunye nezinye izinto ezifana nazo ezibangelwa kukusetyenziswa gwenxa kweziyobisi. Eyona nto kugxilwe kuyo kukuphungula umonakalo owenzeka ebantwini nakwiindawo esihlala kuzolo ubangelwa kukusetyenziswa gwenxa kweziyobisi. Oku kungenzeka ngokuthi kusetyenziswe ukuthintela, ukungenelela kwangethuba, ukunyanga kunye namanye amanyathelo afana nala, ukunakelela abantu asele benyangiwe bephumile kwiziyobisi kunye nokubabuyisela ngokugcweleyo batsho babe yinxalenye yoluntu.3.3.4.    Lo mgaqo-nkqubo upapashwe kwiwebhusayithi yeSebe loPhuhliso loLuntu ethi: www.dsd.gov.za.
4.    Ezakutsha nje eziya kwiKhabhinethi4.1.    IMeko yezeMigodi eMzantsi Afrika
4.1.1.    IKhabhinethi inikwe ingxelo engeMeko yeCandelo lezeMigodi, esekelwe kuphando obeluqhutywe ngu-Mintek.4.1.2.    Le ngxelo inika iinkcukacha ezigcweleyo nezinolwazi olutsha ngezinto ezintsha ezenzekayo kurhwebo ngezimbiwa kwihlabathi, ezintsha ngokuveliswa kwezimbiwa eMzantsi Afrika, igalelo lecandelo lemigodi kwimveliso yesizwe iyonke (i-GDP), utyalo-mali kunye namalinge okudala imisebenzi.4.1.3.    Le ngxelo ingumthombo wolwazi otyebe kunene obonisa imiqoqo ethintela uphuhliso kwicandelo lezemigodi, elidlala indima emandla kuhlumo loqoqosho loMzantsi Afrika.4.1.4.    Le ngxelo yeMeko yeCandelo lezeMigodi iza kunceda icandelo lezemigodi leli lizwe ukuba lizilungiselele futhi lixhaphaze la mathuba eza nokunyuka korhwebo ngezimbiwa ngokuthi inike iinkcukacha ezizeleleyo malunga neentlobo ezahlukeneyo zezimbiwa.
4.2.    INgxelo yesiGaba IV yePhulo likaMongameli lokuQesha uLutsha kwicandelo lemfundo esisiseko elibizwa ngokuba liPhulo leNgqesho kwiMfundo esisiSeko (i-BEEI)4.2.1.    IKhabhinethi inikwe ingxelo ngezinto eziyimpumelelo ezenziwe yi-BEEI, iphulo elikhulu likarhulumente lokuqesha abantu abatsha abangaphangeliyo abaneminyaka yobudala ephakathi kweli-18 nengama-35. Eli phulo likwafuna nokuncedisa kule ngxaki yabantu abatsha abaninzi abangaphangeliyo eMzantsi Afrika.4.2.2.    Ukususela oko yaqalayo ngeyoMnga 2020, i-BEEI sele idale izithuba zemisebenzi ezimalunga nesigidi esiyi-1.1 eziye ebantwini abatsha abaneminyaka yobudala ephakathi kweli-18 nengama-35. Eli phulo lincede nelizwe ukuba likwazi ukulungisa nokuphekuza umonakalo owenziwa kuqoqosho ngubhubhane we-COVID-19, njengenxalenye yenkqubo ebanzi karhulumente yokuvuselela uqoqosho.4.2.3.    I-BEEI iqeshe abantu abatsha abangama-240 342 ezikolweni njengabancedisi bemfundo kunye nabancedisi abenza imisebenzi eyahlukeneyo. Aba bafundi bebeqeshiwe bebehlawulwa isibonelelo esingama-4 000 eerandi ngenyanga. IKhabhinethi isivumile isiphakamiso seSebe leMfundo esisiSeko sokuba iqhubeleke le iNkqubo yokuQeshwa koLutsha kwiMfundo esisiSeko ngonyaka-mali wama-2024/25.
5.    Izikhundla
Zonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.
1.    Mnu Neville Matjie njenge-CEO ye-Brand South Africa2.    Ukuqeshwa kukaNks Khetha-okuhle Vincentia Rantao njengomlawuli ongeyonxalenye yesigqeba solawulo kwiBhodi ye-Land Bank. 3.    Ukuqeshwa kwiQumrhu loLawulo lwe-CCMA(a)    Gq September Cornelia Carol (uSihlalo oziMeleyo)(b)    Nks Riefdah Ajam (Imibutho yabaSebenzi) (c)    Mnu Solly Phetoe(d)    Mnu Wiseman Dinwa;(e)    Mnu Sifiso Lukhele (ImiButho yamaShishini);(f)    Mnu Kaizer Moyane;(g)    Nks Siobhan Leyden;(h)    Nks Unathi Ramabulana (omele uMbuso);(i)    Nks Ntsoaki Mamashela; kunye (j)    noMnu Lucky Charles Mohalaba
6.    Imisitho ezayo
6.1.    IPhulo leeNtsuku ezili-16 zobuTshantliziyo
6.1.1.    IPhulo leeNtsuku ezili-16 zobuTshantliziyo obuChasene nobuNdlobongela obeNziwa kumaNina nabantwana ziza kuphehlelelwa ngomhla wama-25 kweyeNkanga 2024  e-Royal Bafokeng Stadium eMntla Ntshona phantsi komxholo othi: “ImiNyaka engama-30 yokuKhokelisa amaNyathelo eNtsebenziswano okuLwa ubuNdlobongela obeNziwa kumaNina naBantwana”.
6.2.    IPalamente ye-Afrika (i-PAP)
6.2.1.    ISeshoni eQhelekileyo yesiNe yePalamenyte yesiThandathu ye-PAP, eyindlu yowiso-mthetho yeli lizwekazi enabameli abaphuma kuwo onke amazwe ase-Afrika, iyaqhuba ukususela ngomhla wesi-4 ukuya kowe-15 kweyeNkanga 2024.6.2.2.    Ngethuba lezi seshoni, iingxelo zeendibano zeekomiti ezahlukeneyo ziza kuthiwa thaca kunye nezindululo eziza kungeniswa kwiNgqungquthela yeeNtloko zemiBuso nooRhulumente base-Afrika ezingemigaqo-nkqubo kunye nemithetho ehambisanayo yeli lizwekazi.6.2.3.    I-GCIS iza kubeka iliso kumba wokuphumeza izicwangciso zezonxibelelwano nezeentlanganisela, kwaye iingxelo malunga nalo msebenzi ziza kunikwa iKhabhinethi rhoqo ngenyanga njengenxalenye yengxelo yeMiba enguNdaba-mlonyeni.
7.    ImiYalezo
7.1.    Amazwi okuvuyisana      IKhabhinethi ithumela amazwi okuvuyisana kunye neminqweno emihle:
•    kuMphathiswa wezangaPhandle wase-Ghana u-Shirley Ayorkor Botchwey ngokonyulwa njengoNobhala-Jikelele woMbutho wamaZwe ayesakuba ngamaThanga. UNks Botchwey uza kuthatha iintambo zokulawula lo mbutho wamazwe angama-56 ngomhla woku-1 kuTshazimpunzi 2025, apho eza kuqhuba iminyaka emine esesihlalweni. •    kwiqela labafundi abahlanu baseMzantsi Afrika, abathwese izidanga ze-Masters in Maritime Affairs yi-World Maritime University e-Sweden. IziFundo zabo zixhaswe ngemali liQumrhu leMfundo noQeqesho leCandelo lezoThutho, elilelinye lamaqumrhu emfundo noqeqesho amacandelo ahlukeneyo agunyaziswe ukuba makaququzelele amaphulo okuphuhlisa izakhono kunye noqeqesho.•    Kwi-Banyana Banyana, iQela leSizwe loMzantsi Afrika lamaNina leBhola eKhatywayo ngokufikelela kumdlalo wamanqam kuKhuphiswano lamaNina le-COSAFA. Eli qela lisizwe sakuthi libethwe yi-Zambia kwiipenalthi.•    iindadi zoMzantsi Afrika u-Chad Le Clos ngokuphumelela igolide kwi-200m butterfly yamadoda kunye no-Pieter Coetzee ngokuphumelela igolide kwi-100m kuye ne-200m backstroke kwakunye nesilivere kwi-50m backstroke kwiNdebe yeHlabathi yowama-2024 ye-World Aquatics Swimming ebanjelwe e-Singapore.
7.2.    Amazwi ovelwano
IKhabhinethi ithumela amazwi ovelwano kwizihlobo neentsapho:
•    zikaNjing Noel Chabani Manganyi (obeneminyaka yobudala engama-84), obesisifundiswa esihlonitshwe jikelele, ingcali yezophando, neyezengqondo kunye nomsebenzi karhulumente.
Imibuzo: Nks Nomonde Mnukwa – IsiThethi sikaRhulumente esiliBambelaIselula: 083 653 7485"
"INgxelo yeNtlanganiso yeKhabhinethi yangoLwesithathu, umhla wama-26 kweyoMdumba 2025",27 Feb 2025,https://www.gov.za/news/cabinet-statements/statement-cabinet-meeting-26-february,https://www.gov.za/xh/news/cabinet-statements/statement-cabinet-meeting-26-february,"A.    Imiba enguNdaba-mlonyeni
1.    EzobuDlelwane naMazwe ngaMazwe
1.1.    UMzantsi Afrika njengoMongameli weQela laMazwe angama-20 (i-G20)
1.1.1.    Ixesha lokubamba isikhundla sokuba nguMongameli we-G20 koMzantsi Afrika phantsi komxholo othi: “UBambiswano, uLingwano noZinzo” liqale ngokuqukunjelwa ngempumelelo kwentlanganiso yabaPhathiswa bezangaPhandle be-G20 bokuQala eRhawutini ukususela ngomhla wama-20 ukuya kowama-21 kweyoMdumba 2025 kunye nentlanganiso yabaPhathiswa bezeziMali kunye neeRhuluneli zeeBhanki ezingooVimba bokuQala eqhubayo sithetha nje ukususela ngomhla wama-26 ukuya kowama-27 kweyoMdumba.
1.1.2.    Intlanganiso yokuQala yabaPhathiswa bezangaPhandle be-G20 ibilithuba lokuba abaPhathiswa bezangaPhandle be-G20 bagwadle iingxaki zezopolitiko zehlabathi baze baxoxe nangeendlela i-G20 enokunceda ngazo kumalinge okuzisombulula ezi ngxaki. Le ntlanganiso iyayixhasa le ndlela uMzantsi Afrika uzisombulula ngayo iingxaki zezopolitiko zehlabathi, izinto oza kuzikhokelisa phambili ngeli thuba uphethe isikhundla sokuba nguMongameli we-G20 kunye nezinto ezikwizinga eliphezulu uMzantsi Afrika ofuna zenzeke, futhi iye yakubethelela nokuba i-G20 iliqonga eliphezulu lentsebenziswano yamazwe ngamazwe kwezoqoqosho.
1.1.3.    Ukongeza, uMzantsi Afrika ububambe ngempumelelo ezi ntlanganiso zamaQela aJongene neMisebenzi ethile:1.1.3.1.    EyeQela lokuQala eliJongene nezeMfundo (ngowe-12 ukuya kowe-13 kweyoMdumba 2025, iqhutywa ngonxibelelwano lwe-intanethi). Injongo yale ntlanganiso ibikukubonisana kunye nokuzama izisombululo kwizinto ezintathu ezikhokeliswa phambili leli qela, ezizezi: (a) Into ekhokeliswe phambili 1: IMfundo yeBakala elisiSeko eseMgangathweni: indima edlalwa luNakekelo kunye neMfundo yabaseLula ukuze kuphuculwe umgangatho wemfundo yamabakala asisiseko ; (b) iNto eKhokeliswe Phambili 2: uKwamkelwa kweziQinisekiso zeMfundo Ngawo Onke amaZwe eHlabathi; iNto eKhokeliswe Phambili 3: UkuPhuhliswa kweeNgcali zeMfundo zilungiselelwe imingeni yale mihla. 1.1.3.2.    EyeQela lokuQala eliJongene nokuXhotyiswa kwamaNina (ngowe-17 ukuya kowe-18 kweyoMdumba 2025 ngonxibelelwano lwe-intanethi). Abathathi-nxaxheba kweli Qela bazixhasile izinto ezikhokeliswe phambili nguMzantsi Afrika ezihambelana nezi amazwe wabo nawo azikhokelise phambili malunga namalungelo amanina, kwaye ezi zinto zakhela kumalinge kunye nezinto ezazikhokeliswe phambili yi-Brazil ngethuba iphethe esi sikhundla sokuba nguMongameli. 1.1.3.3.    EyeQela lokuQala loQoqosho lobuXhaka-xhaka bale Mihla (ngowe-17 ukuya kowe-19 kweyoMdumba 2025, ngonxibelelwano lwe-intanethi). Le ntlanganiso ibiliqonga loMzantsi Afrika ukuba uchaze kuze kuvunyelwane ngezinto ezikhokeliswe phambili leli Qela. Izinto ezine ezikhokeliswe phambili zezi: (a) Ukuqhakamshelana ukwenzela uphuhliso lobuxhaka-xhaka bale mihla obuquka wonke umntu; (b) Iziseko zobuxhaka-xhaka bale mihla boluntu kunye neenguqu; (c) Amaqumrhu asebenza ngokuyila esebenzisa ubuxhaka-xhaka bale mihla: ukuvulela amathuba amashishini amancinane, amancini naphakathi kunye (d) nobuxhaka-xhaka bale mihla obukwinqanaba lomntu ngokucinga nokuqiqa, obuquka wonke umntu nobunobulungisa.1.1.3.4.    Intlanganiso yeQela lokuQala le-G20 eliJongene nezeNgqesho (ngowe-18 ukuya kowama-21 kweyoMdumba 2025 eGqeberha). Intlanganiso yeli Qela ixoxe ngohlumo oluza kuxhanyulwa ngumntu wonke, ukuqeshwa kolutsha, ulingwano ngokwesini, ukungalingani kwemivuzo kunye nendima yobuxhaka-xhaka bale mihla kwimisebenzi yangomso. 1.1.3.5.    EyeQela lokuQala eliJongene nezeNkcubeko (ngowama-20 ukuya kowama-21 kweyoMdumba 2025, ngonxibelelwano lwe-intanethi). Izinto ezikhokeliswe phambili leli Qela ezixhaswe ngabo bonke abathathi-nxaxheba zezi: (a) eKhokeliswe phambili 1: Ukukhusela kunye nokuSonjululwa kweeNgxaki eziNxulumene neliFa eliyiNkcubeko kunye nokukhusela amaLungelo oLuntu; (b) eKhokeliswe phambili 2: Ukuhlanganiswa kweMigaqo-nkqubo yezeNkcubeko kwizicwangciso-qhinga zezentllalo noqoqosho ukuze kuqinisekiswe ukuba uPhuhliso lusekelwe kumalungelo kwaye alukhethi mntu; (c) eKhokeliswe phambili 3: UkuPhuhlisa iiNtlobo zobuXhaka-xhaka bale Mihla ukuze kukhuselwe futhi kukhuthazwe iNkcubeko kunye noQoqosho oluZinzileyo kumazwe ahlukeneyo; kunye (d) eKhokeliswe phambili 4: Ukuhlangana kweeNkcubeko noGuqu-guquko lweMozulu: ukuGwadla amaNyathelo aza kuthatywa liHlabathi.
1.1.4.    Ezi ntlanganiso zala maQela e-G20 aJongene neMicimbi ethile ziza kubanjwa ukususela namhlanje kude kube sekupheleni kweyoKwindla 2025:1.1.4.1.    INtlanganiso yeQela lokuQala eliJongene nokuTshintsha iiNtlobo zaMandla: 27-28 kweyoMdumba 2025 – ngonxibelelwano lwe-intanethi.1.1.4.2.    INtlanganiso yeQela lokuQala eliJongene nezoLimo; 3-4 kweyoKwindla 2025 – ngonxibelelwano lwe-intanethi.1.1.4.3.    INtlanganiso yeQela lokuQala eliChasene noRhwaphilizo: 3-5 kweyoKwindla 2025 – eKapa.1.1.4.4.    INtlanganiso yeQela lokuQala eliJongene nezoKhenketho: 5 kweyoKwindla 2025 – ngonxibelelwano lwe-intanethi.1.1.4.5.    INtlanganiso yeQela lokuQala eliJongene nokuPhungulwa koMngcipheko weeNtlekele: 5 kweyoKwindla 2025 – ngonxibelelwano lwe-intanethi.1.1.4.6.    INtlanganiso yeQela lokuQala eliJongene nokuLwa ukuNqongophala kokuTya: 5 kweyoKwindla 2025 – ngonxibelelwano lwe-intanethi.1.1.4.7.    INtlanganiso yeQela lokuQala eliJongene noRhwebo noTyalo-mali: 18 – 20 kweyoKwindla 2025 – ngonxibelelwano lwe-intanethi.1.1.4.8.    INtlanganiso yeQela lokuQala eliJongene noHlumo loQoqosho oluXhanyulwa nguMntu Wonke, ukwaKhiwa kwemizi-mveliso, iNgqesho kunye nokuPhungula ukungaLingani: 17 kweyoKwindla 2025 – unxibelelwano lwe-intanethi.1.1.4.9.    IQela lesiBini eliJongene nezeMpilo: 26-28 kweyoKwindla 2025 – e-Durban.1.1.4.10.    INtlanganiso yeQela lokuQala eliJongene nezeMozulu noZinzo kokusiNgqongileyo: 25-28 kweyoKwindla 2025 – ngonxibelelwano lwe-intanethi. 
1.1.5.    Iinkcukacha malunga nokusingathwa nguMzantsi Afrika kweentlanganiso ezahlukeneyo ze-G20 kunye neziphumo zezo ntlanganiso ziyafumaneka apha: www.g20.org OKANYE www.g20.org.za
1.2.    INgqungquthela yezoPolitiko yoMzantsi Afrika neMbumba yaseYurophu (i-EU)
1.2.1.    IKhabhinethi iyayamkela inkxaso evela kwi-EU ngoluvo loMzantsi Afrika kwimiba yezopolitiko yehlabathi kunye nezinto esizikhokelise phambili ngoku sibambe isikhundla sokuba nguMongameli we-G20 emva kweNgqungquthela yezoPolitiko yabaPhathiswa ye-16 ibiphakathi koMzantsi Afrika kunye ne-EU ibibanjwe ngomhla we-19 kweyoMdumba 2025 eKapa.1.2.2.    Le mbizo inike ithuba i-EU noMzantsi Afrika lokuba baphinde bazibophelele kumba wokubaluleka kokusebenzisana kwamazwe ngamazwe, ulawulo lwehlabathi olusekelwe kwimithetho, kunye nokubaluleka koXwebhu lweZizwe eziManyeneyo njengombutho ophambili wehlabathi. Kule mbizo kuvunyelwene ngokuba kufuneka kwenzeke iinguqu kwiBhunga lezoKhuselo le-UN (i-UNSC) kuba beqonda ukuba kufuneka ibe liqumrhu elimele amazwe amaninzi, eliquka wonke umntu, elenzela izinto elubala, elisebenzayo, elilawula ngentando yesinizi neliphendulayo ngezenzo zalo.1.2.3.    I-EU noMzantsi Afrika bawugwadlile nomba wentsebenziswano kumaqoqo amazwe ehlabathi naweengingqi, kugxininiswa kakhulu, kumalinge wabo okulelwa amalungelo oluntu kunye nophuhliso oluzinzileyo kunye nokusombulula umba wotshintsho lwemozulu. Baphinde baxoxa nangamathuba okunyusela phezulu intsebenziswano kumashishini abandakanyeka kumanqanaba ahlukeneyo okuvelisa, kuquka neemveliso ezingekacolwa ngeenjongo zokuzenza zikwazi ukumelana nokhuphiswano, ukukhulisa uqoqosho kunye nokuphungula umthamo wesisi esiveliswayo esiyingozi kokusingqongileyo. 1.2.4.    Le mbizo ikwasebenze njengeqonga lokulungiselela le Ngqungquthela ye-EU noMzantsi Afrika izayo iza kubanjwa ngomhla we-13 kweyoKwindla 2025 eMzantsi Afrika. Le ngqungquthela iza kuxoxa malunga nokuphucula ubudlelwane bezoqoqosho, ukutshintshela kuhlobo lwamandla angenabungozi kokusingqongileyo ngendlela enobulungisa, ukhuselo nokhuseleko, imizi-mveliso ezinzileyo ebandakanyekayo kumanqanaba ohlukeneyo okuvelisa kunye nokusebenzisana kwamazwe ahlukeneyo. I-EU yeyona ngingqi ingenisa utyalo-mali oluvela ngaphandle oluninzi eMzantsi Afrika ngokunjalo noMzantsi Afrika ulilizwe elinowona mthamo mkhulu wezorhwebo kunye ne-EU kummandla okwi-Afrika esemazantsi kwe-Sahara. 1.2.5.    Le ndibano ikwakubethelele ukubaluleka kweNtlanganiso kunye neNgqungquthela yabaPhathiswa be-EU neMbumba ye-Afrika (i-AU)  zowama-2025.
1.3.    IBhunga loXolo noKhuseleko (i-PSC) le-AU kunye nesiGqibo se-UNSC ngemeko yasempuma ye-Democratic Republic of the Congo (i-DRC).
1.3.1.    IKhabhinethi iyazamkela futhi izixhasa zombini i-AU PSC kunye nesiGqibo se-UNSC ngemeko yasempuma ye-DRC.1.3.2.    I-AU PSC izamkele izigqibo zentlanganiso eDibeneyo yoMbutho waMazwe aseMpuma ye-Afrika (i-EAC) kunye noMbutho woPhuhliso lwaMazwe aseMazantsi e-Afrika (i-SADC) enyanzelise ukuba makubekho uxolo ngokukhawuleza, ukuququzelelwa kweendlela ezikhuselekileyo nezingenamiqobo zokuhambisa uncedo lwezentlalontle, ukurhoxa kwayo yonke imikhosi yamajoni engamenywanga empuma ye-DRC, ukuhlonitshwa kwemida yelizwe lase-DRC kunye nokuthatha inxaxheba kwawo onke amazwe kunye nemibutho ezimeleyo kwiingxoxo zezopolitiko phantsi kwenkqubo i-Joint Luanda-Nairobi.1.3.3.    Isigqibo se-UNSC sicele onke amaqela (amazwe nemibutho ezimeleyo) empuma ye-DRC ukuba abeke izikhali ngokukhawuleza futhi kungabikho miqathango imiselwayo, njengoko iinkokeli zase-EAC nakwi-SADC bezitshilo. 1.3.4.    Esi siSombululo sinyanzelisa nokuba iqela labavukeli i-M23 lirhoxe kwimihlaba eliyithathileyo empuma ye-DRC saze sayalela noMkhosi wezoKhuselo wase-Rwanda ukuba uyeke ukuxhasa amaqela axhobileyo futhi urhoxe ngokukhawuleza kwilizwe lase-DRC futhi lingamiseli miqathango ithile. 1.3.5.    IKhabhinethi inqwenelela ukuchacha ngokukhawuleza kwayo oli-10 lamajoni abuya emfazweni onzakeleyo ekungoku nje afumana uncedo lwezonyango kwizwe lakuwo, eMzantsi Afrika.
1.4.    IsiVumelwano se-AU sokuPhelisa ubuNdlobongela oBenziwa kumaNina namaNtombazana (i-AU-CEVAWG)
1.4.1.    IKhabhinethi ikwamkele uKwamkelwa yi-AU kwe-AU-CEVAWG, engumthetho wokukhusela nokulwa ubundlobongela obenziwa kumanina namantombazana e-Afrika.1.4.2.    Ukuqulunqwa kwe-AU-CEVAWG kusukela kwisigqibo esiyimbali seeNkokeli zamaZwe ze-AU ngeyoMdumba 2023 kwiNgqungquthela ye-AU.1.4.3.    Esi sivumelwano sifuna ukunika isicwangciso-sikhokelo esibanzi nesibophelelayo ngokomthetho sokuthintela nokulwa zonke iintlobo zobundlobongela obenziwa kumanina namantombazana kwi-Afrika iphela. Oku kuza kwenzeka ngokuthi kuyiwe kanye kunobangela kunye nezinto ezikhokelela kobu bundlobongela, ukwenza ngqingqwa amaqumrhu kunye nemithetho nokukhuthaza ukuziqhelanisa nokuhlonipha amalungelo oluntu, ulingwano ngokwesini kunye nesidima samanina namantombazana. 1.4.4.    Siza kuqinisekisa nokuba amazwe enza ngqingqwa indlela efanayo yokulwa ubundlobongela obenziwa kumanina namantombazana.
2.    Ezoqoqosho
2.1.    Ukumiswa kokwandlalwa koHlahlo Lwabiwo-mali lweSizwe
2.1.1.    IKhabhinethi ifuna ukubethelela kwakhona ukuba ukumiswa kokwandlalwa koHlahlo Lwabiwo-mali lweSizwe ngomhla we-19 kweyoMdumba 2025 kutshintshelwe kumhla we-12 kweyoKwindla 2025 kwenzeke ngenxa yamalinge eKhabhinethi okulungisa ngokubambisana iingxaki zezimali zeli lizwe phantsi kwezi meko zemali karhulumente enqongopheleyo.2.1.2.    IKhabhinethi ifuna ukuqinisekisa abemi boMzantsi Afrika ukuba ziyaqhuba iingxoxo kwiKhabhinethi malunga noHlahlo Lwabiwo-mali lweSizwe lowama-2025 kugwadlwa ezona ndlela zilula zokwabela imali imiba ephambili yesizwe nokuqinisekisa ukuba uhlalo lwabiwo-mali lugxila kanye kwezi zinto zibalulekileyo kubemi boMzantsi Afrika.2.1.3.    Oku kumiswa, nangona ikokokuqala ezimbalini eMzantsi Afrika, kodwa kuyinto eqhelekileyo kwamanye amazwe, kukwavumelekile kuMthetho woLawulwa lweziMali zikaRhulumente, wowe-1999 (uMthetho uNombl 1 wowe-1999).
2.2.    IziPhumo zeKota zoPhando ngezaBasebenzi 
2.2.1.    IKhabhinethi ikwamkele ukunyuka kwenani labantu abasebenzayo emva kokuhla izihlandlo ezibini ezilandelelanayo kwizinga lengqesho, into leyo ephawula elona zinga liphantsi ukususela kwikota yesithathu yowama-2023.2.2.2.    Izinga lentswelo-misebenzi leli lizwe lehlile laya kutsho ku-31.9% kwikota yesine yowama-2024, lisuka ku-32.1% kwikota engaphambili. Inani labantu abaqeshiweyo linyuke ngama-132 000 laya kutsho kwizigidi ezili-17.1 ngeli thuba inani labantu abangasebenziyo lehle ngama-20 000 laya kutsho kwizigidi ezisibhozo kule kota inye. 2.2.3.    Imisebenzi kule kota yandile kumacandelo amane kwalishumi ekuthathwe iinkcukacha zawo liZiko leeNkcukacha-manani loMzantsi Afrika (i-Stats SA), aquka elezemali (232 000), lilandelwa lelezokuvelisa (41 000), kumakhaya abantu (18 000) kunye nakwezothutho (17 000).2.2.4.    IKhabhinethi ikungqinile ukuzibophelela kukarhulumente kumalinge okudala imisebenzi agxininisa kakhulu kwiinkqubo zokuqeshwa kolutsha. Nge-Presidential Employment Stimulus Programme, kuye kwadalelwa abantu abatsha amathuba emisebenzi azizigidi eziyi-2.2.
2.3.    URhwebo noShishino phakathi koMzantsi Afrika ne-China
2.3.1.    IKhabhinethi iyayamkela indibano yokubonisana ibiphakathi koSihlalo weBhunga lase-China lokuKhuthaza uRhwebo lweHlabathi (i-CCPIT) u-Ren Hongbin kunye noSekela-Mongameli u-Paul Mashatile ibimalunga nokuphucula intsebenziswano kwezorhwebo notyalo-mali phakathi koMzantsi Afrika ne-China.
2.3.2.    Olu tyelelo lulandela uTyelelo lwasebuRhulumenteni lwesibini nobeluyimpumelelo nguMongameli Cyril Ramaphosa ngeyoMsintsi 2024. Luthathela kwiziphumo zeendibano zezoshishsino zikaMongameli, eziquka iQonga lezoShishino likaMongameli loMzantsi Afrika ne-China, ingxoxo ibingavulelekanga kuwonke-wonke phakathi kukaMongameli kunye neeNkokeli zabatyali-zimali base-China abangama-20 abakwinqanaba eliphezulu, kunye neNkqubo yezoShishino kaMongameli e-Shenzhen ebigxininisa kubatyali-zimali abakhulu abakwesi sixeko sase-China siphambili kwezobuchwepheshe nobuchule bokuyila.
2.3.3.    UMzantsi Afrika ucele amashishini ase-China ukuba azimase iintlanganiso zoshishino ezahlukeneyo ze-G20 kweli lizwe kulo nyaka ngelithuba i-CCPIT yona imeme uMzantsi Afrika ukuba uzimase i-3rd China International Supply Chain Expo e-Beijing ngeyeKhala 2025.
2.3.4.    Ubudlelwane phakathi koMzantsi Afrika ne-China buphinde benziwa ngqingqwa ngokufika kweqela lokuqala labakhenkethi abavela e-China ngenxa ye-Trusted Tour Operator Scheme (i-TTOS) entsha. I-TTOS ivumela zonke iinkampani eziqinisekisiweyo ezikhapha abakhenkethi ukuba zikwazi ukungenisa izicelo zamaqela abakhenkethi abasuka e-China nase-India besebenzisa iqonga lezobuchwepheshe elikhuselekileyo baze bafumane iziphumo zezicelo zabo nge-intanethi kwisithutyana nje seeyure.
3.    EzeMpilo
3.1.    IsiFo soKhwekhwe, uChwane neNyebethu (i-HFMD)
3.1.1.    IKhabhinethi ikwamkele ukungenelela ngokukhawuleza kwabasemagunyeni kolu qhambuko lakutsha nje lwe-HFMD kwiphondo laKwaZulu-Natal nelaseMpuma Koloni, yona eneempawu ezifana nezomkhuhlane ezinjengamadyunguza abuhlungu kunye nokudumba kwezandla. Yona ayifani nesifo sochwane nenyebethu esihlasela izilwanyana kwaye yona ayibulali. 3.1.2.    Baninzi abantu abanesi sifo sosulela kakhulu ababhaqwe kwizikolo eziliqela zamabanga aphantsi kunye nezikolo-mpeleso kula maphondo mabini. 3.1.3.    Iinqununu zezikolo ziyacelwa ukuba ziqhube uhlolo lwemihla ngemihla ezikolweni zazo ukubona zize zixele kwabasemagunyeni abo bane-HFMD.
3.2.    IziFo eziVela ekuTyeni
3.2.1.    Umhla wokugqibela wokubhalisa zonke iivenkile eziziziphaza (izikroxo) kunye nezinye ezisebenza ngokutya koomasipala bazo ungoLwesihlanu, wama-28 kweyoKwindla 2025. Izipaza ezingabhaliswanga kwaye zingenazo zonke izinto ezifunekayo ezinxulumene nezempilo ziza kuvalwa. 3.2.2.    Urhulumente uqalise la manyathelo ngeyeNkanga 2024, njengenxalenye yamalinge okulawula iziphaza kunye nokuthintela ukusweleka kwabantwana ngokungekho mfuneko ngenxa yezifo abazifumene ekutyeni okuyityhefu okuthengwe kwezi venkile. Amaqela ohlolo aphuma kumacandela ahlukeneyo aza kuqhubeka nomsebenzi wawo wokuhlola ngeenjongo zokuqinisekisa ukuba imithetho iyathotyelwa kulo lonke eli lizwe futhi nokuqinisekisa ukuba zonke iivenkile ezithengisa ukutya zinamaphepha asemthethweni kwaye zinazo zonke izinto ezifunekayo ezinxulumene nempilo kunye nokhuseleko. 3.2.3.    IKhabhinethi ihlaba ikhwelo kubathengi, abazali kunye nabagcini-bantwana ukuba bathenge kuphela kwiindawo ezinelayisenisi yokuthenga ukutya futhi bayithobele imithetho enxulumene nokhuseleko lokutya. Abantu nabo bayakhuthazwa ukuba balandele imiqathango yokhuseleko lokutya efana nokuhlamba izandla zabo ngesepha namanzi phambi kokuba basebenze ngokutya okanye bakutye.
4.    Intlalontle yoluntu
4.1.    I-Arhente yoMzantsi Afrika yeziBonelelo zeNtlalo (i-SASSA) 4.2.    Umhla wokugqibela wokuba abantu baka-SASSA batshintshe amaKhadi aGolide ka-SASSA ngamaKhadi aMnyama ase-Postbank utshintshiwe ngoku ngumhla wama-20 kweyoKwindla 2025.4.3.    Abantu abangaphezulu kwama-716 900 sele betshintshele kula makhadi amnyama e-Postbank kwaye nee-ofisi zokutshintsha amakhadi zandisiwe mbombo zone zeli lizwe ukuthintela ukuba kubekho imintyangampo yemigca ukuze wonke umntu afumane ikhadi elitsha kufutshane nale ndawo ahlala kuyo. I-Postbank ilandisile nenani labasebenzi abasefestileni kwezi ndawo kukhutshwa kuzo amakhadi basuka kubasebenzi ababini baya kutsho kubasebenzi abahlanu, kuxhomekeke kulo nto yenziwa ku-Postbank ngamnye. 4.4.    Abantu bayakhuthazwa ukuba baye ku-Checkers, Shoprite, Pick n Pay, Usave okanye Boxer okufutshane baye kuthatha amaKhadi aMnyama akwa-Postbank abo amatsha. Kufuneka nje uphathe incwadi-sazisi (i-ID) yoMzantsi Afrika esemthethweni. Ii-ofisi ezingoomahamba-nendlwana ziza kungena ezilalini ukuyokunceda abantu. Ukongeza, u-Spar uza kukhetha iivenkile ezingama-200 kwiivenkile zakhe zenze umsebenzi wokukhupha la makhadi matsha kulo lonke eli lizwe. 4.5.    IKhabhinethi ifuna ukukhumbuza abantu ukuba amaKhadi aGolide ka-SASSA aza kuyeka ukusebenza ngomhla wama-20 kweyoKwindla 2025 ke ngoko abantu abaza kube bengekawatshintshi amakhadi wabo ngalo mhla kuza kufuneka baye kwiPosi ekufutshane nabo ukuze bafumane imali yabo.
5.    Idabi lokuLwa uLwaphulo-mthetho
5.1.    IKhabhinethi iyamkele ingxelo yeeNkcukacha-manani zoLwaphulo-mthetho eneenkcukacha zolwaphulo-manani ezibonisa ukuhla kwiintlobo eziliqela zolwaphulo-mthetho kweli lizwe. Ikota yesithathu yonyaka-mali wowama-2024/25 ibonise ukuhla nge-9.8% kwiziganeko zokubulala, nge-3.3% kwezokudlwengula nange-3.2% kwezamalinge okuxhaphaza ngokwesondo. Kubekho nokuhla kulwaphulo-mthetho lokuqweqwediswa kweemoto nokuphangwa.5.2.    Nangona izinga lolwaphulo-mthetho lisephezulu ngokoyikisayo, ukuhla kwezi ntlobo zolwaphulo-mthetho kubonisa ukuba amanyathelo okungenelela oMbutho wamaPolisa oMzantsi Afrika (i-SAPS) okwenza uMzantsi Afrika ukhuseleko enza umahluko.5.3.    Ukulwa ulwaphulo-mthetho luxanduva lwethu sonke ukusuka kumapolisa, uluntu kunye namashishini. IKhabhinethi ihlaba ikhwelo kubemi boMzantsi Afrika ukuba badlale eyabo indima kwidabi lokulwa ulwaphulo-mthetho ngokuthi baxele nayiphina intshukumo yolwaphulo-mthetho kwisikhululo samapolisa esikufutshana okanye batsalele u-Crime Stop kule nombolo: 08600 10111.
6.    I-SADC Media Awards
6.1.    IKhabhinethi imema zonke iintatheli zoMzantsi Afrika ukuba zingenise amagama wazo aza kuba sethubeni lokuphumelela kwi-2025 SADC Media Awards. Umhla wokugqibela wokungeniswa kwamagama nguLwesihlanu, wama-28 kweyoMdumba 2025.6.2.    Iintatheli ezinqwenela ukungenisa amagama zingafumana iinkcukacha ezithe vetshe ngolu khuphiswano ku-www.gcis.gov.za. Ophumelele ibhaso elikwindawo yokuqala kuhlobo ngalunye uza kufumana i-US$2500 aze ophumelele elikwindawo yesibini afumane i-US$1000. Aba baphumelele ibhaso lendawo yokuqala baza kufumana amabhaso kunye nesatifiketi ngethuba kubanjwe iNgqungquthela ye-SADC yeeNtloko zemiBuso nooRhulumente eza kubanjwa ngeyeThupha 2025.
B.    Eza kutsha eziya kwiKhabhinethi
1.    Amanyathelo okuPhelisa iNgxaki kaCimi-cimi woMbane
1.1.    IKhabhinethi ifumene yaza yamkela ingxelo ngezakutshanje malunga namalinge ka-Eskom okuzisa uzinzo kumbane wesizwe emva kokuba kubekho izinto eziqubulisileyo ezichaphazela amaziko ophehlo-mbane amaninzi into leyo iye yakhokelela ekubeni kubekho ucimi-cimi wombane ukusindisa ubuxhaka-xhaka bombane wesizwe ekubeni boyisakale.  1.2.    Ezi ziganeko zingaqhelekanga futhi zingahambelaniyo zenzeke ngomhla wama-22 kweyoMdumba 2025 zibangele ukuhla ngamandla kombane oselugcinweni. Ezi ziganeko ziquka ukuwa kombane eMajuba, ukonakala kweempompo zamanzi okupholisa e-Camden Power Station kunye nokucima kweyunithi e-Medupi.1.3.    IKhabhinethi iyakubulela ukushukuma ngokukhawuleza kweengcali zika-Eskom zaze bakwazi ukugalela iimegawathi (MW) ezingama-4 800 apho iiyunithi ezine kwezintlanu ebeziwile eMajuba kunye nezimbini kwezine e-Camden ziye zaphinda zasebenza ngentsimbi yesi-8 ngorhatya ngomhla wama-23 kweyoMdumba 2025.1.4.    Ngokusebenzisa isicwangciso sokubuyisela u-Eskom kuzinzo, eli ziko licinga ukuba aza kuhla amanqanaba kacimi-cimi wombane. Umsebenzi owenziwayo ngoku kukubuyisela amandla okulalelisela ebegcinwe kuvimba, ingakumbi idizili, kunye nokuqinisekisa ukuba kukho uzinzo kwezi ntsuku zimbalwa zizayo. 1.5.    Nangona bekukho le ngxakana, uyabonakala umsebenzi osele wenziwe ukunyusa umthamo wombane ophehlwayo kunye nokuqinisekisa ukuba umbane awuphazamiseki. Ukususela ngomhla woku-1 kuTshazimpunzi 2024 ukuza kutsho kowama-20 kweyoMdumba 2025, sikhe sahlala iintsuku ezingama-323 singenayo ingxaki kacimi-cimi wombane xa sithelekisa neentsuku ezingama-32 ebesinazo kunyaka ongaphambili. Umbane wawufumaneka kangange-99% ngela xesha xa khuthelekiswa ne-9.8% kunyaka ongaphambili. 1.6.    IKhabhinethi iqaphele ukuba kuza kongezwa i-1 600 MW xa iYunithi 6 yaseKusile iza kuqalisa ukusebenza ngomhla wesi-9 kweyoKwindla 2025 kunye neYunithi 4 yaseMedupi ekupheleni kweyoKwindla 2025 into lezo iza kuzisa uzinzo ngamandla kumbane weli lizwe.
C.    Izigqibo zeKhabhinethi
1.    IsiCwangciso soPhuhliso sesiGaba esiPhakathi (i-MTDP): sowama-2024-2029
1.1.    IKhabhinethi iyamkele i-MTDP yesithuba esisuka kowama-2024 ukuya kuwama-2029, esinika ingcaciso ngezinto ezingundoqo ezikhokeliswe phambili ngulo Mbuso wesiXhenxe. I-MTDP yakhelwe phezu kwesiCwangciso seSizwe soPhuhliso (i-NDP), isiVumelwano sikaRhulumente weSizwe woBumbano (i-GNU), izinto ekuvunyelwene ngazo kwiMbizo yeKhabhinethi ebibanjwe ukususela ngomhla wama-29 ukuya kowama-30 kweyoMqungu 2025.1.2.    Ukongeza, i-MTDP ifaka nezinto eziphambili ezintathu ezikhokeliswe phambili ezazithiwe thaca nguMongameli Ramaphosa ngethuba leNtetho yokuVulwa kwePalamente ngomhla we-8 kweyeKhala 2024. Esi sicwangciso siza kuba sisikhokelo samaphulo karhulumente okudala isizwe esingakhetheli mntu ngaphandle ukuzalisekisa izithembiso ze-GNU. Phakathi kwezinye iznto, ifuna ukuqinisekisa ukuba kukho uhlumo loqoqosho oluxhanyulwa ngumntu wonke, kuphungulwe izinga lentswelo-misebenzi nendlala, kunye neendleko zokuphila kwakunye nokuqinisekisa ukuba sisizwe esinezakhono, esikhokelisa phambili uphuhliso nesithembekileyo.
2.    IsiCwangciso-sikhokelo seSizwe sezoNxibelelwano (i-NCSF) sowama-2024-2029
2.1.    IKhabhinethi iyivumile ukuba i-NCSF iphunyezwe kuwo onke amaqoqo karhulumente. I-NCSF iyinxalenye yomsebenzi oqhubayo wokuphucula nokudibanisa ubuxhaka-xhaka bezonxibelelwano bukarhulumente ephela, ngelinge lokuxhasa ukuqaliswa ukusetyenziswa kwe-MTDP 2024-2029 njengoko kucacisiwe kuMgaqo-nkqubo kaRhulumente wezoNxibelelwano owamkelwa ngokusesikweni yiKhabhinethi ngowama-2018, nohlaziywayo ngoku.2.2.    I-NCSF isabela kanye kule nto ilindelweyo yokuba unxibelelwano lukarhulumente kufuneka luvakale, luphucule indlela athenjwe ngayo ngabantu nangabatyali-zimali urhulumente, lukhuthaze ubumbano nentsebenziswano phakathi kwabantu abahlukeneyo kunye nokukhuthaza abemi boMzantsi Afrika ukuba basebenzise ulwazi ukuphucula iimpilo zabo kunye nokusebenzisa amathuba ezentlalo nawoqoqosho ngolo hlobo bafake isandla kumalinge ophuhliso lwezwe lakuthi.
3.    UkuVunywa ngokuseSikweni kwesiVumelwano samaNina noLutsha olukwiCandelo lezoRhwebo soMmandla we-Afrika ongaHlawulisani iRhafu zoRhwebo (i-AfCFTA)
3.1.    IKhabhinethi ikuvumile ukungeniswa ePalamente kwesiVumelwano samaNina noLutsha olukwiCandelo loRhwebo se-AfCFTA ukuze sityikitywe ngokusesikweni. 3.2.    Esi sivumelwano sineenjongo zokuphucula amathuba okuthatha inxaxheba kwamanina nolutsha kwezorhwebo phantsi kwe-AfCFTA, kwaye sicacisa iinjongo zaso ezifana nokunceda abarhwebi abangamanina nabangabantu abatsha ukuba bathathe inxaxheba kurhwebo. Isebenzela nokuphucula ixabiso kunye nokuqamba ukwenzela ukuba unyuke umthamo weemveliso zorhwebo zamanina nolutsha ezingenayo kunye neziphuma kweli, kwakunye nokuba baqukwe kumaqumrhu engingqi naweli lizwekazi abandakanyekayo kumanqanaba ahlukeneyo orhwebo noveliso. 3.3.    Esi sivumelwano sikwavulela nokuba kubekho amanyathelo okusiphula neengcambu ucalulo, sikhuthaza ulingwano kunye nokuqukwa komntu wonke ukuze kuqinisekiswe ukuba amanina nabantu abatsha bayawaxhamla amathuba ezorhwebo. Amanye amasolotya esi sivumelwano aquka ukususwa kwemiqobo engenxulumananga nerhafu echaphazela amanina nolutsha kwezorhwebo, ukukhuthaza ukuba bathathe inxaxheba xa kuqulunqwa imigaqo-nkqubo kunye nokuphucula amathuba wabo okufumana inkxaso-mali. 3.4.    Esi sivumelwano kulindeleke ukuba sixhase amanina nolutsha kwezorhwebo ukuze bakwazi ukusebenzisa amathuba aza ne-AfCFTA size siqinisekise nokuba bathatha inxaxheba ngokugcweleyo kurhwebo oluphakathi kwamazwe ase-Afrika.
4.    UkuVunywa ngokuseSikweni kwesiVumelwano soMgaqo-nkqubo wezoKhuphiswano phantsi kwe-AfCTA 
4.1.    IKhabhinethi ivumile ukuba singeniswe ePalamente isiVumelwano soMgaqo-nkqubo wezoKhuphiswano phantsi kwe-AfCFTA ukuze uvunywe ngokusesikweni. Esi sisivumelwano samazwe angamalungu e-AU sokuqinisekisa ukuba ukhuphiswano kweli lizwekazi lunegalelo kurhwebo, uhlumo oluquka wonke umntu, ukwakhiwa kwamashishini kunye nophuhliso oluzinzileyo loqoqosho.4.2.    Esi sivumelwano sigxinisa ekuthinteleni izinto ezinxamnye nokhuphiswano ngokunika isikhokelo sokulungisa iingxaki eziza norhwebo oluninzi endaweni enye, ukusetyenziswa gwenxa kwamagunya kunye neminye imiba enxulumene nezokhuphiswano. 4.3.    I-AU iyavuma ukuba ukungabikho kwemigaqo-nkqubo yezokhuphiswano yelizwekazi kungakhokelela kwimikhutyana enxamnye nokhuphiswano efana neenkampani ezipheka amaxabiso kunye nezinkulu kakhulu ezigonyamela zonke ezinye. 4.4.    Esi sivumelwano siza kungena kuzo zonke iintshukumo zorhwebo ezikula mazwe ayinxalenye ye-AfCFTA kwaye siza kugxila kakhulu kwimikhutyana enxamnye nokhuphiswano kuquka namaqumrhu apheka amaxabiso eemveliso ehlabathi ekungekho mithetho iwalawulayo, kwakunye neminye imikhutyana enxamnye nokhuphiswano eyenziwa zinkampani ezinkulu ezingekho kweli lizwekazi.
5.    IziPhumo ezivela kwintatho-nxaxheba yoMzantsi Afrika kwiNgxoxo-mpikiswano-Jikelele yeSeshoni yama-79 yeNdibano eNkulu ye-UN (i-UNGA 79)
5.1.    IKhabhinethi iyiqwalasela yaze yayamkela ingxelo yeziphumo ze-UNGA 79 phantsi komxholo ithi: “Kungashiywa namnye ngasemva: ukusebenzisana kusilwelwa uxolo, uphuhliso oluzinzileyo kunye nesidima somntu ukwenzela esi sizukulwana sanamhlanje nesisezayo”.5.2.    Ukuthatha inxaxheba koMzantsi Afrika kwiNgqungquthela ye-UN yekamva bekugxininise kumathuba okwakha ukuvisisana kwihlabathi kunye nokwenza inkqubela kwizinto ezikhokeliswe phambili ezifana neeNjongo zoPhuhliso oluZinzileyo. Kumazwe ase-Afrika le Ngqungquthela kufuneka igxile kumanyathelo ehlabathi okuxhasa inkqubo yezophuhliso yeli lizwekazi, i-Agenda 2063.
D.    Izikhundla
Zonke izikhundla zixhomekeke ekuqinisekisweni kwamabakala ezemfundo kunye nokuqinisekiswa okufanelekileyo kwezokhuselo.
1.    Njing John Lamola uqeshwe njeGosa eliyiNtloko yesiGqeba e-South African Airways isithuba seminyaka emibini. 2.    Njing Busani Ngcaweni njengoMlawuli-Jikele (i-DG) kwiSebe lesiKolo sikaRhulumente seSizwe (i-NSG) (ukwandiswa kwesivumelwano sengqesho ngeminye iminyaka emihlanu).3.    Mnu Lindelwa Simphiwe Hamilton njenge-DG yeSebe lezoRhwebo, ezoShishino nezoKhuphiswano. 4.    Mnu Tebogo Seokolo njengeSekela-Mlawuli-Jikelele (i-DDG): I-Afrika: kwiSebe lezobuDlelwane baMazwe ngaMazwe neNtsebenziswano.  5.    Nksz Angela Sizakele Magangoe njenge-DDG: IiNkonzo zeNtlalontle: kwiSebe lezoPhuhliso loLuntu (i-DSD).6.    Nksz Thandeka Gloria Ngcobo njengeGosa eliyiNtloko leziMali le-DSD. 7.    AbaLawuli abangeyoNxalenye yesiGqeba soLawulo beBhodi yethutyana ye-State Information Technology Agency (i)    Nksz Sedzani Mudau (uSihlalo);(ii)    Mnu Willie Vukela (omele iSebe lezabaSebenzi bakaRhulumente noLawulo);(iii)    Mnu Willie Mathebula (omele uNondyebo weSizwe);(iv)    Adv Johannes Collen Weapond; kunye(v)    noMnu Omega Shelembe (iSebe lezoNxibelelwano neeNtlobo zobuChwepheshe).
E.    Imisitho Ezayo
1.    INyanga yamaLungelo oLuntu
1.1.    UMzantsi Afrika ngenyanga yoKwindla uza kukhumbula iNyanga yamaLungelo oLuntu phantsi komxholo othi: “Ukukhawulezisa amalinge aya kubulungisa bezentlalo obusekelwe kumalungelo oluntu”. Imbali yeNyanga yamaLungelo oLuntu isukela kwiNyhikityha yase-Sharpeville eyayingomhla wama-21 kweyoKwindla 1960, apho amapolisa ombuso wezocalu-calulo athi adubula aze abulala abantu abangama-69 ngethuba bebambe umngcelele wogwayimbo onoxolo.
1.2.    Umonakalo obuhlungu owashiywa yimigaqo-nkqubo yombuso wocalu-calulo usabonakala nanamhlanje kwaye ukhokelele ukuba abantu abaninzi bazibone bengamaxhoba endlala ebathwaxa imihla nezolo futhi bengafumani namisebenzi. UMgaqo-siseko weRiphabhlikhi yoMzantsi Afrika wowe-1996, owathi wamisela isizwe esikhululekileyo nesilawulwa ngokwentando yesininzi, uyawaxhasa amalinge okulwela ubulungisa bezentlalo ngokuthi kulungiswe izinto ezazingenabulungisa zangaphambili. 
1.3.    Lo mthetho usanda kutyikitywa unguMthetho wokuThathwa koMhlaba wowama-2024 (uMthetho 13 wowama-2024) ucacisa indlela esemthethweni negunyaziswe ngumgaqo-siseko evumela ukuba urhulumente alungise intlungu yangaphambili yokuhluthwa komhlaba kunye nentsokolo ngokwenza abantu babe namathuba alinganayo okufumana amathuba ezoqoqosho, iinkonzo ezisisiseko kunye nomhlaba.
1.4.    Imibhiyozo yesizwe yoSuku lwamaLungelo oLuntu ngomhla wama-21 kweyoKwindla 2025 iza kubanjelwa e-Constitutional Hill eRhawutini, apho zimi khona izakhiwo zeNkundla yoMgaqo-siseko yoMzantsi Afrika.
2.     I-Africa Energy Indaba 2025 
2.1.    UMzantsi Afrika uza kusingatha inkomfa, i-Africa Energy Indaba 2025 ukususela ngomhla wesi-4 ukuya kowesi-6 kweyoKwindla 2025 e-Cape Town International Convention Centre. Le nkomfa ngumsitho omkhulu kweli lizwekazi njengoko kuwo kudibana oomakhwekhwetha beli candelo kwaye inemiboniso yobuchwepheshe bale mihla beli candelo.
2.2.    Le nkomfa iza kanye ngenxesha apho icandelo lezamandla eMzantsi Afrika likhula ngesantya esiphezulu njengoko eli lizwe lisebenzela ukuba libe namandla oneleyo ukulungiselela amangomso. Kulo nyaka uphelileyo urhulumente waphumeza uMthetho-siHlomelo woLawulo loMbane, wowama-2024 (uMthetho 38 wowama-2024) ngeenjongo zokudala icandelo lezamandla elizinzileyo nelikwaziyo ukumelana nokhuphiswano neliza kukwazi ukuvelisa umthamo wamandla afunekayo kweli lizwe.
2.3.    Ekuqinisekiseni ukuba sinamandla oneleyo ukulungiselela amangomso, iiprojekthi zamandla eziza kuvelisa iigigawathi ezili-11 kulindeleke ukuba ziqala ukwakhiwa kule minyaka emithathu izayo. NgeyoMnga 2024, zibhengeziwe iinkampani ezisibhozo eziphumeleleyo ngethuba kubanjwe ifandesi ka-Bid Window 7 yeNkqubo yokuThengwa koMbane oHlaziyekayo kwiiNkampani zoMbane eziziMeleyo eziza kuthi xa zidibene zivelise umbane oli-1 760 MW.
F.    Imiyalezo
1.    Amazwi okuvuyisana
IKhabhinethi ithumela amazwi okuvuyisana neminqweno emihle:

kuMphathiswa uNomakhosazana Meth ngokonyulwa abe nguSihlalo we-African Regional Labour Administration Centre.
kuNksz Lerato Mataboge ngokwenza imbali ngokuthi onyulwe njengeMkhomishinara we-AU weziSeko zoPhuhliso nezaMandla. 
kuNksz Tyla Laura Seethal, odume ngelika-Tyla, imvumi yoMzantsi Afrika eyimvumi yokuqala yase-Afrika ecula iyodwa apho ingoma yakhe ezimele yodwa ethi-“Water”, engoyonxalenye yecwecwe, imanyelwe izihlandlo ezingaphaya kwebhiliyoni ku-Spotify.
kuMnu Wouter Kellerman, ingcali yoMzantsi Afrika ekhalisa ifleyiti noNksz Eru Matsumoto kunye noNksz Chandrika Tandon, abaphumelele i-Grammy Award ngecwecwe labo elithi Triveni.

2.    Amazwi ovelwano
IKhabhinethi ithumela amazwi ovelwano kwizihlobo nosapho:

lukaNksz Suthukazi Arosi (obeneminyaka engama-64), imvumi, umqambi nomlinganiswa owaphumelela iimbasa. Udume ngokuba ngomnye wemilonjikazi yase-Afrika kunye nomlinganisi ophume izandla okhe wadlala kwimisebenzi yobugcisa bemidlalo yeqonga yoMzantsi Afrika emininzi.

Imibuzo: Nksz Nomonde Mnukwa – IsiThethi seKhabhinethi esiliBambelaIselula: 083 653 7485"
"INgxelo yeNtlanganiso eKhethekileyo yeKhabhinethi yangoMvulo, umhla wesi-3 kweyoKwindla 2025",03 Mar 2025,https://www.gov.za/news/cabinet-statements/statement-special-cabinet-meeting-3-march-2025-03-mar-2025,https://www.gov.za/xh/news/cabinet-statements/ingxelo-yentlanganiso-ekhethekileyo-yekhabhinethi-yangomvulo-umhla-wesi-3,"A.    IziGqibo zeKhabhinethi
1.    UHlahlo Lwabiwo-mali lowama-2025-2026
1.1.    Kuye kwabizwa iNtlanganiso eKhethekileyo yeKhabhinethi ngoMvulo, umhla wesi-3 kweyoKwindla 2025 ukuze kuqwalaselwe izimvo zamalungu eKhabhinethi malunga nendlela enokukhethwa kuhanjwe ngayo, phantsi kwezi meko, ukuqokelela imali yoHlahlo Lwabiwo-mali lonyaka-mali wama-2025/26 kunye nesigaba esiphakathi. Le ibilandela enye intlanganiso ekhethekileyo yeKhabhinethi yangoMvulo, umhla wama-24 kweyoMdumba, eyathi yavumela ukuba kubanjwe iingxoxo gabalala malunga neengxaki zezimali zeli lizwe kunye nemfuneko yokuba kuqaliswe ukuphunyezwa kwezinto ezikhokeliswe phambili ngulo Mbuso wesi-7, uthathe intambo ngowama-2024 phantsi koRhulumente woBumbano kaZwelonke (i-GNU). Kula ntlanganiso yomhla wama-24 kweyoMdumba 2025, uMongameli Cyril Ramaphosa waseka iqela labaPhathiswa elikhokelwa nguSekela-Mongameli ukuba lisebenze noMphathiswa weziMali kunye ne-ofisi yakhe kaNondyebo weSizwe badibanise zonke izimvo zamalungu eKhabhinethi zize ziphinde zilungiselelwe ukuqwalaselwa kwakhona.
1.2.    Eli qela likhokelwa nguSekela-Mongameli uMashatile futhi lixhaswa nguNondyebo weSizwe lithe thaca izinto ezininzi ezithe zaqwalaselwa yiKhabhinethi. Ngelokulandela icandelo 27 loMthetho woLawulo lweMali kaRhulumente (u-1 wowe-1999), iKhabhinethi igunyaze uMphathiswa wezeMali ukuba akhethe kwezi zinto zixoxiweyo aze aqokelele uHlahlo Lwabiwo-mali ngendlela eza kuthathela ingqalelo:
(a)    Iingxaki zezimali zesizwe(b)    Ukukhusela abantu abangathathi ntweni kunye namakhaya amkela imivuzo ephakathi ukuba bangabetheki kakhulu; kunye,(c)    nemiba eza kuxhasa uhlumo loqoqosho.
Emva kokuba iqoshelisiwe inkqubo yokugwadlwa kwezimvo eziligalelo kwinkqubo yokubala uHlahlo Lwabiwo-mali zamalungu eKhabhinethi, ngoku uMphathiswa wezeMali kunye noNondyebo weSizwe baza kuluqukumbela uhlahlo lwabiwo-mali balwandlale ePalamente ngoLwesithathu, umhla we-12 kweyoKwindla 2025.
Imibuzo: Mnu Sathasivan (Terry) Vandayar – IsiThethi seKhabhinethi esiliBambelaIselula: 082 444 9092"
"Ingxelo ngeNtlanganiso yeKhabhinethi yangoLwesithathu, umhla we-12 kweyoKwindla ngowama-2025",13 Mar 2025,https://www.gov.za/news/cabinet-statements/statement-cabinet-meeting-12-march-2025-13-mar-2025,https://www.gov.za/xh/news/cabinet-statements/ingxelo-ngentlanganiso-yekhabhinethi-yangolwesithathu-umhla-we-12,"A.     Imiba  enguNdaba-mlonyeni
1.    Ezoqoqosho1.1.    Uhlahlo-lwabiwo mali lweSizwe lowama-20251.1.1.     IKhabhinethi iyalwamkele uHlahlo-lwabiwo-mali lweSizwe lowama-2025 olufuna ukugcina ulungelelwano phakathi kwenkqubo-sikhokelo yezemali yoMzantsi Afrika, ngokuthi lixhase ngezimali imiba ephambili ebekwe luLawulo lweSixhenxe, njengoko kucaciswe ngoBekekileyo, uMongameli uCyril Ramaphosa ngethuba esenza iNtetho kaMongameli engoBume beSizwe, ekwa ngenelela   ekuthomalaliseni ifuthe eliza neemfuno zenkxaso-mali kumahlwempu nakumakhaya amkela umvuzo ophakathi.1.1.2.    Ulwabiwo lwemali engaphezu kweetriliyoni zeRandi kuphuhliso lweziseko ezingundoqo kwi-MTEF, ukusekwa kwezinye iindlela zezibonelelo zenkxaso-mali kusetyenziswa isiqinisekiso semali-mboleko kunye nokuvulwa kwamakroba amaninzi okubhida kwiZiko loHlahlo-lwabiwo-mali lweziseko ezingundoqo, oku kubonisa ukuzinikela ekukhuliseni uqoqosho ngenkqubo eyomeleleyo eyakhiwe ngeziseko ezingundoqo ngaxeshanye ikwa phucula unikezelo lwenkonzo.1.1.3.    Iinkqubo zokuthatha inxaxheba kwecandelo labucala, njengoko kubhengezwe kuHlahlo-lwabiwo-mali - eziyinxalenye yohlaziyo oluqhutywa ngu-Operation Vulindlela kwicandelo lezamandla, ezothutho kunye nokuhanjiswa kwempahla - zibonisa ukuzinikela kukarhulumente ekukhawuleziseni utyalo-mali kwicandelo labucala kunye nokukhula koqoqosho olubandakanyayo.1.1.4.    Ngelokuvuma ifuthe lokunyuka kwerhafu, uHlahlo-lwabiwo-mali lubonelela ngamanyathelo okunciphisa ulwamvila, oku lukwenza ngokuchasa ukonyuka okufana noku:1.1.4.1.    Ukungonyuswa kwerhafu yamafutha.1.1.4.2.    Ukunyuswa kwezibonelelo zezentlalo, izibonelelo zabantu abadala nezabantu abaphila nokukhubazeka, zibe kwixabiso elingaphezu kwamaxabiso okuphila, zinyuke nge-R130 ukuya kwi-R2 315 ngowama-2025.1.1.4.3.    Ulwabiwo lwenkxaso-mali olungumthamo obonakalayo kwi-Arhente yaBakhweli bakaLoliwe yaseMzantsi Afrika ukuze iphucule izithuthi zikaloliwe ezikhwelwa ngabantu, nto leyo eza kunciphisa inkcitho yekhaya echithwa kwiindleko zothutho.1.1.5.      Okona kubalulekileyo, ukunyuswa kwerhafu kuza kuxhasa uzinzo lweli lizwe ngokwezimali, ngokugcina ootitshala abali-11 000 emagumbini okufundela, abasebenzi bezempilo abangama-9 300 emisebenzini yabo, ukuqeshwa koogqirha abangama-800 esele beqeqeshwe ngokupheleleyo kunye nokuvumela abantwana abongezelelweyo abangama-700 000 (abaneminyaka emine ubudala) ukufikelela kuhambo lwabo lwemfundo yabantwana abasaqalayo (ECD) ukuze bafumane isisekelo esibalulekileyo  sohambo olusingise kwimfundo eyimpumelelo.
1.2.    Ukukhula koQoqosho1.2.1.    Ukunyuka nge-0.6% kwikota yesine (GDP) yowama-2024 kubonisa ukuchacha kuhle kuzo zonke iinkalo zoqoqosho, njengoko amacandelo ezolimo, ezemali, urhwebo kunye namakhaya ekhulile kwikota yokugqibela yonyaka.1.2.2.    Ishishini lezolimo liphinde laqhama nge-17,2%, linyusa ukukhula kwe-GDP nge-0,4 yepesenti. Ishishini lezemali, izindlu nomhlaba kunye neenkonzo zamashishini zikhule isihlandlo sekota yesibhozo ngokulandelelana, kubalwa nomlamli wezezimali, imisebenzi yezindlu nomhlaba kunye nezinye iinkonzo zoshishino nazo zibe ngabona banegalelo elikhulu ekukhuleni koqoqosho.1.2.3.    IKhabhinethi iqinisekile ukuba ukunyuka okungagungqiyo kunye nesantya sokunikezelwa kweenkonzo kuhlaziyo lweziseko zezoqoqosho, ukuphuculwa kokunikezelwa kweenkonzo kunye namandla karhulumente, nokwanda kokuthatha inxaxheba kwecandelo labucala, kuza kukukhuthaza ngakumbi ukukhula koqoqosho ngowama-2025 nangaphaya kwalo nyaka.
1.3.    Utyalo-mali
1.3.1.    IKhabhinethi isamkele isibhengezo esenziwe nguMicrosoft waseMzantsi Afrika sokutyala imali engange- 5.4 ezibhiliyoni zeerandi kwiziseko ezingundoqo zobukrelekrele obungeyonyani (i-AI) kweli lizwe.Olu tyalo-mali luza komeleza isikhundla soMzantsi Afrika njengesizinda se-AI esihamba phambili kwilizwekazi lase-Afrika kwaye yakhela kutyalo-mali lwe-Microsoft yaseMzantsi Afrika oluyi-R20.4 yeebhiliyoni kule minyaka mithathu idlulileyo.1.3.2.    IMicrosoft yaseMzantsi Afrika ikwabhengeze igalelo layo ekuphuhliseni ulwazi lwedijithali eMzantsi Afrika ngokuthi ihlawulele isiqinisekiso sobungcaphephe kubantu abangama-50 000 abakwizakhono zedijithali ezifunwa kwakhulu.1.3.3.    Ekuphakamiseni ngakumbi ingxowa yethu yotyalo-mali, abavelisi beemoto base-Indiya i-Mahindra batyikitye isivumelwano sokusebenzisana neQumrhu loPhuhliso lwezoShishino laseMzantsi Afrika (IDC) ukuze kujongwe ukuba usengakwaxi na ukusekwa umzi-mveliso opheleleyo wokuhlanganisa izithuthi kweli lizwe.I-Mahindra kakade sele inawo umzi-mveliso wokudityaniswa kweenqwelo-mafutha ze-Pik Up oseThekwini, lo mzi-mveliso uqhutywa yi-AIH Logistics, apho kutshanje siye sabhiyozela ukuveliswa kweemoto zabo ze-Pik Up ezingama-25 000 ezidityaniswe kweli lizwe lethu.1.3.4.    IKhabhinethi ikhumbuze wonke ummi woMzantsi Afrika njengonezabelo ezithe ngqo kwi-South Africa Incorporated (SA Inc.) imemelela umdla wamntu wonke wokukhuthaza ilizwe lethu njengendawo yotyalo-mali kwinqanaba elikukhuphiswano lwehlabathi. Kufuneka siqhubeleke sithethe ngazwi linye sikhusela iimfuno zesizwe sethu, ukuzimela kwethu kunye nedemokhrasi yethu yomgaqo-siseko.2.     Ubudlelwane bamazwe -ngamazwe2.1.    UBongameli boMzantsi Afrika beQela laMashumi amabini (G20)2.1.1.    Njengenxalenye yoBongameli be-G20, uMzantsi Afrika usingathe ngempumelelo la maqela alandelayo okusebenza kwe-G20 kunye neentlanganiso zamaqela okusebenza ebezichotshelwe ekupheleni kwenyanga yoMdumba kunye nale nyanga sigangatha phezu kwayo:2.1.1.1.    Intlanganiso yeG20 Research and Innovation Working Group (RIWG), ebibanjelwe kwiDyunivesithi yaseFreyistata eMangaung ukusuka ngomhla wama-23 ukuya kowama-25 kweyoMdumba yowama-2025, ixoxe ngendlela abangalusebenzisa ngayo ngcono uphando kunye nokusungulwa kwezinto ezintsha ukuze kuhlangatyezwane nemingeni yehlabathi, nokukhuthaza ezobunzululwazi nobuchwepheshe. Bakwaveze nezinto eziphambili zalo nyaka uzayo, ezizezi:(a)    Okuphambili 1: Ukuvulela ukusungulwa kwezinto ezintsha ukuze kubekho uphuhliso; (b)    Okuphambili 2: Izityalo nezilwanyana ezohlukeneyo ukuze kubekho uPhuhliso oluZinzileyo; kunye(c)    Okuphambili 3: UkwaHlukana, ukuLingana, ukuBandakanya, kunye nokuFikelela kwezobuNzululwazi, iTekhnoloji kunye nokuSungulwa kwezinto ezintsha.2.1.1.2.    INtlanganiso yokuqala yeQela lokuSebenza lokuLwa uRhwaphilizo (eKapa, ngomhla wesi-3 ukuya kowe-5 kweyoKwindla ngowama-2025) iphonononge iindlela eziluqilima zokuphucula ukuphunyezwa kwezixhobo zomthetho zokulwa urhwaphilizo.Le ntlanganiso inike abathathi-nxaxheba ithuba lokuseka i-ajenda kunye nokwakha isiseko seengxoxo zexesha elizayo, ukukhuthaza iingxoxo kunye nentsebenziswano yokuqinisa amaqhinga okulwa urhwaphilizo.Ngexesha lale ntlanganiso, abathathi-nxaxheba baxubushe baze bavumelana ngezi zinto zibalulekileyo eziphambili:(a) Okuphambili 1: Ukomeleza ukuziphatha kakuhle kwiCandelo loLuntu; (b) Okuphambili 2:Ukwandisa indlela yokubuyisela ii-Asethi ngendlela ekhawulezileyo; (c) Okuphambili 3: Intatho-nxaxheba eBandakanyayo ; kunye (d) Okuphambili 4: Ukukhuselwa kwabahlaba ikhwelo. 2.1.1.4.    INtlanganiso yokuQala yeQela lokuSebenza lezoLimo, ebibanjwe kwi-intanethi ngomhla ka-3 noka-4 kweyoNkwindla kowama-2025, ixoxe ngemiba ebalulekileyo echaphazela abachaphazelekayo kwezolimo kwihlabathi jikelele kulapho kuye kwavunyelwana ngemiba ephambili yonyaka ozayo. Eyile:(a)    Okuphambili 1: Ukukhuthaza intatho-nxaxheba kwintengiso ebandakanyayo kunye nokhuseleko lokutya;(b)    Okuphambili 2: Ukuxhobisa ulutsha kunye nabasetyhini kwiinkqubo zokutya kwezolimo;(c)    Okuphambili 3: Ukukhuthaza ukusungulwa kwezinto ezintsha kunye nokudluliselwa kweteknoloji; kwakunye(d)    Okuphambili 4: Ukwakha ukomelela kwemozulu ezakuzisa ulimo oluzinzileyo.2.1.1.5.    INtlanganiso yokuQala yeQela lokuSebenza kwezoKhenketho ebibanjwe kwi-intanethi ngomhla wesi-5 kweyoKwindla ngowama-2025 kuxoxwe ngendlela ukhenketho olungasetyenziswa ngayo ukutshintsha ubomi babantu, uluntu kunye nehlabathi. Baphinde baxoxa bavumelana ngokusebenza kwiinkalo ezine eziphambili enyakeni, ezizezi:(a)    Okuphambili 1: I-AI egxile eBantwini kunye nokuSungulwa kwezinto ezintsha eziza kuphucula ukuqalwa kwee- SMMEs zecandelo lezokuHamba kunye nezoKhenketho;(b)    Okuphambili 2: INkxaso-mali kwezoKhenketho kunye noTyalo-mali ukuze kuphuculwe ukulingana nokukhuthaza uPhuhliso oluZinzileyo;(c)    Okuphambili 3: Uqhagamshelwano kwezomoya olwenza kubelula ukuhamba; kwakunye(d)    Okuphambili 4: Ukomelezwa okoluqilima kuPhuhliso loKhenketho oluBandakanyayo, noluZinzileyo.2.1.1.6.    Intlanganiso yokuQala yeQela lokuSebenza elijongene nokuNcitshiswa kweNtlekele ngaphambi kwexesha, ibibanjwe kwi-Intanethi ngomhla we-5 kweyoNkwindla kowama-2025 ixubushe ukukhawuleziswa kwezilumkiso ngaphambi kwexesha kuwo onke amanyathelo, nekuyinto ephambili ekujoliswe kuyo lihlabathi nebekwe Zizizwe eziManyeneyo, yomeleza ukuphunyezwa kweSakhelo se-Sendai sokuNcitshiswa kweNtlekele i-2015-2030.UMzantsi Afrika ubona le ntlanganiso njengeqonga lezizwe ngezizwe elibalulekileyo lokuqhuba i-ajenda yoxanduva ekwabelwana ngalo ukwakha ukomelela, ukomeleza intsebenziswano yethu, nokuqhuba amanyathelo anentsingiselo afunekayo ukuze kuthintelwe ukunyuka okanye ukwandiswa komngcipheko.Intlanganiso ivumelene ngezi zinto ziphambili:(a)    Okuphambili 1: Ukujongana nokungalingani kunye nokuNcitshiswa koMngcipheko;(b)    Okuphambili 2: Iinkqubo eziquka ihlabathi lonke, ezikwaziyo ukuxela izilumkiso ngaphambi kwexesha;(c)    Okuphambili 3: Iziseko ezingundoqo ezikwaziyo ukuMelana neeNtlekele(d)    Okuphambili 4: Ukuxhasa ngezimali iphulo lokuNcitshiswa koMngcipheko weNtlekele;(e)    Okuphambili 5: UkuHlangula kwiNtlekele, ukuBuyiselwa kwisimo sangaphambili kunye noKwakha ngokutsha; kwakunye(f)    Okuphambili 6: Neendlela eziSekwe kwi-Ecosystems ezenzelwe i-DRR/ iziSombululo ezisekelwe kwiMvelo.2.1.1.7.     INtlanganiso yokuQala yokuSebenza: ejongene nokhuseleko lokutya ibibanjwe kwi-Intanethi ngomhla wesi-5 kweyeNkwindla ngowama-2025, lentlanganiso ixoxe ngemigaqo-nkqubo kunye neenkqubo zokuphucula ukhuseleko lokutya.Abathathi-nxaxheba bavumelene ngokwakha inkqubo yokutya eyomeleleyo, enobulungisa nezinzileyo.Bakwazibophelele ekujonganeni nemingeni engundoqo efana nemiqobo kwezentengiso, inkxaso-mali yokuveliswa kokutya kunye nefuthe lokutshintsha kwemozulu elichaphazela amakhonkco okubonelela ngokutya. Ezinye zeziphumo eziphambili ekuxoxwe ngazo zezi zilandelayo:(a)    Okuphambili1: Imigaqo-nkqubo eyomeleleyo yokhuseleko lokutya;(b)    Okuphambili 2: Amaxabiso okutya azinzileyo;(c)    Okuphambili 3: Imimiselo nemigangatho ecacileyo;(d)    Okuphambili 4: ISicwangciso sokuSebenza se-G20 soKhuseleko lokuTya; kwakunye(e)    Okuphambili 5: Ukuvunywa nokuphunyezwa koMphathiswa.2.1.1.8.    INkqubo ye-G20 yokufikelela kulwazi ebibanjelwe kwiDyunivesithi yaseVenda eThohoyandou ngomhla wesi-7 kweyoKwindla ngowama-2025 ibijolise ekukhuthazeni iingxoxo ezibanzi noluntu kunye nokuthatha inxaxheba kuBongameli be-G20 boMzantsi Afrika.Le ndibano ibisetyenziselwa ukukhuthaza abantu beli ukuba bazibandakanye ekwamkeleni iindwendwe zethu kweli lizwe njengoko sithe gqolo ukubamba iintlanganiso kwiindawo ngeendawo zeli, nokukhuthaza inkcubeko namagugu. Abemi boMzantsi Afrika baye bakhuthazwa ukuba babalise ibali elimnandi ngelizwe labo.2.1.2.    La maqela okusebenza e-G20 alandelayo kunye neentlanganiso zamaqela asebenzayo ziza kuqhubeka de kube sekupheleni kwenyanga yeNkwindla kowama-2025:2.1.2.1    INtlanganiso yokuQala yokuSebenza: ezakubanjwa kwi-intanethi ngomhla wesi-17 kweyoNkwindla kowama-2025, izakuqwalasela uHlumo loQoqosho oluBandakanyayo, uShishino, iNgqesho, kunye nokuNcitshiswa kokungalingani.2.1.2.2    INtlanganiso yokuQala yeQela lokuSebenza elijongene noRhwebo kunye noTyalo-mali: 18-20 kweyoNkwindla ngowama -2025 – ibanjelwa kwi-intanethi.2.1.2.3    Intlanganiso yesiBini yeQela lokuSebenza lezeMpilo: 26-28 kweyoNkwindla ngowama- 2025 - eThekwini.2.1.2.4    INtlanganiso yokuQala yeQela lokuSebenza loZinzo lweMozulu kunye noZinzo lokusiNgqongileyo: 25-28 kweyoNkwindla ngowama-2025 – kwi-intanethi.
2.1.3 Ulwazi ngezi ntlanganiso zahlukeneyo ze-G20 kunye neziphumo zazo zinokufunyanwa: www.g20.org OKANYE www.g20.org.za
2.2    Uncedo loBuntu olunikwa iPalestine2.2.2    IKhabhinethi iyakugxeka ukwala kukaSirayeli ukuvumela uncedo loluntu ukuba lungene eGaza ikwagxeka nokuvalwa kwemida yokunqumla, oku kwenzeka kanye ngexesha apho abantu baseGaza bejongene nobunzima obunganyamezelekiyo, nobufuna ungenelelo olungxamisekileyo olufana nokutya, indawo yokuhlala kunye nezixhobo zonyango.2.2.3     Esi sisenzo sakwaSirayeli sokuqhubela phambili nemfazwe besebenzisa ulwamvila lwendlala kwaSirayeli njengesixhobo semfazwe, oku kuyinxalenye yephulo eliqhubekayo letyala leNkundla yoBulungisa yaMazwe ngaMazwe eyagweba uSirayeli ngokubulala abantu basePalestina njengesenzo sokutshabalalisa isizwe sonke sasePalestine .2.2.4    IKhabhinethi iyalibethelela ikhwelo lesizwe sethu elimemelela uluntu lwezizwe ngezizwe ukubau-Israyeli aphendule kwizenzo zakhe, kwaye kuqinisekiswe ukuhanjiswa koncedo ngokukhuselekileyo, nolungenazithintelo kuyo yonke imimandla yaseGaza.3.    Ulwaphulo-mthetho3.1.    Ukwamkela isiGqibo seNkundla yaseMalawi malunga nokuLandwa kukaShepherd noMary Bushiri3.1.1.    IKhabhinethi isamkele isigwebo seNkundla kaMantyi oyiNtloko weRiphabhliki yaseMalawi sokuba uShepherd noMary Bushiri bathunyelwe eMzantsi Afrika ukuze baze kuvela enkundleni ngamatyala abo amaninzi olwaphulo-mthetho,kuqukwa ukudlwengula, ukwaphula uMthetho weeNgcebiso zokusetyenziswa kwezeziMali  uMthetho wangowama-2002 (uMthetho wama-37 wango-2002),uMthetho weBhanki, 1990 (uMthetho 94 wangowama-1990),UMthetho wokuNgena elizweni, wangowama-2002 (uMthetho we-13 kowama-2002) kunye nokwaphula imiqathango yebheyile yabo.3.1.2.    Esi sigwebo sibonisa ukuba akukho mntu unokuwubaleka umthetho kwaye sikwaqinisekisa ukuzimela kwenkundla, intsebenziswano yamazwe ngamazwe kunye nokuthembana phakathi kwamaziko omthetho aseMzantsi Afrika nawaseMalawi.3.1.3.    Siyazi ukuba abakwaBushiri bazibonakalisile iinjongo zabo zokufaka isibheno. Noko ke, nathi siqinisekile ukuba sinetyala eliqatha elinxamnye nabo.3.1.4.    UMzantsi Afrika ukulungele ukusebenzisana ne-INTERPOL ukuququzelela amalungiselelo okulandwa kwabo kunye nokuqinisekisa ukuba bayaziswa eMzantsi Afrika ukuze bazoxoxa amatyala abo.
4.    Imozulu embi4.1.    Izandyondyo zemvula zakutsha nje Kwazulu-Natal zisube imiphefumlo eliqela, zashiya amakhulu engenamakhaya, izindlu neziseko zophuhliso nazo zonakaliswe kakhulu.4.2.    Ifuthe lemozulu embi kakhulu KwaZulu-Natal libhengezwe njengemeko yentlekele kuzwelonke, iSebe lePhondo loLawulo lweNtsebenziswano neMicimbi yezeMveli livunyelwe ukuba lihlanganise onke amaqumrhu karhulumente ukuze andise amanyathelo enkxaso, nokunciphisa ifuthe lentlekele eluntwini.4.3.    Urhulumente usaqhubeleka nokubonelela amaxhoba ezikhukhula ngoncedo kwaye iSebe lokuHlaliswa koLuntu linesabelo se-R100 yezigidi zeerandi ezabelwe iKwaZulu-Natal ngeenjongo zokuncedisa ekulawulweni komonakalo owenziwe zezi zikhukhula. 4.4.    IKhabhinethi imemelela bonke abemi baseMzantsi Afrika ukuba balumke kakhulu nanini xa kukho imozulu embi. Izantyalantyala zemvula ziza nomngcipheko wezikhukhula zasekuhlaleni, ngakumbi kwiindawo ezisemazantsi, iibhulorho kunye nasezindleleni.4.5.    Kwiimeko zeemvula ezinkulu, uluntu luyabongozwa ukuba luziphephe iindlela ezizele zizikhukhula kwaye lulandelele usasazo lweendaba, iindaba zikanomathotholo kunye namaqonga onxibelelwano karhulumente asemthethweni ukuze lufumane indaba kunye nezilumkiso ezikhutshwa ngqo ngexesha elichanekileyo.
B.    Iizaziso zamva nje kwiKhabhinethi1.       Ukukhuselwa kunye nophuculo loMvuzo ophantsi weSizwe (NMW)1.1.    IKhabhinethi ifumene kwaye yaqwalasela ingxelo yeSebe lezeNgqesho nezaBasebenzi ngenkqubela esele yenziwe yokukhusela nokuphucula i-NMW.1.2.    UMthetho we-NMW, wowama-2018 (uMthetho we-9 wowama-2018), owaphunyezwa ngeyeNkanga yowama-2018, ubeke isiseko sokunciphisa ukungalingani kwemivuzo kunye nezikhewu zemivuzo, kwaye usaqhubeka nokukhusela abasebenzi abafumana imivuzo ephantsi kweli lizwe.1.3.    Ukususela ngomhla woku-1 kweyoKwindla ngowama-2025, i-NMW inyuke nge-4% ukusuka kwi-R27,58 ukuya kwi-R28,79 ngeyure. Lo chatha lujolise ekuboneleleni ngenkxaso yezoqoqosho eyimfuneko kunye nesiqabu esiyimfuneko enkulu kubasebenzi abazizigidi ezithandathu abafumana umvuzo ongaphakathi kwesibiyeli se-NMW.
2.    Ukukhuthaza iSiseko sokuFunda2.1.    IKhabhinethi ivakalise inkxaso yayo kuhlengahlengiso olucwangcisiweyo lwecandelo lezeMfundo esiSiseko ngokubhekisele kwifundo yasekuqaleni.2.2.    Ngenyanga yoMqungu kowama-2025, iSebe leMfundo esiSiseko labhengeza laze labhiyozela iqondo lokupasa imatriki yili-87.4%.Nangona kunjalo, kwinyanga nje engaphambili, isebe lalikhuphe iziphumo zovavanyo olucwangcisiweyo oluphuma kwizifundo ezintathu ezahlukeneyo ezibonisa ukuba phantse i-80% yabantwana abafika kwiminyaka elishumi (10) baseMzantsi Afrika abakwazi ukufunda ngentsingiselo, kulo naluphi na ulwimi.2.3.    Ukusombulula lo mceli-mngeni uMphathiswa weMfundo esiSiseko uqalise uhlengahlengiso oluza kuba nala manyathelo alandelayo:2.3.1.     Ufikelela kwamntu wonke kwi-ECD esemgangathweni ngokuthi kubhaliswe ngobuninzi amaziko e-ECD, kuqinisekisa ukuba umntwana ngamnye okwi-ECD ufumana isaphulelo, amaziko e-ECD anikwa inkxaso yeZincedisi zokuFunda nokuFundisa, kananjalo abasebenzi banikwa inkxaso yokuqeqeshelwa umsebenzi ukuze bafumane iziqinisekiso zokufundisa.Inkxaso-mali yoku yabelwe uHlahlo-lwabiwo-mali lweSizwe lowama-2025.2.3.2.     Uphononongo lwemimiselo nemigangatho yokwandisa izithuba zootitshala kwisigaba sesiseko sokufundisa.2.3.3.     IBhasari yeFunza Lushaka iza kuhlengahlengiswa ukuze kubekwe phambili imali ezakuncedisa abafundi abanqwenela ukufundisa kwisigaba semfundo esisiseko.2.4.    Oku kuziqhelanisa ngokutsha nesicwangciso kuza komeleza izakhono zabafundi zokufunda, ukubhala nokubala ezisisiseko, nokuqinisekisa ukuba xa bebadala bayakwazi ukujongana nezifundo ezinzima ngakumbi ezifana neZibalo, ezobuNzulu-lwazi, izifundo zezezimali kunye nezifundo zoqoqosho, phakathi kwezinye.3.    Ukusebenza kokuveliswa kombane3.1.    IKhabhinethi ifumene ingxelo ngomsebenzi owenziwe ngu-Eskom wokuphucula ukuveliswa kombane kunye nokuzinzisa umbane wesizwe ukuze kuthintelwe ezinye izehlo zokucinywa kombane.3.2.    Emva kokuba ebuyiselwe kwakhona amandla okuvelisa ngaphezulu kwama-300 eemegawathi kunye nokuzaliswa kwakhona koovimba abaneleyo, ukucinywa kombane kuye kwanqunyanyiswa ngentsimbi ye-10:00 ngeCawa, umhla wesi-9 kweyoKwindla ngowama-2025.Imisebenzi yamalahle kwiSikhululo soMbane iKusile ikumanqanaba afanelekileyo kuzo zonke iiyunithi ebezingasebenzi ukususela ngoLwesihlanu we-7 kweyoNkwindla, ngoku sele zibuyiselwe ngempumelelo ziyasebenza kwaye iYunithi yesi-2 yase-Koeberg nayo ibuyiselwe emsebenzini ngempumelelo.3.3.    Ukusebenza okuhle kokuveliswa kombane ngokubanzi ukususela ngexesha lehlobo langowama-2024 kubonise ukuphucuka okubonakalayo kunye nozinzo, okubangele i-98% yeentsuku ebezingenawo ucimi-cimi wombane. U-Eskom usenethemba elincumisayo lokungabinazo iintsuku zika cimi-cimi kwixesha elishiyekileyo lasehlotyeni.C.    Izigqibo zeKhabhinethi1.    Ukusingathwa kwe-Indaba yaManzi noGutyulo1.1.    IKhabhinethi ikuvumile ukusingathwa kwe-Indaba yaManzi noGutyulo ngomhla wama-27 nowama-28 kweyoKwindla ngowama-2025 eGauteng.1.2.    Lo msitho usebenza njengolandelela iNgqungquthela yaManzi ebibanjwe kweyoMqungu yowama-2024, nethe yadibanisa zonke iziphathamandla zeenkonzo zamanzi ukuze kuqwalaselwe imingeni engundoqo yecandelo, emva kokukhutshwa kweeNgxelo zeDrops.1.3.    Le ngqungquthela yaseka iSicwangciso sokuSebenza sokuqubisana nale miba, ukanti le i-Indaba iza kubonelela ngethuba lokuhlola inkqubela-phambili eyenziweyo nokujonga amanye amanyathelo afunekayo.1.4.    Iziphumo ezilindelekileyo ze-Indaba kukuba kubekho isivumelwano esimalunga nemeko yokhuseleko lwamanzi eMzantsi Afrika, inkqubela kumanyathelo angagqitywanga asuka kwiNgqungquthela yaManzi eyayibanjwe ngowama-2024 kunye namanyathelo angundoqo afunekayo ukuze kuphuculwe ukhuseleko lwamanzi kunye nesicwangciso sokusebenza esihlaziyiweyo (esitsha).1.5.    IKhabhinethi iyivumile imingeni yokhuseleko lwamanzi elijongene nayo eli lizwe kwaye iyakubethelela ukuzinikela kwayo ekuqinisekiseni ukuba wonke ummi waseMzantsi Afrika uyafikelela kwiinkonzo ezizinzileyo zamanzi acocekileyo, nakhuselekileyo kwakunye nogutyulo.2.    Ingxelo yelizwe yesi-2, yesi-3 neyesi-4 ngeNgqungquthela ye-UN engamalungelo abantu abaphila nokukhubaza (UNCRPD).2.1.    IKhabhinethi ikuvumile ukuba iSebe labaseTyhini, uLutsha kunye naBantu abaKhubazekileyo liyingenise kwi-UN ingxelo yamaxesha ngamaxesha ye-UNCRPD yesi-2, yesi-3 neye-4. Le ngxelo ibonelela ngohlaziyo ngenkqubela esele yenziwe nguMzantsi Afrika ukukhuthaza nokukhusela amalungelo abantu abaphila nokukhubazeka.2.2.    IKhabhinethi iyamkele iNgxelo yeLizwe eSisiseko yokuPhunyezwa kwe-UNCRPD ngowama-2013, ze emva koko le ngxelo yafakwa ngowama-2014.2.3.    Le ngxelo idityanisiweyo yenkqubela phambili inika amagqabantshintshi entsebenzo karhulumente ekuphumezeni iPhepha leNgcaciso yoMgaqo-nkqubo wamaLungelo aBantu abaphila nokukhubazeka (White Paper on the Rights of Persons with Disabilities).Iqaqambisa uhlaziyo lwemigaqo-nkqubo nemithetho, kunye namanyathelo athatyathiweyo okukhusela nokukhuthaza amalungelo abantu abaphila nokukhubazeka.Le ngxelo icacisa iinzame kwezemfundo, ukwazisa, ezempilo, iinkonzo zentlalontle, ukufikelela kubulungisa nokuqeshwa kwabantu abaphila nokukhubazeka.Le ngxelo iza kupapashwa kwiwebhu sayithi: www.gov.za
D.    Ukuqeshwa
Zonke izithuba zengqesho zixhomekeke ekungqinisisweni kweziqinisekiso kunye nokujongwa kolwazi oluyimfihlo lokuziphatha komgqatswa.1.    UMnu Neil Jansen njengoSekela Mlawuli-Jikelele: uLawulo lwezaBasebenzi noPhuhliso kwiSebe leMicimbi yezeKhaya.2.    Ukuchongwa kwamalungu ebhodi yase-Alexkor
(a)       Nksk Dineo P. Peta (usihlalo);(b)       Nksk Hilary A. Swartbooi;(c)        U-Adj. Njin. Trevor G. Fowler;(d)        Nksk Shinduvi Zitha; (e)        Nksk Bongi Ngxishe;(f)        Nqirh Jonty Tshipa;(g)        Umnu Nico Patrick Swart; kunye no(h)        Umnu Freddy Raseote.
E.    Imisitho Ezayo1.    INgqungquthela yokuQaliswa kweNkqubo yeSizwe engeNguqu yoKusungulwa kweZinto eZintsha1.1    INgqungquthela  yokuQaliswa kweNkqubo yeSizwe engeNguqu yoKusungulwa kweZinto eZintsha iza kubanjwa ukusuka ngomhla we-13 ukuya kowe-14 kweyoKwindla yowama-2025 ukuze isebenzise amandla oMzantsi Afrika ezenzululwazi, ubuchwephesha kunye nokusungula izinto ezintsha ngendlela eququzelela ukubandakanywa.1.2    Le ngqungquthela idibanisa amabhunga ezenzululwazi, amaziko emfundo ephakamileyo, amasebe karhulumente, icandelo lezoshishino kunye nemibutho yabasebenzi ukuze bajonge kwaye babandakanyeke kwindima yexesha langoku neyekamva emalunga neNkqubo yeSizwe yokuSungulwa kwezinto eZintsha. Iza kucebisa amanyathelo okukhawulezisa ukufezekiswa kophuhliso loqoqosho lwentlalo olubandakanyayo noluzinzileyo ukuze kuxhamle bonke abemi boMzantsi Afrika.2.    iNgqungquthela yase Mzantsi Afrika yesi-8 - yeManyano yaseYurophu (i-EU).2.1    INgqungquthela yase Mzantsi Afrika yesi-8 - yeManyano yaseYurophu (i-EU) iyaqhubeka eKapa (namhlanje) ngomhla we-13 kweyoKwindla yowama-2025, kwaye iza kube usihlalo wayo nguMongameli uCyril Ramaphosa, ebambisene noMongameli weBhunga laseYurophu, uMnu. António Luís Santos da Costa, kunye noMongameli weKhomishini yaseYurophu, uGq. Ursula von der Leyen yenzelwe ukuqinisa ngakumbi ubudlelwane obuphakathi koMzantsi Afrika kunye ne-EU, obusele buqinile kakade.2.2    Le ngqungquthela iza kushukuxa imiba yorhwebo notyalo-mali, kunye nentsebenziswano enkulu phakathi kwamazwe amabini kunye nokomelezwa kobudlelwane obuphakathi koMzantsi Afrika ne-EU.2.3    Le ngqungquthela kulindeleke ukuba ihlolisise iindlela zokusebenzisana nezokujongana nemingeni yengingqi kunye neyehlabathi jikelele, kubandakanywa utshintsho lwemozulu, ukungakhuseleki kwabantu, uxolo, ukhuseleko kunye nozinzo, inguqu yococeko lokusingqongileyo, kunye nokwakhiwa ngokutsha kwamaziko olawulo lwehlabathi.2.4    Le ngqungquthela iza kuqinisekisa kwakhona inkxaso kuBongameli be-G20 boMzantsi Afrika nezinto eziphambili kubo, kubandakanywa umxholo othi uManyano, uLingano kunye noZinzo.
F.     Imiyalezo1.    ImvuyiswanoIKhabhinethi idlulise amazwi emvuyiswano kunye neminqweno emihle kwaba bantu balandelayo:•    UDylan Naidoo ngokuba ngowokuqala omnyama eMzantsi Afrika ukuphumelela i-SA Open, nekuyenye yobuntshatsheli begalufa obudala. Ukuphumelela kwakhe kumbekele indawo kwi-Open Championship eqhutywa kwinyanga yeKhala eRoyal Portrush.•    UNcazelo Mlilo ekutyunjweni kwakhe kumacandelo amabini kumawonga abalaseleyo eWomen Changing the World Awards. La mawonga ahlonipha abasethyini kwihlabathi liphela abenza umsebenzi oncomekayo ekutshintsheni ubomi.•     Uluntu lwamaMuslim njengoko lugcine inyanga engcwele yeRamadan.•    UMnu Patrice Motsepe ngokonyulwa kwakhona njengoMongameli weCAF. Igalelo lakhe kuphuhliso lwebhola ekhatywayo yaseMzantsi Afrika kunye neyase-Afrika jikelele liyaqhubekeka lisenza sizingce ngaye.2.    UvelwanoIKhabhinethi ivakalise amazwi ovelwano kubahlobo nosapho lwaba:•    Abakhweli abangama-31 abathe baphulukana nobomi babo kwiingozi ezintathu ezahlukeneyo zebhasi phakathi kweReddersburg neSmithfield eFreystata; kuMntla weN2, kufutshane neMandeni, KwaZulu-Natal naku-R21 Ekurhuleni, eGauteng ngokwahlukana kwabo.•    Abafundi abane besikolo samabanga aphantsi abaphulukene nobomi babo kwingozi yendlela uN12 eDaveyton, Ekurhuleni, eGauteng.•    Umhlabi khwelo okwa litshantliziyo lesini uPamela Mabini obemela abasetyhini abahlukunyezwa nge-GBV waze waqinisekisa ukuba abenzi bobubi be-GBVF bayagwetywa.•    UCrystal-Donna Roberts, umdlali weqonga waseMzantsi Afrika kunye nomsasazi odlale kwifilimu efana ne-Endless River kunye ne-Krotoa, waphinda wavela nakwi-Arendsvlei, Swartwater kunye ne-7de Laan.•    UGq. Gomolemo Mokae, itshantliziyo elichasene nocalucalulo kunye nengqiqo yabantsundu, ugqirha wezonyango nombhali owayengumkhuthazi okhutheleyo weelwimi zesiNtu.Wafumana iwonga leelwimi ezininzi, owalinikwa kwiBhodi yeeLwimi zoMzantsi Afrika ngegalelo lakhe lokukhuthaza ukusetyenziswa kweelwimi zesintu kuncwadi lwaseMzantsi Afrika.•    UMnu Athol Fugard, umdlali weqonga owaziwayo kwihlabathi, umbhali wenoveli nombhali wemidlalo yeqonga owavunywayo apha ekhaya nakumazwe ngamazwe ngenxa yegalelo lakhe elibalaseleyo kwimidlalo yeqonga. Ngowama-2001, wangeniswa kwi-American Theatre Hall of Fame waza wafumana iwonga  lalapha eMzantsi Afrika le-Order of Ikhamanga ngowa-2005.•    Ebenhaezer Dibakwane, iqhula eliphumelele iimbasa, umdlali weqonga kunye nombhali.•    UKhomotso Jacob Makwetla, ummemeleli wokuxhotyiswa kwamashishini abantu abamnyama, nowaba negalelo kuphuhliso lwebhola ekhatywayo namanqindi kweli.Ikhutshwe: liZiko lezoNxibelelwano nokuSasazwa koLwazi lukaRhulumente (GCIS)Imibuzo: Nks Nomonde Mnukwa – ISithethi sikaRhulumente esiliBambelaIselula: 083 653 7485"
"Ingxelo yeNtlanganiso yeKhabhinethi ebibanjwe ngoLwesithathu, umhla wama-26 kweyoKwindla 2025",27 Mar 2025,https://www.gov.za/news/cabinet-statements/statement-cabinet-meeting-26-march-2025-27-mar-2025,https://www.gov.za/xh/news/cabinet-statements/ingxelo-yentlanganiso-yekhabhinethi-ebibanjwe-ngolwesithathu-umhla-wama-26,"A.    Imiba engundaba-mlonyeni
1.    Ezoqoqosho1.1    Utyalo-mali1.1.1    IKhabhinethi ivakalise ukuluthemba uqoqosho ukuba luza kukwazi ukumelana neenzima njengoko ilizwe liqhubeleka nokusebenzisana namacandelo angundoqo kunye nokutsala amathuba amatsha otyalo-mali.1.1.2    IKhabhinethi ikwamkele ukuvulwa ngokusesikweni kweziko le-cloud likaGoogle South Africa eRhawutini elizibhiliyoni zeerand eziyi-2.5 eliza kudibanisa uMzantsi Afrika kubuxhaka-xhaka bothungelwano lokugcina nokuhlalutya ulwazi behlabathi be-Google Cloud. Le projekthi yeyokuqala kaGoogle apha e-Afrika kwaye iliphulo elikhulu kutyalo-mali kwiziseko ezingundoqo zobuchwepheshwe apha eMzantsi Afrika. 1.1.3     IKhabhinethi ihlaba ikhwelo kuwo onke amacandelo ukuba afake isandla kumalinge okudala imisebenzi nokuqinisekisa ukuba kukho uqoqoqsho oluzinzileyo noluza kuxhanyulwa ngumntu wonke ngokuthi konyuswe umthamo wotyalo-mali nokusebenzisa amanye amathuba la amahle akweli lizwe.
1.2    Ukudlala indima kweCandelo labuCala kwiiProjekthi zokuHanjiswa kwemiThwalo kwimiZila kaLoliwe nakumaZibuko 1.2.1    IKhabhinethi ikwamkele ukuqaliswa kwephulo lokuCelwa kweeNkcukacha Malunga nokuDlala iNdima kweCandelo labuCala kwiiProjekthi zokuHanjiswa kwemiThwalo kwimiZila kaLoliwe nakumaZibuko, njengoko oku kuyinxalenye yeenguqu ezibalulekileyo zokuphucula icandelo lokuhanjiswa kwemithwalo loMzantsi Afrika ngolo hlobo kuphuculwe uhlumo loqoqosho ngokunyuswa komthamo weempahla zorhwebo ezithunyelwa kumazwe angaphandle. 1.2.2    IsiCwangciso seCandelo lokuHanjiswa kwemiThwalo eMzantsi Afrika sifuna ukuba kubekho ukhuphiswano olumandla kumashishini okuhanjiswa kwemithwalo kwimizila kaloliwe nasebenza emazibukweni eli, into leyo iza kubiza iinkampani zabucala ukuba zityale imali kodwa zona iziseko ezingundoqo ezibalulekileyo ezifana nemizila kaloliwe kunye namazibuko zihlale zizezikarhulumente.
1.3    EzaMandla1.3.1    IKhabhinethi ikwamkele ukugalelwa kombane omtsha ozimegawathi ezingama-800 kwiziko lombane lesizwe emva kokuba u-Eskom ethe walungisa ngempumelelo iyunithi yokugqibela yokuphehla umbane yaseKusile. Oku kuza kuzisa uzinzo kwiziko lombane lesizwe kananjalo kuqinisekise ukuba isizwe sinombane owaneleyo kule minyaka izayo.
1.4    Iinkcukacha-manani zezeMisebenzi zeKota1.4.1    IKhabhinethi ikwamkele ukunyuka kwenani lemisebenzi ngemisebenzi engama-12 000 into eyenze ukuba inani lezithuba zemisebenzi libe zizigidi ezili-10.64 kwicandelo elibhaliswe ngokusesikweni elingelelozolimo kwikota yesine yowama-2024. Iinkcukacha-manani zezeMisebenzi zeKota ezikhutshwe liZiko leeNkcukacha-manani loMzantsi Afrika (i-Stats SA) zibonise ukuba amathuba emisebenzi enyukile kwicandelo lezorhwebo, eleenkonzo zamashishini, elezothutho kunye nelombane. 1.4.2    Nangona kukho uchatha ongephi kwinani lemisebenzi, inani labantu abaqeshwe isigxina kulo nyaka lisengaphantsi kweli lalo nyaka uphelileyo. IKhabhinethi isazimisele ukuza neenguqu ize iqalise iinkqubo eziza kugxininisa kuhlumo loqoqosho ukuze kudaleke iimeko eziza kukhuthaza ukuvulwa kwemisebenzi.
2.    Ukubhengezwa ngokuSesikweni koMthetho woTshintso lweMozulu, 22 wowama-20242.1    IKhabhinethi ikwamkele ukubhengezwa ngokusesikweni koMhtetho woTshintsho lweMozulu, wowama-2024 (uMthetho 22 wowama-2024) nguMongameli Ramaphosa ngoMvulo, umhla we-17 kweyoKwindla 2025 into leyo evumela ukuba kuqulunqwe imigaqo-nkqubo esebenzayo yotshintsho lwemozulu kunye nezicwangciso zexesha elide zokutshintshela kuqoqosho nesizwe esingavelisi isisi esininzi esiyingozi kokusingqongileyo.2.2    IKhabhinethi iyamkele i-International Partners Group (i-IPG), umbutho wamazwe aquka iUnited Kingdom, Germany, France kunye noMbutho wamaZwe aseYurophu (i-EU) ukuze afakele la mali ibiza kukhutshwa yi-US emva kokuba yona irhoxile kwi-Just Energy Transition Partnership.2.3    Izithembiso zemali ezenziwe ngamazwe ehlabathi kuMzantsi Afrika ngoku ziyimali ezibhiliyoni ezili-12.8 zedola zaseUS, equka iibhiliyoni ezisi-9 zeedola zaseUS yona evela kwi-IPG kunye nezinye izixa ezivela eSpain, Switzerland naseCanada.
3.    EzobuDlelwane baMazwe ngaMazwe3.1    UbuDlelwano boMzantsi Afrika neJapan3.1.1    IKhabhinethi iyabamkela ubudlelwane obushushu ngamandla phakathi koMzantsi Afrika neJapan kulandela utyelelo lwaseburhulumenteni likaSekela-Mongameli uPaul Mashatile obeluye eJapan ukususela ngomhla we-17 ukuya kowe-19 kweyoKwindla 2025 obeluneenjongo zokuqinisa ngamandla intsebenziswano phakathi koMzantsi Afrika neJapan kumacandelo alulutho kuwo omabini la mazwe. 3.1.2    EJapan bekubanjwe iingxoxo neJapan International Cooperation Agency apho kuboniswane malunga nokusebenzisana ngezoqoqosho, ne-Association for African Economic Development apho bekuxoxwa ngorhwebo kunye namathuba otyalo-mali kwakunye neJapan Organisaiton for Metals ad Energy Security apho bekugwadlwa amathuba otyalo-mali kwicandelo lemigodi.
4.    EzeMpilo 4.1    Ukurhoxiswa kweMithetho eLawula iiMveliso zokuTya ezeNziwe ngeNtsangu 4.1.1    IKhabhinethi ikwamkele ukurhoxiswa liSebe lezeMpilo kwemiThetho evala ukuthengiswa kweemveliso zokutya ezenziwe ngentsangu.4.1.2    Nangona iwuqonda umonakalo owenziwa kukuthengiswe kweemveliso zokutya ezenziwe ngentsangu ngendlela enganalulolawulo enokuthi ikhokelele ekubeni ezo mveliso zityiwe ngabantwana, imiThetho efana nale ifuna kuqaliwe kuboniswane nomntu wonke, akufuneki ibe nxamnye nesiGwebo seNkundla yoMgaqo-siseko kwaye akufuneki iphikisane noMthetho wokuziSebenzisela iNtsangu buCala.4.1.3    ISebe lezoBulungisa noPhuhliso loMgaqo-siseko likhokela umsebenzi wamasebe ahlukeneyo emiThetho esaQulunqwayo yokuphunyezwa koMthetho wokuziSebezisela iNtsangu buCala.
4.2    IsiFo soChwane neNyebethu (i-FMD)4.2.1    IKhabhinethi inikwe eza kutsha nje malunga nokwandiswa kwemida yooMmandla oThathwa ngokuba unesiFo (i-DMA) kwiphondo laKwaZulu-Natal ngeenjongo zokulwa ukuqhambuka kwesiFo soChwane neNyebethu (iFMD).4.2.2    I-DMA yandisiwe ukuze iquke aba masipala balandelayo: Big Five Hlabisa; Mtubatuba; Nongoma; Ulundi; Umhlabuyalingana; Jozini; Pongola; Abaqulusi; Mfolozi; uMhlathuze; Mthonjaneni; Nqutu; Nkandla; uMlalazi kunye naseMandeni.4.2.3    Akukho zilwanyana zineempuphu (iinkomo, iigusha neebhokhwe) kunye neemveliso zazo okanye iiseli zofuzo zazo zinokuhanjiswa zisuka kwi-DMA okanye ngaphakathi kuyo kungekho phepha-mvume livela kugqirha karhulumente wemfuyo.
5.    EzoBulungisa, ukuLwa uLwaphulo-mthetho kunye noKhuseleko5.1    UkuLwa uLwaphulo-mthetho5.1.1    IKhabhinethi ikwamkele ukubanjwa kwabarhanelwa abangama-12 892 phakathi komhla we-17 nowama-23 kweyoKwindla 2025 nguMbutho wamaPolisa oMzantsi Afrika (i-SAPS) njengenxalenye yephulo i-Operation Shanela. 5.1.2    Aba barhanelwa baquka abo bali-1 753 bebefunwa ngezenzo zolwaphulo-mthetho ezibi nezinobundlobongela ezifana nokubulala, ukuzama ukubulala, ukudlwengula, ukuqhekeza emashishinini nasemizini yabantu. Ukongeza, abarhanelwa abali-1 794 bona babanjelwe ukubetha bonzakalise kakhulu futhi kuye kwabanjwa nabangama-203 abarhweba ngeziyobisi. Abanye abarhanelwa abali-1 507 bona babanjelwe ukuba neziyobisi baze abali-115 bona babanjelwe ukuba nemipu engekho mthethweni.
5.2    Amaphulo Aqhubayo okuSasaza uLwazi olungeyoNyani noluLahlekisayo5.2.1    IKhabhinethi ikuqaphele futhi inako nokuxhalaba ngamaphulo aqhubayo okusasaza ulwazi olungeyonyani nolulahlekisayo ekhokelwa yi-Solidaritiet ne-AfriForum kunye namahlakani wabo, kwaye ii-arhente zogcino-mthetho ziphanda ngokwaphulwa kwemithetho yoMzantsi Afrika.5.2.2    Ukuthintela ukusasazwa kolwazi olungeyonyani, iSAPS iye yabamba intlanganiso ne-AfriForum ukuze kucaciselwane ngezityholo zokubulawa kutshatyalaliswe abantu abamhlophe xa kubhekiswa kubantu ababulawa ezifama. 5.2.3    Kule ntlanganiso i-AfriForum ivumile ukuba iinkcukacha-manani zolwaphulo-mthetho ezikhutshwe nguMphathiswa wezamaPolisa zichanekile, kuquka nezo zimalunga nabantu ababulawa ezifama. 5.2.4    Sele into eyaziwayo ngumntu wonke ukuba abanye babantu ababulawa ezifama babulawa ngabantu ababaziyo abaquka amalungu eentsapho zabo.5.2.5    IKhabhinethi ivile nangeengxelo ezingeyonyani zokuba amafama amhlophe amalunga nama-72 000 abhalise amagama wawo kuluhlu lwabo bafuna ukufudukela e-USA emva kwesimemo ebesikhutshwe nguMongameli wase-US. 5.2.6    Ngokweenkcukacha ezivela kwiAgriSA, iSebe lezoLimo kunye ne-StatsSA, uMzantsi Afrika unamafama angabarhwebi angama-41 000 kuphela.
5.3    IDabi lokuLwa uRhwaphilizo5.3.1    IKhabhinethi ikwamkele ukuphehlelelwa ngokusesikweni kwe-Border Management and Immigration Anti-Corruption Forum ngomhla wama-25 kweyoKwindla 2025, njengenxalenye yamalinge okulwa urhwaphilizo kwicandelo lokulawulwa kwemida nemfuduko.
B.    Ezakutsha nje eziya kwiKhabhinethi1.1.    IINTLANGANISO ZOKULUNGISELELA INGQUNGQUTHELA YEQELA LAMAZWE ANGAMASHUMI AMABINI (I-G20)1.1.1.    UMzantsi Afrika uyaqhubeleka nokubamba uthotho lweentlanganiso ze-G20 zezikhulu eziphezulu zokulungiselela iNgqungquthela ye-G20 ngeyeNkanga 2025. Kutsha nje bekubanjwe ezi ntlanganiso zilandelayo:
1.1.2.    Intlanganiso yeQela lokuQala le-G20 eliJongene noRhwebo noTyalo-mali ibibanjwe ngonxibelewano lwe-intanethi ukususela kumhla we-18 ukuya kowama-20 kweyoKwindla 2025 kwaye kuyo bekuxoxwa ngokwakhiwa koqoqosho oluquka wonke umntu, ukohlulakala kweenkqubo yorhwebo yamazwe ngamazwe kule minyaka ingama-30 idlulileyo. Le ntlanganiso ikwaxoxe ngorhwebo nohlumo oluquka wonke umntu, ukuqaliswa kwemizi-mveliso engenabungozi kokusingqongileyo, iinkqubo zorhwebo ezihambelana neemeko zale mihla kunye neengunqu kuMbutho woRhwebo weHlabathi (i-WTO).1.1.3.    IMbizo yeSizwe emalunga nendibano yokufakana imilomo neQela eliJongene nezoLimo kunye neNtlanganiso yooSonzululwazi abaziNtloko zezoLimo ye-G20 ibibanjwe ngonxibelelwano lwe-intanethi ngomhla we-18 kweyoKwindla 2025 kwaye kuxoxwe malunga nolimo oluzinzileyo olusebenzisa uyilo nolukwaziyo ukunyamezela. 1.1.4.    IQela le-G20 eliJongene neCandelo lezeziMali leHlabathi belidibene ePitoli ngomhla we-18 kweyoKwindla apho ligwadle umba wengxaki letyala lase-Afrika.1.1.5.    Ngomhla wama-20 kweyoKwindla 2025 uMzantsi Afrika ububambe intlanganiso yokulungiselela i-Africa-Union-Africa Water Investment Programme Water Investment Summit yowama-2025 yona eza kuba ngeyeThupha 2025.1.1.6.    IQela le-G20 eliJongene noZinzo kokusiNgqongileyo nakwiMozulu belidibene ngomhla wama-25 kweyoKwindla 2025 kwaye lona belixoxa ngezinto ezingundoqo ekufuneka zikhokeliswe phambili ezinxulumene nokusingqongileyo kunye notshintsho lwemozulu.1.1.7.    INtlanganiso yesibini yeQela le-G20 eliJongene nezeMpilo iyaqhuba sithetha nje kwaye iza kuphela ngomhla wama-28 kweyoKwindla 2025. Le ntlanganiso igwadla imiba enxulumene nokuphucula iinkonzo zempilo kunye nokuqinisekisa ukuba ziyafikeleleka ngokulinganayo ebantwini. 1.1.8.    Indibano yeQela le-G20 eliJongene noQoqosho oluQhutywa ngobuXhaka-xhaka bale Mihla neTeknoloji ekwiZinga loMntu ngokuCinga nokuQiqa iza kubanjelwa eGqeberha ukususela ngomhla wesi-7 ukuya kowe-11 kuTshazimpunzi 2025 apho kuza kugxilwa kwiinguqu kwiteknoloji kunye nezentlalo noqoqosho oluza kuxhanyulwa ngumntu wonke. 1.1.9.    IKhabhinethi ifumene nengxelo emalunga nokuhlolwa kwemeko kunye nolondolozo lweziza ezingaMafa akwizinga leHlabathi oMzantsi Afrika ngokwemiGangatho iyeYona iPhantsi ye-G20 ukulungisela ukubanjwa kwe-G20. IKhabhinethi iqaphele ukuba iziza ezisixhenxe kwezili-12 ezingaMafa akwizinga leHlabathi zoMzantsi Afrika zikulungele ukusingatha imisitho yeendwendwe ze-G20, kodwa ziyakufuna ukulungiswa kwiindawo ezithile ukuzenza zibukeke ngamandla kwiindwendwe.
1.2.    INgqungquthela yesi-8 yoMzantsi Afrika neMbumba yaseYurophu (i-EU)1.2.1.    IKhabhinethi ikwamkele ukuqiniswa kobuDlelwane obuBalulekileyo phakathi koMzantsi Afrika ne-EU kwiNgqungquthela yesi-8 yoMzantsi Afrika ne-EU ibibanjelwe eMzantsi Afrika ngomhla we-13 kweyoKwindla 2025.1.2.2.    I-EU iphinde yakubethelela ukuba iyakuxhasa ukubanjwa nguMzantsi Afrika kwesikhundla sokuba nguMongameli we-20 kunye nokubaluleka kwe-G20 njengeqonga lehlabathi lokusebenzisana kwezoqoqosho kwamazwe ngamazwe.1.2.3.    I-EU ikwabhengeze ne-Global Gateway Investment Package enemali ezibhiliyoni ezingama-93.5 zeerandi ukuxhasa iiprojekthi zotyalo-mali ezibalulekileyo kumaphulo okutshintshela kumbane ongenabungozi kokusingqongileyo ngendlela enobulungisa, kwiziseko ezingundoqo zobuchwepheshe bale mihla kunye nothungelwano kunye nakwicandelo leli lamachiza.
2.    Ingxelo ngomsebenzi osele wenziwe malunga nokubhaliswa kweevenkile ezizikroxo nezinye iivenkile ezithengisa ukutya okuvuthiweyo kunye namanyathelo okungenelela ukulwa izigulo ezibangelwa kukutya2.1.    IKhabhinethi ifumene ingxelo emalunga nomsebenzi osele wenziwe malunga nokubhaliswa kweevenkile ezizikroxo kunye nezinye iivenkile ezithengisa ukutya okuvuthiweyo kwakunye nezakutsha nje malunga nomsebenzi owenziwayo ukulwa izifo ezibangelwa kukutya.2.2.    Inkqubo yokubhaliswa kwezi venkile zizizikroxo zikhoyo sele igqityiwe ngaphandle kokuba umntu ufuna ukubhalisa ivenkile esi sikroxo entsha.
3.    Ukutshintshwa kwamakhadi abantu abamkela imali-sibonelelo ye-Arhente yoMzantsi Afrika yeziBonelelo zeNtlalo (i-SASSA basebenzise awasePostbank3.1.    IKhabhinethi ifumene ingxelo ngomba wokutshintshwa kwamakhadi abantu abamkela imali-sibonelelo sakwa-SASSA basebenzise amakhadi asePostbank amatsha amnyama nakhuselekileyo.3.2.    Umhla wokugqibela wokutshintsha amakhadi akwaSASSA aGold ngawasePostbank Amnyama utshintshiwe ngoku ngama-30 Tshazimpunzi 2025 ukwenzela u-SASSA neSebe loPhuhliso loLuntu bagqibezele ukutshintsha amakhadi aba bantu bangakewatshintshi.
C.    Izigqibo zeKhabhinethi1.    IsiGaba sesi-2 se-Operation Vulindlela (i-VO)1.1.    IKhabhinethi izivumile ezi ndawo kufuneka igxile kuzo i-Operation Vulindlela (i-OV), eliphulo lobambiswano phakathi kwe-Ofisi kaMongameli kunye noNondyebo weSizwe lokuqhuba iinguqu kuqoqosho.1.2.    Le mimandla kuza kugxilwa kuyo iquka ukugqityezelwa komsebenzi ongekagqitywa wesiGaba 1 weenguqu kwezaMandla, Amanzi, i-Visa nezokuThuthwa kwemiThwalo kunye nemimandla emitsha yooMasipala, ukungalingani kokwabiwa komhlaba neenguqu kubuchwepheshe bale mihla. 1.3.    IKhabhinethi iyalele i-OV isebenzisana namaSebe afanelekileyo ukuba aqwalasele umba weenguqu kummandla wokuVuselelwa ngokutsha kwemizi-mveliso nokusetyenziswa kweenkonzo neemveliso zalapha ekhaya ukuze kuvulwe amathuba okwakhiwa kweziseko ezingundoqo kunye necandelo le-oli nelerhasi nelokuzingelwa kobu butyebi bendalo. 1.4.    IKhabhinethi iqaphele ukuba uMzantsi Afrika uselilizwe elikwindawo yesi-8 ngokobukhulu bomthamo werhasi ekuvimba kwaye le rhasi ininzi izayo ifuna eli lizwe lakhe icandelo lerhasi elingafuni zingcali zangaphandle ukuze isetyenziswe.1.5.    IKhabhinethi iza kubamba nentlanganiso ekhethekileyo eza kugxila kwisiCwangciso sokuKhulisa uQoqosho zingaphelanga ezi veki zine zizayo.
2.    UMgaqo-nkqubo oHlangeneyo weSizwe wokuLawulwa koMgangatho waManzi2.1.    IKhabhinethi ikuvumile ukuqaliswa ukusetyenziswa koMgaqo-nkqubo oHlangeneyo weSizwe wokuLawulwa koMgangatho waManzi. Lo mgaqo-nkqubo uzama ukulungisa ezi ngxaki zomgangatho wamanzi zicaciswe kwiPhepha eliCacisa uMgaqo-nkqubo weSizwe wezaManzi woMzantsi Afrika kunye noMthetho weSizwe wezaManzi,2.2.    Lo mgaqo-nkqubo ucacisa imithetho-siseko eyona ingundoqo wolawulo lomgangatho wamanzi. Wenza ukuba kubekho ukuhambelana kuyo yonke imithetho efanelekileyo enxulumene nezamanzi kwaye uzalisekisa izithembiso ezenziwe sisizwe zokuzibophelela kumba wokunikezelwa nokulondolozwa kwamanzi njengobutyebi bendalo obunqongopheleyo.
3.    IsiCwangciso esingundoqo soMzantsi Afrika soMbane oHlaziyekayo (i-SAREM3.1.    IKhabhinethi iyivumile i-SAREM ukuba iqalise ukusetyenziswa.3.2.    I-SAREM ifuna ukuxhaphaza amathuba eza nokufunwa ngamandla kombane ohlaziyekayo kunye nobuchwepheshe bokuwugcina ngeenjongo zokukhuthaza ukwakhiwa kwemizi-mveliso nokusetyenziswa kweemveliso neenkonzo zalapha ekhaya.3.3.    Esi sicwangciso singundoqo sigxila kumbane wesola nowomoya, i-lithium-ion, iibetri kunye neebhetri ezisebenzisa i-vanadium yokugcina umbane kwaye ingumgaqo-nkqubo oza kutshintsha-tshintshwa.3.4.    IKhabhinethi iyalele ukuba makwenziwe umsebenzi owongezelekileyo kwesi siCwangciso singundoqo ukuze:3.4.1.    Sibe nezibonelelo eziza kufunyanwa ngabatyali-zimali eziza kubakhuthaza ukuba bafake imali kumalinge okukhulisa amashishini akwicandelo lombane ohlaziyekayo3.4.2.    Siquke ukuphuhliswa kwamafutha ezithuthi ehaydrojini engenabungozi kokusingqongoleyo ukuze sikwazi ukuzalisekisa izivumelwano zehlabathi sokuba kusetyenziswe iintlobo ezahlukeneyo ezingu-5% kwicandelo lezophapho nakwiizithuthi zaselwandle ngowama-2030.
4.    IsiCwangciso sikaRhulumente seeNguqu kwiTeknoloji yale Mihla4.1.    IKhabhinethi isivumile isiCwangciso sikaRhulumente seeNguqu kwiTeknoloji yale Mihla esineenjongo zokusebenzisa amathuba eza nobuchwepheshe ukuze kuphuculwe iinkonzo ezihanjiswa ngurhulumente kunye nokusebenza kukarhulumente. Imiba elungiswayo iquka: ukusebenzisana kwamasebe ahlukeneyo, iinkqubo ezidlulelwe lixesha; ukuyelelana kwemisebenzi kunye nokunqongophala kwezakhono okanye ubuchule.4.2.    Senzelwe ukuba kubekho urhulumente osebenzisa ubuchwepheshe okhokelisa phambili abantu oziqondayo izidingo zabantu, ingakumbi abantu abasokolayo, ngokuthi aqinisekise ukuba iinkqubo zokuhanjiswa kweenkonzo ziyasebenza futhi ziyakhawuleza.
D.    ImiThetho eYilwayo1.    UMthetho-siHlomelo oYilwayo osaQulunqwayo woMzantsi Afrika we-Arhente yeSizwe yeziSeko zemiThombo yaManzi (i-NWRIA)1.1.    IKhabhinethi ivumile ukungeniswa ePalamente koMthetho-siHlomelo osaqulunqwayo we-NWRIA. Ezi zilungiso zinxulumene nokufakwa kwe-NWRIA kuluhlu lwamaqumrhu karhulumente anguShedyuli 2.
E.    IzikhundlaZonke izikhundla zixhomekeke ekuqinisekisweni kwamabakala ezemfundo nokuqinisekiswa okufanelekileyo kwezokhuselo.
1.    Mnu Fhululani Peter Netshipale njengoMlawuli-Jikelele weSebe lezoPhuhliso loLuntu.2.    Amalungu eBhunga loMzantsi Afrika lokuNgandiswa kweziXhobo ezinokuTshabalalia iHlabathi liPhela: (a)     Nks Ditebogo Kgomo (uSihlalo);(b)     Gq Kelvin Kemm; (c)     Gq Alison Lubisi;(d)     Mnu Gian Marcon ;(e)     Nks Kgaugelo Mogashoa;(f)     Nks Elsie Monale; (g)     Mnu Sandile Ndlovu;(h)     Nks Deidre Penfold;(i)     Nks Lizell Reinecke; (j)     Njing Bismark M Tyobeka; and (k)     Gq Jaqueline Weyer.
3.    Amalungu eSouth African Forestry Company Limited:  (a)    Njing Edward Nesamvuni (uSihlalo)(b)    Mnu Neeshan Balton (uqeshiwe kwakhona)(c)    Nks Lahlane Malema (uqeshiwe kwakhona)(d)    Mnu Norman Baloyi;(e)    Mnu Leo Long;(f)    Mnu Ndyebo Grootboom;(g)    Adv Nomazotsho Yvonne Memani;(h)    Mnu Zwintayo Madula;(i)    Nks Sharon Mkhize; kunye (j)    noNks Ntombifuthi Nkosi.
F.    Imisitho ezayo1.1.    USuku lweHlabathi lwesiFo sePhepha (i-TB)1.1.1.    UMzantsi Afrika uza kukhumbula uSuku lweHlabathi lwe-TB ngomhla wama-24 kweyoKwindla 2025 phantsi komxholo othi: “Ewe! Wena Nam Singayiphelisa i-TB: Zibophelele, Tyala iMali, Hambisa iiNkonzo:.1.1.2.    IKhabhinethi ichulumancile yinto yokuba uMzantsi Afrika uliphungule ngama-57% inani labantu abane-TB ukuze ufike kulo myinge ubekwe nguMbutho weHlabathi wezeMpilo wokuphungula inani labantu abane-TB ngama-50% ukususela kuma-2015 ukuya kuma-2025. Inkqubo yethu enkulu yamachiza okuthomalalisa iNtsholongwane kaGawulayo ibe negalelo elikhulu kwezi ziphumo ze-TB, kuquka nokunyangwa iphile kunye nokuphungula inani labantu ababulawa yi-TB.1.1.3.    IKhabhinethi ihlaba ikhwelo kubo bonke abemi boMzantsi Afrika ukuba baye kwiikliniki okanye izibhedlele ezikufutshane baye kuhlolwa i-TB.
2.    I-Indaba yezaManzi noGutyulo (27-28 kweyoKwindla 2025)2.1.    I-Indaba yezaManzi noGutyulo yowama-2025 iza kubanjelwa eGallagher Estate ngomhla wama-27 nowama-28 kweyoKwindla 2025 phantsi komxholo othi: “Amanzi Oneleyo nokuNikezelwa Kwawo”.2.2.    Le Indaba iza kugwadla izithembiso ezenziwe kwisiCwangciso soPhuhliso sesiGaba esiPhakathi (i-MDTP) kunye ne-Operation Vulindlela 2.0, njengenxalenye yesicwangciso-qhinga soMbuso wesiXhenxe sokulungisa izinto kwicandelo lamanzi. 2.3.    Le Indaba iza kujonga nomsebenzi osele wenziwe malunga sesiCwangciso sokuSebenza seNgqungquthela yaManzi yowama-2024 ize ihlalutye nengxelo ye-Blue Drop, eye-Green Drop kunye neye-No Drop ngeyoMnga 2023.
3.    INdibano yezoQoqosho lwamaNina (i-WECONA)3.1.    I-WECONA ephakamisa ukuthatha inxaxheba ngokulinganayo kwezoqoqosho kwamanina kuqoqosho lesizwe ukuze kuliwe ingxaki yobundlobongela obusekelwe kwisini nokubulawa kwamanina (-GBVF), iza kubanjwa ngomhla wama-28 kweyoKwindla 2025.3.2.    Eli linge lesizwe liza kudibanisa iinkampani, amasebe karhulumente, imibutho kunye nabantu kuxoxwe ngeendlela zokuvulela amathuba iinkampani zamanina ukuba zithathe inxaxheba kuqoqosho.
4.    INyanga yeNkululeko4.1.    UMzantsi Afrika uza kubhiyozela iNyanga yeNkululeko ngoTshazimpunzi kunye noSuku lweNkululeki ngomhla wama-27 kuTshazimpunzi 2025. 4.2.    USuku lweNkululeko kunye neNyanga yeNkululeko yimisitho ebaluleke kakhulu esizibhiyozelayo sisisizwe esinye, njengoko ilizwe lakuthi likhumbula ukusekwa kwesizwe esimanyeneyo, esingacaluli ngokwebala nangokwesini kunye nelinguMzantsi Afrika olawulwa ngokwentando yesininzi esihloniphe isidima somntu, ukungacaluli ngokobuhlanga nangokwesini nesiwuhloniphileyo umthetho ocaciswe kakuhle kuMgaqo-siseko.4.3.    Umsitho weSizwe wemibhiyozo yoSuku lweNkululeko kulo nyaka uza kubanjelwa eMpumalanga kwaye uza kube uchaza isiphelo semibhiyozo eqhube unyaka wonke yemiNyaka engama-30 yeNkululeko noLawulo lweNtando yesiNinzi.
5.    INgqungquthela yase-Afrika yezaBantwana (3-7 Tshazimpunzi 2025)5.1.    UMzantsi Afrika uza kusingatha iNgqungquthela yase-Afrika yezaBantwana (i-ACS) eRhawutini ukususela ngomhla wesi-3 ukuya kowesi-7 kuTshazimpunzi 2025.5.2.    UMzantsi Afrika ukhethwe njengendawo eza kusingatha le Ngqungquthela izayo, iza kukhokelwa yi-Nelson Mandela Children’s Fund njengoMbutho woLuntu ophambili.5.3.    Abathathi-nxaxheba abaphuma mbombo zone zeli lizwekazi baza kudibana kule nkomfa iza kukhokelwa ngabantwana bakhokele iingxoxo eziphakathi kwabaqulunqi bemigaqo-nkqubo kunye nabantwana.
6.    INkomfa enguNyaka-mbini ye-17 yoMbutho weHlabathi weeJaji ezingamaNina (i-IAWJ) 6.1.    UMzantsi Afrika uza kusingatha iNkomfa enguNyaka-mbini ye-17 ye-IAWJ eKapa ukususela kumhla we-9 ukuya kowe-1 kuTshazimpunzi 2025 phantsi komxholo othi: UkuNyamezela: Amanina AziNkokeli ukuLwa i-GBVF.6.2.    Le nkomfa, iza kusindlekwa liCandelo loMzantsi Afrila le-IAWJ, iza kudibanisa iijaji kunye neengcali kwezomthetho eziphuma mbombo zone zehlabathi. Iza kuxoxa ngeendlela zokuphelisa i-GBVF ngokulwela amalungelo amanina, nobunkokeli. Le nkomfa iza kuzinyaswa ngoompondo-zihlanjiwe kwezomthetho abafana neJaji eyiNtloko uMandisa Maya.
7.    UTyelelo likaMongameli Lokuya kuHlola kuMasipala oMbaxa waseNelson Mandela7.1.    UMongameli Ramaphosa uza kubamba uTyelelo likaMongameli Lokuya kuHlola ngomhla we-15 nowe-16 kuTshazimpuzi ukuya kujonga indima esele ihanjiwe malunga nokuhanjiswa kweenkonzo, imingeni namathuba ohlumo loqoqosho oluquka wonke umntu.7.2.    Olu Tyelelo likaMongameli Lokuya kuHlola liza kuzinyaswa zinkokeli eziphuma kumaqoqo amathathu karhulumente kwaye luza kunika ithuba urhulumente ukuba akwazi ukunxibelelana ngqo nabahlali.
4.    INgqungquthela yaseAfrika yeHaydrojini engenabuNgozi kokusiNgqongileyo (12 – 13 kweyeSilimela 2025)4.1.    UMzantsi Afrika uza kusingatha iNgqungquthela yase-Afrika yeHaydrojini engenabuNgozi kokusiNgqongileyo yokuqala ukususela ngomhla we-12 ukuya kowe-13 kweyeSilimela 2025.4.2.    Le Ngqungquthela yase-Afrika yeHaydrojini engenabuNgozi kokusiNgqongileyo ineenjongo zokukhuthaza intsebenziswano yeengingqi, ukuququzelela ukwabelana ngobuchwepheshe, ukuphuhlisa izakhono kunye nokunceda icandelo lehaydrojini engenabungozi kokusingqongileyo lifumane iindawo elinokuthengisa kuzo le mveliso.
G.    Imiyalezo1.    Amazwi okuvuyisanaIKhabhinethi ithumela amazwi okuvuyisana neminqweno emihle:1.1.    Kohloniphekileyo, uMongameli Netumbo Nandi-Ndaitwah ngokubekwa kwakhe ngokusesikweni njengoMongameli wokuqala obhinqileyo kwilizwe lakhe, futhi nowonyule uSekela-Mongameli oHloniphekileyo uLucia Witbooi, naye ongunmtu wokuqala olunina kwesi sikhundla, kunye neKhabhinethi enamanina aliqela. 1.2.    Kumaqela oMzantsi Afrika ngokoqhuba kakuhle kakhulu kwiiMidlalo yee-Olimpikhi eziKhethekileyo zaseBusika zowama-2025 e-Italy kunye ne-World Athletics Indoor Championship eChina. 1.2.1.    KwiiMidlalo yee-Olimpikhi eziKhethekileyo zaseBusika, uMzantsi Afrika uphumelele imbasa yegolide enye, ezesilivere ezintathu kunye nezebronzi ezimbini:
a)    uNaledi Hlalele wuphumelele imbasa yegolide kwi-Figure Skating;b)    uBianca Basson noKenneth Mokabo baphumelele isilivere kwi-Figure Skating;c)    uShane Bentley uphumelele isilivere kwi-Short Track Speed Skating; d)    uTyrell Sykes uphumelele ibronzi kwi-Figure Skating; aze yena e)    uShirnel Swarts aphumelele ibronzi kwi-Short Track Speed Skating.
1.2.2.    IQela loMzantsi Afrika kwi-World Athletics Indoor Championship eChina, liphumelele ngolu hlobo: a)    uPrudence Sekgodiso wenze imbali ngokuba linina lokuqala loMzantsi Afrika ukuphumelela imbasa yegolide kwi-800 m kwi-World Athletics Indoor Championships.b)    U-Akani Simbine ngokuphumelela imbasa yebronzi kumagqibela-kankqoyi e-60m kwi-World Athletics Indoor Championships.c)    Baqhube kakuhle kakhulu uCheswill Johnson kwi-long jump yamadoda kunye noChris van Niekerk kwi-shot put.1.3.    Ityendyana elenza ezibukwayo kumbaleko uBayanda Walaza, okwazileyo ukuthatha ixesha elingaphantsi kwemizuzwana eli-10 kwi-100 m, lo nto imenze abe kwindawo yesihlanu kwihlabathi kwi-100 m yabaselula futhi ubambe irekhodi loMzantsi Afrika kwabaneminyaka engaphantsi kwengama-20 lemizuzwana eyi-9.99 waze waphumelela imbasa yeGolide kwi-Athletics Gauteng North Championships.1.4.    URassie Erasmus ngokutyunjwa njengoMqeqeshi woNyaka wowa-2024 kwi-SA Rugby Awards.1.5.    Umdlalo weSpringbok uCheslin Kolbe ngokuba ngumdlali wokuqala wangasemva ukususela ngowama-2013 ukuphumelela i-SA Rugby Men’s Player of the Year yowama-2024.1.6.    UNadine Roos ngokuwongwa ngokuba yi-SA Rugby Women’s Player of the Year yowama-2024, isihlandlo sesibini kwisithuba seminyaka emithathu.1.7.    IBafana Bafana ngokuba kwindawo yokuqala ku-Group C kwimiDlalo eHluzela iNdebe yeHlabathi yeFIFA yowama-2026 emva kokuphumelela ngamabini eqandeni ibetha eLesotho ePeter Mokaba Stadium ebigcwele imi ngeembambo.1.8.    Imvumi yoMzantsi Afrika uTyla Laura Seethal, odume ngelikaTyla, nophumelele njenge-World Artist of the Year kwi-iHeartRadio Music Awards.
2.    Amazwi ovelwanoIKhabhinethi ithumela amazwi ovelwano kwizihlobo nosapho:
2.1.    lukaNks Yolanda Nyembezi, owaziwa ngelikaYallunder, obeyimvumi eneziphiwo ezininzi obesonwabisa abantu ngelizwi lakhe elingumlonji nobeligcisa lokwenene. 2.2.    lukaMnu Ashwin Trikamjee, uMongameli weHindu Maha Sabha yoMzantsi Afrika kunye noSihlalo weNational Religious Leaders Forum. IGqwetha lamaLungelo oLuntu. Wayephambili ekuphuhlisweni kwebhola ekhatywayo eMzantsi Afrika. Njengetshantliziyo elalichasene noCalucalulo, wayeyinkokeli yeNatal Indian Congress eDurban Central2.3.    Zabahlali abathandathu (6) abagadayo ekuhlaleni ababuleweyo kwaye ithumela iminqweno emihle yokuba bachache ngokukhawuleza abanye nabo abathandathu (6) abathe bonzakala kwindawo yamatyotyombe iMarry Me eSoshanguve. Abo bathi basutywa kukufa nguMpho Johannes Koko, Phelemon Seshoka, Katlego Motloutsi, Andries Moreteledi Tlhabane, Siliky Ngoeng, kunye nomnye yena ongekaziwa. Abantu ababini (2) abarhaneleka kolu lophulo-mthetho sele bebanjiwe kwaye baza kuvela eNkundleni ngoLwesithathu, umhla wama-26 kweyoKwindla 2025.2.4.    lukaMnu James O'Connell, umqhubi-nqwelomoya othe wasweleka ngethuba inqwelomoya ebeyiqhuba i-Impala Mark 1 isiwa ethatha inxaxheba kumbonisa i-West Coast Air Show e-Saldanha Airfield eNtshona Koloni.
Ikhutshwe: LiZiko lezoNxibelelwano nokuSasazwa koLwazi lukaRhulumente (i-GCIS)Imibuzo: Nks Nomonde Mnukwa – IsiThethi sikaRhulumente eziliBambelaIselula: 083 653 7485"
